{"id": "1123101", "revid": "287204", "url": "https://it.wikipedia.org/wiki?curid=1123101", "title": "Domine, quo vadis?", "text": "Domine, quo vadis? \u00e8 il soggetto di un dipinto di Annibale Carracci. \nStoria.\nDel dipinto ci informa un \"avviso\" del 2 giugno 1601 (consentendone anche una datazione certa): \nIl quadro fu dunque voluto dal cardinale Pietro Aldobrandini che fu uno dei principali committenti di Annibale Carracci, eccetto, ovviamente, Odoardo Farnese, alle cui dirette dipendenze il pittore trascorse gran parte dei suoi anni romani. Come tema del dipinto l'Aldobrandini scelse la raffigurazione di un momento dell'agiografia del suo santo eponimo, per l'appunto san Pietro.\nSignificativa \u00e8 la notizia, che ci d\u00e0 l'avviso, circa il lauto compenso elargito per l'opera, pari a ben duecento scudi. Per rendersi conto della generosit\u00e0 di questo pagamento basti considerare che Odoardo Farnese, per l'intera Galleria del suo palazzo, premi\u00f2 Annibale \u2013 a parte il salario ordinario che questi riceva come \u201cpittore di corte\u201d (anch'esso modesto, come testimoniato le fonti) \u2013 con soli cinquecento scudi.\nDal 1826 la tavola di Annibale fa parte delle raccolte della National Gallery londinese.\nDescrizione e stile.\nIl dipinto rappresenta un episodio narrato negli \"Acta Petri\" (apocrifo sulla vita di san Pietro, redatto nel II secolo) e ripreso dalla \"Legenda Aurea\" di Jacopo da Varazze.\nMentre il primo degli apostoli fugge lungo la via Appia per sottrarsi alla persecuzione dei cristiani voluta da Nerone, gli appare Cristo. Pietro, sorpreso e sgomento, gli chiede: \u00ab\"Domine, quo vadis?\"\u00bb, ovvero \u00ab\"Signore, dove vai?\"\u00bb. Questi risponde: \u00ab\"Venio Romam iterum crucifigi\"\u00bb (\u00ab\"Vengo a Roma, per farmi crocifiggere una seconda volta\"\u00bb), non a caso Cristo porta con s\u00e9 lo strumento del supplizio. Parole, il cui significato \u00e8 quello di ammonire l'apostolo per la scelta di darsi alla fuga e di indicargli quale \u00e8 la via corretta da seguire. Pietro comprende il messaggio del Signore, torna a Roma e accetta il martirio.\nPur nelle ridotte dimensioni della tavola Annibale \u00e8 riuscito a dare un'impronta monumentale alla raffigurazione dell'evento.\nEvidenti sono le riprese classiche che caratterizzano questo dipinto percepibili soprattutto nella figura apollinea di Cristo cos\u00ec come nelle architetture che fiancheggiano la via Appia.\nNel \"Domine quo vadis\"? si coglie un momento di forte adesione di Annibale al modello raffaellesco: il contrappunto tra la figura decisa e maestosa di Ges\u00f9, da un lato, e quella esitante e smarrita di Pietro, dall'altro, trova probabilmente un riferimento diretto nel cartone di Raffaello con la \"Consegna delle chiavi\", facente parte della serie realizzata dall'urbinate per gli arazzi della Cappella Sistina.\nNella piccola tavola londinese si registra, inoltre, un notevole saggio di resa tridimensionale dello spazio il cui il fulcro \u00e8 la scultorea figura di Ges\u00f9: il braccio destro proteso ad indicare Roma, lo scorcio profondo della croce, la cui estremit\u00e0 inferiore quasi fuoriesce dallo spazio pittorico per occupare lo spazio reale, il deciso incedere del passo, sono tutti accorgimenti mediante i quali Annibale ha efficacemente accentuato il senso di profondit\u00e0 della scena. \nSecondo parte della critica questa forte attenzione all'occupazione tridimensionale dello spazio \u00e8 l'esito delle riflessioni di Annibale sugli esempi di Caravaggio nella cappella Cerasi di Santa Maria del Popolo \u2013 dove il Merisi, nei suoi celebri laterali che dilatano le pareti della piccola scarsella, eccelse anche in questo senso \u2013, cappella nella quale i due maestri si confrontarono pressappoco nello stesso periodo di esecuzione del \"Domine quo vadis\"?.\nSempre nella cappella Cerasi, inoltre, Annibale, oltre alla realizzazione della pala dell\"Assunta\" per l'altare, aveva curato la decorazione ad affresco della volta, in parte eseguendola personalmente (l\"Incoronazione della Vergine\" al centro), in parte fornendo ad Innocenzo Tacconi, suo collaboratore, i progetti per le restanti due scene. Una di queste, quella di sinistra, raffigura anch'essa l'incontro tra Pietro e Cristo lungo la Via Appia (quella di destra contiene una visione di san Paolo). \u00c8 possibile che il cardinale Aldobrandini abbia commissionato ad Annibale la tavola ora a Londra, proprio avendo apprezzato il precedente della cappella Cerasi, eseguito circa un anno prima.\nNotevole, infine, nella tavola londinese, \u00e8 anche lo sfondo paesaggistico che gi\u00e0 annuncia l'innovazione carraccesca di questo genere pittorico, portata a pieno compimento nel \"Paesaggio con la fuga in Egitto\", eseguito da Annibale di l\u00ec a pochi anni, sempre su incarico dell'Aldobrandini."}
{"id": "1123102", "revid": "287204", "url": "https://it.wikipedia.org/wiki?curid=1123102", "title": "675 (disambigua)", "text": ""}
{"id": "1123104", "revid": "287204", "url": "https://it.wikipedia.org/wiki?curid=1123104", "title": "676 (disambigua)", "text": ""}
{"id": "1123106", "revid": "287204", "url": "https://it.wikipedia.org/wiki?curid=1123106", "title": "677 (disambigua)", "text": ""}
{"id": "1123109", "revid": "22643", "url": "https://it.wikipedia.org/wiki?curid=1123109", "title": "Arcidiocesi del Lussemburgo", "text": ""}
{"id": "1123111", "revid": "287204", "url": "https://it.wikipedia.org/wiki?curid=1123111", "title": "678 (disambigua)", "text": ""}
{"id": "1123114", "revid": "110157", "url": "https://it.wikipedia.org/wiki?curid=1123114", "title": "Coppa di Lega 2006 (pallavolo femminile, Italia)", "text": "La Coppa di Lega di pallavolo femminile 2006 si \u00e8 svolta dal 15 al 29 aprile 2006: al torneo hanno partecipato 6 squadre di club italiane e la vittoria finale \u00e8 andata per la prima volta alla .\nRegolamento.\nLe squadre hanno disputato una prima fase a gironi, al termine della quale la prima classificata di ogni girone ha acceduto alla finale, giocata con gara di andata e ritorno."}
{"id": "1123116", "revid": "287204", "url": "https://it.wikipedia.org/wiki?curid=1123116", "title": "679 (disambigua)", "text": ""}
{"id": "1123117", "revid": "767487", "url": "https://it.wikipedia.org/wiki?curid=1123117", "title": "Pierre Monteux", "text": "Biografia.\nNacque a Parigi, terzo figlio maschio e il quinto dei sei figli di Gustave \u00c9lie Monteux, un mercante di calzature, e di sua moglie, Cl\u00e9mence Rebecca, nata Brisac. La famiglia paterna discende da ebrei sefarditi stabilitisi nel sud della Francia..\nInizi\u00f2 la carriera come violinista nella prima esecuzione del \"Pell\u00e9as et M\u00e9lisande\" di Claude Debussy nel 1902.\nIn seguito pass\u00f2 alla direzione orchestrale, dirigendo molte opere di Igor' F\u00ebdorovi\u010d Stravinskij (fra le quali si ricordino le prime di \"\"Petrouchka\", \"Le sacre du printemps\", \"Le rossignol\"). l'8 giugno 1912 diresse la prima di \"Daphnis et Chlo\u00e9\" di Ravel, e nel 1913 la prima londinese del \"Boris Godunov\" di Modest Petrovi\u010d Musorgskij. Nel 1928 esegu\u00ec la prima del \"Concert champ\u00eatre\"\" di Francis Poulenc.\nNel 1941 firm\u00f2 un contratto discografico con la RCA Victor per la quale effettu\u00f2 molte incisioni.\nNel corso della sua carriera ha diretto molte prestigiose orchestre, tra le quali quelle di Boston, San Francisco, Chicago, Vienna e Londra.\nBibliografia.\nJohn Canarina, \"Pierre Monteux, Ma\u00eetre\", Pompton Plains, New Jersey: Amadeus Press, 2003, ISBN 978-1-57467-082-0."}
{"id": "1123120", "revid": "287204", "url": "https://it.wikipedia.org/wiki?curid=1123120", "title": "680 (disambigua)", "text": ""}
{"id": "1123121", "revid": "767487", "url": "https://it.wikipedia.org/wiki?curid=1123121", "title": "The Suicide Machines", "text": "The Suicide Machines sono un gruppo punk rock statunitense formatosi nel 1991 e scioltosi nel 2006.\nInizialmente lo stile della band era qualificato come ska punk, soprattutto nei loro primi due album. I successivi lavori invece hanno una forte influenza alternative rock. I loro ultimi dischi tornano invece allo stile iniziale."}
{"id": "1123122", "revid": "775372", "url": "https://it.wikipedia.org/wiki?curid=1123122", "title": "Ufficio delle pubblicazioni dell'Unione europea", "text": "L'Ufficio delle pubblicazioni ufficiali delle Comunit\u00e0 europee \u00e8 un organismo interistituzionale dell'Unione europea. Da un punto di vista amministrativo, l'Ufficio \u00e8 un servizio della Commissione europea.\nQuesto ufficio svolge le mansioni di casa editrice per istituzione e gli altri organismi dell'Unione europea. L'ufficio \u00e8 inoltre responsabile per la produzione e la distribuzione delle pubblicazioni dell'UE su tutti i mezzi di comunicazione.\nL'ufficio ha adottato un approccio che consente il massimo accesso all'informazione. Viene infatti garantito l'accesso completo e gratuito alla legislazione europea, attraverso il sito internet \"Eur-Lex\" eur-lex.europa.eu. \nSul sito \"EU Bookshop\" bookshop.europa.eu \u00e8, inoltre, possibile trovare un gran numero di pubblicazioni gratuite e una ricca collezione di pubblicazioni che possono essere scaricate gratuitamente."}
{"id": "1123123", "revid": "767487", "url": "https://it.wikipedia.org/wiki?curid=1123123", "title": "Vivere e morire a Los Angeles", "text": "Vivere e morire a Los Angeles (\"To Live and Die in L.A.\") \u00e8 un film del 1985 diretto da William Friedkin, tratto dall'omonimo romanzo scritto da Gerald Petievich, ex agente dell'United States Secret Service, il corpo di polizia federale che si occupa anche del contrasto alla contraffazione delle banconote.\nIl film, la cui colonna sonora \u00e8 stata composta dai Wang Chung, \u00e8 considerato dalla critica come uno dei migliori film del regista statunitense e come uno dei polizieschi che hanno riscritto le regole del genere.\nTrama.\nL'agente federale Chance \u00e8 sulle tracce del pittore e falsario Eric Masters, che ha assassinato un suo anziano collega, prossimo alla pensione. Chance \u00e8 pronto a tutto pur di catturare questo feroce criminale, anche ad infrangere regole etiche proprie del lavoro di federale, mentre il suo nuovo compagno Vukovich \u00e8 restio a infrangere la legge. Tuttavia, per procurarsi i soldi necessari per intrappolare Masters, i due poliziotti rapinano un certo Thomas Ling, un uomo d'affari che trasporta una somma consistente in contanti. Ling rimane ucciso nella sparatoria susseguente alla rapina, mentre i due agenti sfuggono avventurosamente agli inseguitori. In seguito vengono informati del fatto che Ling fosse un agente dell'FBI, impegnato in un'azione sotto copertura. Convinti di avere le ore contate, i due si recano all'incontro-trappola con Masters dove nasce un alterco, nel corso del quale Chance viene ucciso. Dopo un altro inseguimento, Vukovich uccide Masters.\nProduzione.\nIl regista trov\u00f2 il romanzo di Petievich, che gli fu consegnato come manoscritto, molto realistico, restando affascinato soprattutto dalla \"surrealistica natura\" del lavoro di agente dell'United States Secret Service al di fuori di Washington DC. Decise perci\u00f2 di riadattare il romanzo, scrivendo la riduzione di proprio pugno con la collaborazione di Petievich. Bench\u00e9 la maggior parte dei personaggi e dei dialoghi siano tratti dal libro, ci sono state alcune aggiunte: la scena terroristica dell'inizio, l'inseguimento automobilistico, la resa dei conti tra Chance e Masters. L'accordo iniziale di produzione era di cento milioni di dollari da parte della 20th Century Fox, ma quando fu comprata da Rupert Murdoch uno dei produttori si fece indietro e la produzione pass\u00f2 alla MGM.\nIl \"budget\" con cui Friedkin poteva lavorare era di soli 6 milioni di dollari, mentre il \"cast\" e la \"troupe\" godevano di salari relativamente scarsi. Friedkin decise perci\u00f2 di non assumere \"star\" per questo film. Incontr\u00f2 William Petersen a New York e, dopo sola mezza paginata di lettura, gli assegn\u00f2 la parte, considerandolo perfetto per il ruolo. Allo stesso modo, assunse larga parte della \"troupe\" prediligendo professionisti veloci e alla mano, tra cui Robby M\u00fcller come direttore della fotografia (che non era iscritto al sindacato). Friedkin girava perlopi\u00f9 sul posto, molto velocemente e tenendo spesso il primo ciak, per conferire un maggior senso di immediatezza. Finse talvolta di fare una prova con gli attori, mentre stava effettivamente girando il film.\nIl ruolo di Petersen venne originariamente offerto a Gary Sinise, che per\u00f2 rifiut\u00f2. Fu il primo ruolo per Gary Cole (non accreditato, interpreta l'uomo inseguito da Chance). Anche Kristy Swanson partecip\u00f2 alle riprese, interpretando la figlia di uno dei protagonisti (presumibilmente di Stockwell), ma la sua scena venne poi eliminata nel montaggio finale.\nColonna sonora.\n\u00c8 stata scritta, composta e interpretata dal gruppo inglese dei Wang Chung, il disco \"To Live and Die in L.A. soundtrack\" \u00e8 stato il loro terzo album e il secondo con la Geffen Record. La canzone \"To Live and Die in L.A.\" si \u00e8 piazzata al 41\u00ba posto della classifica americana Billboard Hot 100 del 1985."}
{"id": "1123124", "revid": "287204", "url": "https://it.wikipedia.org/wiki?curid=1123124", "title": "681 (disambigua)", "text": ""}
{"id": "1123129", "revid": "79109", "url": "https://it.wikipedia.org/wiki?curid=1123129", "title": "Letteratura per l'infanzia", "text": ""}
{"id": "1123136", "revid": "767487", "url": "https://it.wikipedia.org/wiki?curid=1123136", "title": "Trevor Francis", "text": "Carriera.\nGiocatore.\nClub.\nCresce calcisticamente nel Birmingham City. A 16 anni debutta in prima squadra con i \"Blues\". In quell'anno gioca 22 partite segnando 15 realizzazioni (realizza una quaterna il 20 febbraio 1971 in Birmingham City-Bolton 4-0). Resta per otto anni al Birmingham, con cui mette a segno in totale 118 segnature in 279 partite.\nNel gennaio del 1979 passa al Nottingham Forest, pagato 999.999 sterline (1,1 milioni se si considerano le tasse), diventando il primo giocatore inglese per cui viene pagata una cos\u00ec elevata cifra. Guidato dall'allenatore Brian Clough, vince per due anni consecutivi la Coppa dei Campioni.\nNella finale del 1978-1979, a Monaco di Baviera, il Forest batte il 1-0 proprio con un gol di Francis; l'anno successivo, nella finale di Madrid, Francis non c'\u00e8, Il risultato si ripete a danno dei tedeschi occidentali dell' guidati da un altro inglese, Kevin Keegan. Nel 1981 passa al : qui segna 12 marcature in 26 partite, risultati che gli permettono di far parte della squadra inglese che prende parte al .\nFinito il Mondiale parte per l'Italia, destinazione Sampdoria. Nonostante l'esperienza debba considerarsi positiva, visto che contribuisce alla vittoria della Coppa Italia 1984-1985 segnando 9 reti e aggiudicandosi il titolo di capocannoniere del torneo (unico inglese ad essersi aggiudicato un titolo di capocannoniere in Italia), fu purtroppo costellata da continui infortuni che ne pregiudicarono il rendimento. Con i \"blucerchiati\" infatti in quattro stagioni, gioca solo 68 partite di campionato e segna 17 reti. Durante l'estate 1986 passa all'Atalanta, e in 21 partite segna una marcatura (nella vittoria interna contro la Fiorentina del 12 gennaio 1987), chiudendo quindi la sua esperienza italiana con 89 presenze e 18 reti in Serie A.\nNell'estate 1987 torna in Gran Bretagna, ai Rangers nel campionato scozzese: vincer\u00e0 una Coppa di Lega scozzese. Nel 1988 torna in Inghilterra diventando giocatore e, pochi mesi pi\u00f9 tardi, allenatore/giocatore del Queen's Park Rangers. Dopo un anno viene esonerato. \nFino al 1994 ricopre poi lo stesso incarico nello Sheffield Wednesday, decidendo quindi di abbandonare il campo per la panchina.\nNazionale.\nVanta 52 presenze e 12 gol con la maglia della Nazionale di calcio inglese, con la quale ha partecipato ai Mondiali di Spagna 1982.\nAllenatore.\nInizia la carriera nel 1988 nel Queen's Park Rangers, quando viene promosso sul campo allenatore/giocatore a seguito delle dimissioni di Jim Smith, precedente allenatore. Dopo essere stato esonerato decide di ritornare a fare il giocatore. Il 1990 vede giocare nello Sheffield Wednesday. Con gli \"Owls\" (\"Gufi\") vince una Coppa di Lega nel 1991 e si aggiudica la promozione in Premier League. Alla fine della stagione otterr\u00e0 il posto di allenatore/giocatore della squadra, guidandola a un terzo posto nella massima serie. L'anno successivo raggiunge la finale sia della FA Cup che della Coppa di Lega, perdendole entrambe a beneficio dell'Arsenal; l'anno successivo (1994) decide di concludere la carriera da calciatore per dedicarsi esclusivamente al ruolo di allenatore. Le cose non vanno bene allo Sheffield quell'anno e, dopo il tredicesimo posto in Premier League, a fine anno viene esonerato.\nNel 1996 passa al Birmingham City. Negli anni successivi centra spesso i play-off che potrebbero riportare il Birmingham nella massima serie, senza mai raggiungerla: nel 2001 raggiunge la finale della Coppa di lega perdendola contro il . Rassegna le dimissioni quello stesso anno. Per i due anni successivi allena il Crystal Palace. Fra i risultati ottenuti, la vittoria per 2-0 contro il Liverpool ad Anfield nel quarto turno di Coppa di Lega. Fu espulso in una partita di campionato per aver malmenato il proprio secondo portiere."}
{"id": "1123138", "revid": "1718925", "url": "https://it.wikipedia.org/wiki?curid=1123138", "title": "F\u00e9lix Mar\u00eda Calleja del Rey", "text": "Biografia.\nCattolico, fu conte di Calder\u00f3n e anche il cinquantanovesimo vicer\u00e9 della Nuova Spagna, dal 4 marzo 1813 fino al 20 settembre 1816, durante la guerra d'indipendenza del Messico. Si distinse per i suoi metodi spediti contro i rivoluzionari, sia durante la sua permanenza nell'esercito, sia durante il periodo del viceregno.\nNel 1818, al suo ritorno in Spagna, gli vennero concesse le pi\u00f9 alte onorificenze militari, le gran croci di Isabella la Cattolica e San Ermenegildo. Venne nominato capitano generale di Andalusia e governatore di Cadice nel 1819. Il re Ferdinando VII gli affid\u00f2 l'incaric\u00f2 di allestire ed organizzare un esercito di 20.000 uomini per riconquistare i domini spagnoli nelle Americhe.\nEssendo un assolutista, venne catturato dalle truppe del colonnello Rafael del Riego e rimase imprigionato a Malloraca fino al 1823, anno in cui ritorn\u00f2 al suo compito di capitano generale di Valencia, carica che occup\u00f2 fino alla sua morte, nel 1828."}
{"id": "1123145", "revid": "767487", "url": "https://it.wikipedia.org/wiki?curid=1123145", "title": "Monete svedesi di rame", "text": "L'impero svedese controllava le pi\u00f9 grandi e numerose miniere di rame in Europa quando si svilupp\u00f2 al principio del XVII secolo come grande potenza emergente.\nTuttavia a causa di un'insufficiente politica fiscale e soprattutto a causa del pagamento del cosiddetto \"riscatto di \u00c4lvsborg\" alla fine della guerra di Kalmar, la Svezia perse parte delle sue riserve di metallo prezioso, principalmente argento, che in gran parte finirono per finanziare l'emergente economia mercantile di Amsterdam.\nNel 1607 il re Carlo IX cerc\u00f2 di convincere la popolazione a cambiare le loro monete d'argento con monete di rame dal medesimo valore facciale, anche se in linea di massima l'offerta non fu accettata. Il rilevante esercito svedese del periodo era interamente pagato con monete di rame. In seguito una grande quantit\u00e0 di monete di rame furono coniate da Gustavo Adolfo per finanziare la sua guerra contro l'imperatore Ferdinando II. Il valore facciale delle monete di rame in circolazione superava in ampia misura le riserve dello stato e la produzione dell'economia nazionale e quindi il valore delle moneta cadde rapidamente verso il valore del metallo contenuto, che, in un paese in cui il rame era cos\u00ec abbondante, era necessariamente basso. Di conseguenza i risparmi degli svedesi persero completamente il loro valore.\nQuando la figlia ed erede di Gustavo Cristina raggiunse la maturit\u00e0 a 18 anni, dopo un breve tentativo con carta-moneta coperte dal rame \u2013 che inizialmente fu ben accettato ma che perse rapidamente la credibilit\u00e0\u2013 inizi\u00f2 ad emettere come monete rame in pezzi che arrivavano fino a 15 kg. Difficili da maneggiare come erano, il sistema monetario basato sul rame fu accettato come novit\u00e0 finch\u00e9 il prezzo mondiale del rame non croll\u00f2. La grande quantit\u00e0 di rame svedese non ebbe pi\u00f9 il controllo del prezzo del rame sui mercati internazionali che aveva in precedenza e la entrate straniere crollarono. In confronto al resto d'Europa gli svedesi divennero nuovamente poveri.\nPi\u00f9 tardi, durante il regno di Carlo XII, nello sforzo di puntellare l'economia svedese, il ministro Barone von G\u00f6rtz ignor\u00f2 le contestazioni e divenne il responsabile della banca centrale svedese. Emise senza limitazioni monete di rame dal valore facciale di un daler, nettamente superiore al loro valore intrinseco, e con caratteristiche tecniche molto scadenti nonch\u00e9 facilmente soggette a contraffazione. In breve tempo queste monete divennero cos\u00ec numerose che furono rapidamente svalutate al valore del loro contenuto metallico. Di conseguenza in breve tempo le monete di rame non furono accettate pi\u00f9 neanche per il pagamento delle tasse. G\u00f6rtz fu incolpato per il fallimento di questa politica economica e anche per questo fu decapitato nel marzo del 1719, una punizione che probabilmente fu accolta favorevolmente dalla popolazione svedese."}
{"id": "1123152", "revid": "599013", "url": "https://it.wikipedia.org/wiki?curid=1123152", "title": "Eduardo C\u00e9sar Gaspar", "text": "Carriera.\nClub.\nDopo alcuni anni nelle giovanili del Corinthians, debutt\u00f2 in prima squadra nel 1998. Con il Corinthians vinse il Campionato paulista, il Campionato brasiliano e il Mondiale per club.\nNel 2001 firm\u00f2 per l'Arsenal, con cui vinse numerosi titoli nazionali prima di passare al Valencia.\nL'8 luglio 2009 dopo essersi svincolato dal Valencia si accorda con il Corinthians, club con il quale inizi\u00f2 la carriera da calciatore, firmando un contratto biennale.\nNazionale.\nCon la Nazionale brasiliana ha giocato per 17 volte, conquistando la Coppa America 2004."}
{"id": "1123164", "revid": "167853", "url": "https://it.wikipedia.org/wiki?curid=1123164", "title": "Vicente Rodr\u00edguez", "text": ""}
{"id": "1123186", "revid": "110157", "url": "https://it.wikipedia.org/wiki?curid=1123186", "title": "Kromy", "text": "Kromy (in russo: \u041a\u0440\u043e\u043c\u044b) \u00e8 insediamento di tipo urbano russa posta sotto il distretto amministrativo dell'Oblast' di Or\u00ebl.\nCentro culturale di un certo rilievo, \u00e8 nota anche perch\u00e9 la foresta nei suoi dintorni \u00e8 stata l'ambientazione della parte finale dell'opera lirica \"Boris Godunov\" di Modest Petrovi\u010d Musorgskij.\nGeografia fisica.\nClima.\nLa insediamento di Kromy ha un clima continentale freddo."}
{"id": "1123187", "revid": "124000631", "url": "https://it.wikipedia.org/wiki?curid=1123187", "title": "Gineceo (botanica)", "text": "Il gineceo, chiamato anche pistillo (\"lat\". \"pistillum\": mano del mortaio), \u00e8 la parte femminile dei fiori nelle piante angiosperme, \u00e8 la parte che, dopo la fecondazione, origina il frutto. \u00c8 il quarto verticillo in un fiore completo e pu\u00f2 essere formato da uno o pi\u00f9 \"carpelli\" .\nCaratteristiche.\nIl gineceo \u00e8 formato dalle foglie carpellari o carpelli, sopra i quali si produrranno gli ovuli che contengono i gameti femminili. Il gineceo pu\u00f2 essere formato da una o varie foglie carpellari libere o unite fra loro; se il gineceo \u00e8 formato da un solo carpello si definisce monocarpellare, se \u00e8 formato da pi\u00f9 carpelli questi possono essere fusi a formare un'unica cavit\u00e0 (gineceo sincarpico) o rimanere indipendenti a formare un gineceo apocarpico.\nVi si possono distinguere differenti parti:\nIl gineceo pu\u00f2 mancare dello stilo (lo stigma in questo caso \u00e8 detto \"sessile\").\nApprofondimento.\nNelle angiosperme il gineceo, anche chiamato pistillo, consta di uno o pi\u00f9 carpelli o foglie carpellari che formano una cavit\u00e0, l'ovario, dentro il quale restano protetti gli ovuli o primordi seminali, tanto dalla disseccazione quanto dall'attacco da parte di insetti fitofagi. Il gineceo \u00e8 costituito di tre parti: l'ovario, parte inferiore ingrossata che forma una cavit\u00e0 o loculo nel cui interno si trovano gli ovuli; lo stilo, una colonna pi\u00f9 o meno allungata che sopporta il terzo componente del pistillo: lo stigma. Questo \u00e8 costituito da un tessuto ghiandolare specializzato per la ricezione dei granuli di polline. In certe occasioni lo stilo pu\u00f2 mancare, e in questi casi lo \"stigma\" viene detto \"sessile\".\nSe i carpelli sono separati o liberi fra loro, il gineceo si definisce \"dialicarpellare\" o \"apocarpico\" (come succede nei generi \"Sedum, Kalanchoe\" e \"Paeonia\"); se, al contrario, i carpelli sono saldati fra loro allora si chiama \"gamocarpellare\" o \"sincarpico\", che \u00e8 il pi\u00f9 frequente. Nel fiore dialicapellare ogni carpello costituisce un pistillo, mentre nel sincarpico vi \u00e8 un solo pistillo. Per esempio, la \"Kalanchoe\", con quattro carpelli liberi, presenta quattro pistilli. Nel gineceo gamocarpellare o sincarpico l'unione dei carpelli pu\u00f2 realizzarsi soltanto in una porzione dell'ovario, per cui restano liberi tanto gli stili quanto gli stigmi (esempio, il genere \"Turnera\"); pu\u00f2 includere gli ovari e gli stili, lasciando liberi gli stigmi (come accade nelle composite e nell\"'Hibiscus\"), per cui si pu\u00f2 determinare il numero di carpelli che conformano il pistillo tramite l'osservazione della quantit\u00e0 di stigmi. Infine, in molte occasioni l'unione o saldatura dei carpelli \u00e8 totale. In questi casi il numero di carpelli pu\u00f2 determinarsi attraverso il numero dei lobuli stigmatici (per esempio, nelle bignoniacee).\nLo stilo \u00e8 di lunghezza variabile, da meno di 0,5 mm (stigma subsessile) fino a pi\u00f9 di 30\u00a0cm in certe variet\u00e0 di mais, conosciuto come barba della pannocchia. Generalmente nasce all'apice dell'ovario, ma pu\u00f2 essere laterale o nascere apparentemente alla base (stilo ginobasico). Dal punto di vista anatomico, lo stilo pu\u00f2 essere solido o vuoto. Nelle piante con stilo vuoto il tessuto di trasmissione (dove crescono i tubi pollinici per effettuare la fecondazione) \u00e8 costituito da uno strato di cellule epidermiche abbastanza differenziate che circondano un canale vuoto (il cosiddetto \"canale stilare\"). I tubi pollinici crescono dallo stigma verso l'ovario lungo la superficie di questo canale, normalmente attraverso un fine strato di mucillagine. Nelle piante che possiedono stili solidi, invece, le cellule epidermiche si trovano intimamente fuse e non lasciano nessuno spazio fra loro. I tubi pollinici, in questo caso, crescono fra le cellule del tessuto di trasmissione (come nel caso della \"Petunia\"\n) o attraverso le pareti cellulari (come nel \"Gossypium\"\n). Il tessuto di trasmissione negli stili solidi include una sostanza intercellulare che contiene pectina, comparabile alla mucillagine che si trova nel canale stilare degli stili vuoti.\nDal punto di vista della distribuzione di entrambi i tipi di stili tra le differenti famiglie di angiosperme, gli stili solidi si considerano tipici delle eudicotiledoni e sono rari nelle monocotiledoni.\nLo stigma ha forma variabile, piumoso nel caso delle graminacee, a \"cabezuela\" nel \"Citrus\", lobulato nella \"Cucurbita,\" petaloide nella \"Canna,\" fino alla forma di ombrellino invertito nel caso della \"Sarracenia\". Ha particolarit\u00e0 strutturali che permettono la germinazione del polline e lo sviluppo del tubo pollinico che arriver\u00e0 fino agli ovuli. Si \u00e8 accertato che lo stigma \u00e8 coperto da proteine idrofile (\"hidrofilicas\") sulla parete esterna; sono probabilmente quelle che agiscono nel riconoscimento del polline adeguato e nelle reazioni di autoincompatibilit\u00e0, nel qual caso a volte si depositano per fermare la germinazione del polline incompatibile.\nGli stigmi si dividono in due grandi gruppi: stigmi umidi e secchi. Gli stigmi umidi liberano un essudato durante il periodo ricettivo e si presentano nelle famiglie come le orchidacee, scrofulariacee e Solanaceae. Gli stigmi umidi possono presentare papille (\"stigmi papillosi\", come nell\"'Annona, Mandevilla, Bignonia\" e \"Punica\") o non presentarle (stigmi non papillosi, nel \"Citrus, Impatiens, Opuntia\" e \"Tamarix\"). Gli stigmi secchi non liberano secrezioni liquide, bens\u00ec producono proteine o cere. Possono essere \"piumosi\" (graminacee) o non piumosi e, in questo caso, papillosi \"(Cordyline, Yucca, Pelargonium)\" o non papillosi \"(Asclepias, Capparis, Cyperus\").\nL'ovario \u00e8 la parte inferiore del gineceo che contiene gli ovuli da fecondare. \u00c8 formato da una o pi\u00f9 foglie modificate che ricevono il nome di carpelli. Dentro l'ovario vi sono una o pi\u00f9 cavit\u00e0 o \"loculi\" che contengono gli ovuli in attesa di essere fecondati. Gli ovuli sono inseriti dentro l'ovario in una zona chiamata placenta. Nei carpelli possono riconoscersi tre nervi principali, dei quali due percorrono i bordi della foglia carpellare e uniti ad essi nascono gli ovuli; questi nervi si denominano \"nervi placentari\". I nervi centrali del carpello, omologo al mezzo dei nomofili, \u00e8 il nervo carpellare. Gli ovuli serviranno ad originare i semi e appaiono come protuberanze globose nei bordi delle foglie carpellari. Una delle terminologie di descrizione dell'ovario si riferisce al punto di inserzione sopra il ricettacolo dove le altre parti florali (perianzio e androceo) si uniscono e si fissano sulla superficie dell'ovario. Se l'ovario \u00e8 situato sopra il punto di inserzione, sar\u00e0 supero; se sotto, infero.\nL'ovulo, \u00e8 l'organo della pianta che si forma nell'ovario e che contiene il sacco embrionale dentro il quale si trova la oosfera o gamete femminile, le cellule sinergidi, la cellula media con i due nuclei polari e le cellule antipodi. Cingente il sacco embrionale si trova la nocella, i tegumenti, la calaza e un funicolo che connette l'ovulo con la placenta. La oosfera proviene da una spora, detta megaspora o macrospora, attraverso un processo, cos\u00ec definito, di megagametogenesi che consiste fondamentalmente in divisioni mitotiche. Il suo nucleo in genere \u00e8 aploide, ovvero possiede la met\u00e0 dei cromosomi della pianta che l'ha originato. La oosfera si fonde con uno dei nuclei generativi del granulo di polline durante la doppia fecondazione per originare l'embrione. L'altro nucleo generativo si fonder\u00e0 con i nuclei polari della cellula media e originer\u00e1 l'endosperma.\nPlacentazione.\nSi chiama placentazione la disposizione degli ovuli nella cavit\u00e0 dell'ovario. Il numero di placente \u00e8, in generale, uguale al numero di carpelli che formano l'ovario. In certi casi, tuttavia, pu\u00f2 atrofizzarsi qualcuna delle placente e un ovario pluricarpellare arriva a contenere un ovulo soltanto, come per esempio nelle graminacee (Poaceae) e nelle composite (Asteraceae).\nEsistono diversi tipi di placentazione:"}
{"id": "1123188", "revid": "908177", "url": "https://it.wikipedia.org/wiki?curid=1123188", "title": "Bortolo", "text": "Bortolo \u00e8 un personaggio del romanzo di Alessandro Manzoni \"I Promessi Sposi\". Questo appare come cugino di Renzo e gli offre asilo a casa sua nel bergamasco poich\u00e9 Renzo era ricercato come rivoluzionario dal governo di Milano.\nCostui \u00e8 lavoratore in un filatoio; per questo Renzo pu\u00f2 offrirgli il proprio ausilio nel lavoro, siccome di mestiere eseguiva il filatore di seta.\nQuesto personaggio non compare mai direttamente, se non in un solo frangente in cui dialoga con il cugino.\nBortolo si rivela comunque di estremo aiuto per il cugino, dato che non solo lo ospita per un anno, ma gli offrir\u00e0 un lavoro per il resto della vita dal momento in cui Renzo si trasferir\u00e0 con la moglie Lucia nel territorio di Bergamo e vi metter\u00e0 su casa con la propria famiglia."}
{"id": "1123189", "revid": "22356", "url": "https://it.wikipedia.org/wiki?curid=1123189", "title": "Lystrosaurus", "text": "Il listrosauro (gen. Lystrosaurus) era un terapside erbivoro vissuto nel Triassico inferiore, circa 250 milioni di anni fa, in parti del mondo che attualmente corrispondono ad Antartide, India, Cina e Sudafrica.\nUn \"rettile - maiale\".\nQuesto animale era molto comune, e faceva parte di un gruppo di animali, i sinapsidi, che comprendevano gli antenati degli attuali mammiferi. Molto spesso questo gruppo \u00e8 chiamato \"rettili-mammiferi\". In particolare, il listrosauro era un dicinodonte (\"due denti da cane\"). I listrosauri erano animali dalla corporatura robusta e dal corpo simile a un barile, di taglia media e lunghi circa un metro. In sostanza, il loro aspetto ricordava alla lontana quello dei maiali, con zampe molto forti. I loro denti erano ridotti a due lunghe zanne sporgenti dalla mascella superiore, che formava una sorta di becco simile a quello delle tartarughe. Originariamente si pensava che il listrosauro fosse un animale semiacquatico, ma nuove prove hanno condotto a pensare che questo terapside vivesse in ambienti semidesertici, molto comuni a quel tempo.\nSuccesso evolutivo.\nIl listrosauro \u00e8 notevole per il fatto che \u00e8 stato rinvenuto in diversi continenti ed \u00e8 vissuto per svariati milioni di anni. Nel Triassico inferiore, appena dopo la grande estinzione di fine Permiano, il listrosauro fu l'erbivoro pi\u00f9 diffuso sul pianeta. Questa fu l'unica occasione in cui la Terra venne dominata in misura cos\u00ec prevalente da una singola specie animale.\nLa scoperta di scheletri di listrosauro nei Monti Transantartici da parte di Edwin H. Colbert e dalla sua squadra a cavallo tra il 1969 e il 1970 conferm\u00f2 la teoria della tettonica a zolle e convinse anche gli ultimi dubbiosi, dal momento che altri resti di \"Lystrosaurus\" erano stati rinvenuti anche in Sudafrica, India e Cina. Di Lystrosaurus si conoscono molte specie, tra le quali le pi\u00f9 note sono \"L. mccaigi\", \"L. curvatus\" e \"L. murrayi\"."}
{"id": "1123190", "revid": "125856407", "url": "https://it.wikipedia.org/wiki?curid=1123190", "title": "Corrado Barazzutti", "text": "Ritenuto uno dei pi\u00f9 forti tennisti italiani di sempre, \u00e8 stato n\u00ba 7 del mondo, terza migliore classifica ATP raggiunta da un tennista italiano dall'introduzione del sistema di calcolo computerizzato. Nelle prove del Grande Slam \u00e8 stato semifinalista al Roland Garros e agli US Open. Vanta cinque titoli del circuito maggiore su 13 finali disputate. Insieme ad Adriano Panatta, Matteo Berrettini e Jannik Sinner, \u00e8 uno dei quattro tennisti italiani a essersi qualificati almeno una volta alle finali del Masters.\n\u00c8 stato componente della pi\u00f9 forte squadra italiana di Coppa Davis di tutti i tempi, arrivando a conquistare il trofeo nel 1976 e giungendo alla finale in altre tre occasioni (1977, 1979 e 1980).\n\u00c8 stato campione italiano assoluto di singolare per sette anni consecutivi, dal 1976 al 1982 (record detenuto a pari merito con Nicola Pietrangeli).\nA livello Juniores \u00e8 stato il primo tennista italiano della storia a vincere una prova del Grande Slam.\nDa allenatore, \u00e8 stato capitano non giocatore della nazionale italiana di Coppa Davis dal 2001 al 2020.\nDal 2002 al 2016, \u00e8 stato capitano non giocatore della nazionale di Fed Cup, con cui si \u00e8 aggiudicato quattro titoli mondiali (2006, 2009, 2010 e 2013).\nNel 2019 ha affiancato il coach Franco Dav\u00edn nella gestione tecnica di Fabio Fognini, che ha poi assunto in toto fino alla conclusione della stagione 2020.\nBiografia.\nCarriera sportiva.\nCrebbe tennisticamente ad Alessandria sotto la guida di Giuseppe Cornara.\n1971: Roland Garros Juniores, Orange Bowl e debutto nel circuito maggiore.\nEsord\u00ec nel circuito maggiore al torneo di Palermo, dove fu sconfitto al primo turno da Pierre Barthes in tre set. Un mese pi\u00f9 tardi debutt\u00f2 anche agli Internazionali d'Italia. A negargli il primo successo ATP fu il trentottenne Nicola Pietrangeli che si impose in due set.\nSal\u00ec alla ribalta del tennis internazionale grazie alla vittoria al Roland Garros Juniores, dove sconfisse in finale il britannico Stephen Warboys per 2-6, 6-3, 6-1, diventando il primo tennista italiano uomo della storia a conquistare una prova del Grande Slam Under-18. Sempre a Parigi, super\u00f2 anche le qualificazioni del torneo Open, conquistando il diritto a disputare la sua prima prova del Grande Slam, dove fu sconfitto al primo turno da Graham Stilwell in quattro set. \nIn dicembre trionf\u00f2 al prestigioso Orange Bowl Under-18, dove sconfisse in finale Vitas Gerulaitis col punteggio di 6-4, 6-1, 6-2.\n1972: prime vittorie ATP e debutto in Davis.\nIl teatro del suo primo successo in un incontro ATP fu il Foro Italico di Roma nella sua seconda presenza agli Internazionali d'Italia. A farne le spese fu Lew Hoad, testa di serie n\u00ba 15, superato col punteggio di 7-5, 5-7, 6-4. Dopo la vittoria su Raymond Moore, Barazzutti fu eliminato negli ottavi di finale da Ilie Nastase. Il 1972 fu l'anno del suo debutto in Coppa Davis. Nella sfida tra Italia e Austria, vinse entrambi i singolari contro Ernst Blanke e Hans Kary. Contro la nazionale romena che elimin\u00f2 l'Italia, perse da Ilie Nastase, vincendo a risultato acquisito contro Peter Marmureanu.\nAl suo esordio assoluto a Wimbledon fu sconfitto al primo turno per mano di John Feaver.\n1973: ingresso tra i top 100.\nInizi\u00f2 la stagione con due tornei disputati in Spagna, a Valencia e Barcellona, dove fu eliminato in entrambi i casi dal sedicenne Bj\u00f6rn Borg, che lo estrometter\u00e0 anche al terzo turno del torneo di Monte Carlo.\nNella sua seconda esperienza al Roland Garros vinse i suoi primi due incontri a livello di Grande Slam, superando, nell'ordine, Emilio Montano e Jun Kamiwazumi. Al terzo turno fu bloccato da Boro Jovanovic.\nLa sua seconda partecipazione al torneo di Wimbledon lo vide uscire nuovamente al primo turno per opera di John Lloyd.\nNella semifinale della Zona B europea di Coppa Davis, disputata sulla terra battuta di Torino, vinse entrambi i singolari contro la Spagna, prima con Manuel Santana e poi con Jos\u00e9 Higueras, fornendo un contributo decisivo al successo dell'Italia sulla squadra iberica. La vittoria ottenuta in cinque set contro Jan Kodes non fu, invece, sufficiente a evitare la sconfitta dell'Italia nella finale della Zona B europea disputata contro la Cecoslovacchia sulla terra rossa di Praga.\nNel suo debutto sull'erba degli US Open, Barazzutti non and\u00f2 oltre il primo turno fermato dallo statunitense Charles Owens.\nChiuse la stagione, la prima con la classifica computerizzata, al no 76 del ranking ATP.\n1974: prime semifinali ATP.\nSulla terra battuta di Monaco, raggiunse la sua prima semifinale ATP. Superando nei quarti di finale il no 1 del mondo Ilie Nastase, divent\u00f2 il primo tennista italiano a sconfiggere un avversario classificato al primo posto della classifica computerizzata. Nel turno successivo rimedi\u00f2 soltanto tre giochi con Fran\u00e7ois Jauffret. Nella semifinale del torneo di Bournemouth, Nastase vendic\u00f2 la sconfitta di Monaco imponendosi col punteggio di 9-8, 9-7.\nAlla sua terza partecipazione al Roland Garros il suo cammino si concluse nuovamente al terzo turno, per mano di Eddie Dibbs.\nSulla terra battuta di Bastad giunse ai quarti di finale dove si arrese per la quarta volta in carriera a Bj\u00f6rn Borg.\nNella finale della Zona A europea disputata contro la Romania sulla terra battuta di Mestre e vinta dall'Italia per 3-2, Barazzutti fu nuovamente sconfitto da Nastase ma il suo successo su Ion Tiriac determin\u00f2 il passaggio del turno degli \"azzurri\".\nChiuse la stagione al no 57 del ranking ATP.\n1975: prima finale ATP e top 40.\nIl 1975 fu una delle sue stagioni meno brillanti, segnata dalle eliminazioni al secondo turno al Roland Garros e al primo turno a Wimbledon, e dalla mancata partecipazione agli US Open.\nAl torneo di Barcellona fu eliminato al primo turno da Bj\u00f6rn Borg, nell'incontro pi\u00f9 combattuto da lui disputato contro il tennista svedese, che si impose soltanto al tie-break del terzo set.\nAgli internazionali d'Italia fu sconfitto al terzo turno da Ra\u00f9l Ramirez.\nIn Coppa Davis, nella semifinale della Zona B europea disputata contro la Francia sulla terra battuta dello Stade Roland Garros, l'Italia fu sconfitta per 3-2. Dopo l'incontro perso da Adriano Panatta con Fran\u00e7ois Jauffret, Barazzutti port\u00f2 la situazione in parit\u00e0, battendo Patrice Dominguez. Panatta e Bertolucci si aggiudicarono la gara di doppio su Jauffret e Dominguez, portando in vantaggio l'Italia, 2-1. Dominguez riport\u00f2 la Francia in parit\u00e0, battendo Panatta. L'incontro decisivo, vinto da Jauffret su Barazzutti, decret\u00f2 l'eliminazione dell'Italia dal torneo.\nA novembre, al torneo di Manila, raggiunse la sua prima finale in un torneo del circuito maggiore, battendo quattro giocatori australiani, tra cui, nei quarti di finale, il no 2 del mondo Ken Rosewall, sconfitto con due tie-break, nella sua seconda vittoria in carriera contro un top 10. Nell'atto conclusivo, fu sconfitto in due set da Ross Case.\nChiuse la stagione al no 40 del ranking ATP.\n1976: Coppa Davis, primo titolo ATP, due finali.\nInizi\u00f2 la stagione con i quarti di finale raggiunti a Valencia e l'eliminazione al primo turno a Barcellona. \nAl torneo di Nizza, super\u00f2, nell'ordine, Sashi Menon, Bal\u00e1zs Tar\u00f3czy, Wojciech Fibak e Jean-Fran\u00e7ois Caujolle. L'11 aprile del 1976, sconfiggendo in finale Jan Kode\u0161 in cinque partite (6-2, 2-6, 5-7, 7-6, 8-6), conquist\u00f2 il suo primo titolo del circuito maggiore.\nAgli Internazionali d'Italia giunse per la prima volta ai quarti di finale dove fu sconfitto dal no 2 del mondo e testa di serie no 1, Guillermo Vilas, che sar\u00e0 suo giustiziere anche negli ottavi di finale del Roland Garros. \nNell'ultima settimana di maggio, nei quarti di finale della Zona B europea di Coppa Davis, disputati contro la Iugoslavia sulla terra rossa di Bologna e vinti dall'Italia per 5-0, Barazzutti si aggiudic\u00f2 entrambi i singolari, rispettivamente contro Zeljko Franulovic e Nicola Pilic. Dal 16 al 18 luglio, per la semifinale della Zona B europea, l'Italia affrontava al Foro Italico di Roma una Svezia priva di Bj\u00f6rn Borg, che diede sorprendentemente forfait dopo la sua prima vittoria a Wimbledon. Barazzutti vinse il singolare contro Kjell Johansson in cinque set. L\u2019Italia si impose per 4-0.\nA Bastad Barazzutti raggiunse la sua terza finale in carriera, dove fu sconfitto da Tonino Zugarelli, che conquist\u00f2 cos\u00ec il suo unico titolo ATP in carriera. Il 6 luglio sal\u00ec alla posizione n\u00b0 18 del ranking mondiale, diventando il terzo tennista italiano (su un totale di 11) a essere entrato nella top 20 dall'introduzione del sistema di calcolo computerizzato.\nDopo un'assenza di due anni, fece la sua seconda esperienza agli US Open, la sua prima su terra, fermandosi al secondo turno, sconfitto da John Yuill, dopo aver eliminato al primo Paul Kronk.\nNella semifinale Interzone di Coppa Davis, disputata contro l'Australia dal 24 al 26 settembre al Foro Italico di Roma, gli \"azzurri\" si imposero per 3-2. Barazzutti ottenne la vittoria in singolare nell'incontro di apertura contro John Newcombe. Nel singolare successivo Panatta fu sconfitto da John Alexander; Panatta e Paolo Bertolucci si aggiudicarono la prova di doppio contro il duo formato da Newcombe e Roche. Barazzutti perse il singolare con Alexander e, sul 2-2, Panatta sconfisse Newcombe regalando all'Italia la prima finale di Coppa Davis.\nSulla terra battuta di Tokyo, Barazzutti giunse ancora in finale sconfiggendo nel turno precedente il no 9 del mondo Ken Rosewall. Nell'atto conclusivo si arrese in due set a Roscoe Tanner.\nDal 17 al 19 dicembre, all\u2019Estadio Nacional de Chile di Santiago, and\u00f2 in scena la finale di Coppa Davis tra Italia e Cile. Barazzutti vinse il primo singolare su Jaime Fillol (7-5, 4-6, 7-5, 6-1), seguito da Panatta che sconfisse Patricio Cornejo. La vittoria del doppio Panatta-Bertolucci, sul duo cileno formato da Fillol e Cornejo (3-6, 6-2, 6-3, 9-7) rese ininfluenti i due singolari successivi e decret\u00f2 il successo dei ragazzi capitanati da Nicola Pietrangeli. L'Italia conquistava l'unica Coppa Davis della sua storia.\nBarazzutti chiuse la stagione al no 22 del ranking ATP.\n1977: tre titoli ATP, finale a Monte Carlo, semifinale US Open, finale Davis.\nInizi\u00f2 la sua stagione migliore sul sintetico del WCT di Richmond, dove giunse in semifinale eliminando Dick Stockton negli ottavi e Ross Case nei quarti. A estrometterlo dal torneo fu Vitas Gerulaitis che lo sconfisse in tre set. \nLa finale raggiunta al torneo di Monte Carlo segn\u00f2 la sua migliore prestazione in carriera in quella competizione e nei tornei da lui disputati nella categoria assimilabile all'attuale ATP World Tour Masters 1000. Nei primi due turni elimin\u00f2 Tom Okker e Balasz Taroczy. Nella semifinale, giocata contro Jan Kodes in un sabato umido e piovoso, salv\u00f2 quattro match-point, chiudendo col punteggio di 5-7, 7-6, 7-5. L'atto conclusivo lo vide soccombere a Bjorn Borg, no 2 del mondo, nella sesta delle dieci sconfitte da lui subite in altrettanti scontri diretti col campione svedese.\nAl torneo di Charlotte, sconfisse, in sequenza, Vijay Amritraj, Tom Okker e Adriano Panatta, no 7 del mondo. Imponendosi in finale sul no 9 ATP Eddie Dibbs col punteggio di 7-6, 6-0, si aggiudic\u00f2 il secondo titolo del circuito maggiore, il primo conquistato da un tennista italiano su una superficie sintetica, diventando il primo giocatore italiano nell'Era Open a vincere un torneo senza perdere un set e l'unico ad aver realizzato l'impresa sul sintetico. Nell'occasione, conquist\u00f2 il record del minor numero di giochi persi (16) in un torneo del circuito maggiore vinto sul sintetico. Nell'era Open, Barazzutti \u00e8 stato il secondo tennista italiano a essersi aggiudicato un titolo sconfiggendo in finale un top 10. \nAlla sua sesta partecipazione al Roland Garros fu eliminato per la seconda volta in carriera al primo turno, per opera di Hans Gildemeister. \nIl 10 luglio a B\u00e5stad si aggiudic\u00f2 il terzo titolo ATP in carriera, superando in finale Bal\u00e1zs Tar\u00f3czy col punteggio di 7-6, 6-7, 6-2, dopo aver eliminato lo svedese Rolf Norberg, Hans Kary, lo iugoslavo Nicola Spear e Kim Warwick. \nLa parte restante del mese di luglio fu interamente dedicata alla Coppa Davis dove l'Italia era campione in carica. Nella semifinale della Zona B europea, l'Italia affront\u00f2 la Svezia, priva di Bj\u00f6rn Borg, al \"Bastad Tennis Stadium\" di B\u00e5stad (terra battuta). Barazzutti vinse entrambi i singolari, contro Rolf Norberg e Birger Andersson. L'Italia sconfisse la Svezia per 4-1. Nella finale della Zona B europea, l'Italia sfid\u00f2 la Spagna, al \"Real Club de Tenis Barcelona\" (terra battuta). Barazzutti perse il primo singolare contro Jos\u00e9 Higueras, mentre Panatta sconfisse Manuel Orantes e, sempre in coppia con Paolo Bertolucci, si aggiudic\u00f2 la prova di doppio contro Higueras e Antonio Munoz. Il successo di Barazzutti su Orantes regal\u00f2 all'Italia il punto necessario al passaggio del turno. Il punteggio definitivo della sfida fu 3-2 per l'Italia. \nGiungendo in semifinale, Barazzutti ottenne il miglior risultato di un tennista italiano nella storia degli US Open, disputati per l'ultima volta sulla terra di Forrest Hills, eguagliato soltanto 42 anni dopo da Matteo Berrettini sul cemento di Flushing Meadows. Nel primo turno Barazzutti sconfisse Bill Scanlon e nel secondo Ilie Nastase, no 7 del mondo, nella seconda delle sue tre vittorie in carriera contro il campione romeno. Nei sedicesimi di finale concesse un solo game a Mark Edmondson. Sconfiggendo Butch Walts negli ottavi con lo score di 6-2, 6-0 divent\u00f2 il primo tennista italiano della storia a raggiungere i quarti di finale agli US Open, dove si impose col punteggio di 6-2, 6-1, 6-2 sul numero 3 del mondo Brian Gottfried. Nel penultimo atto del torneo, cui giunse senza perdere un set, si arrese in tre partite al no 1 del mondo Jimmy Connors. Di quell'incontro si ricorda un episodio in cui, in una fase cruciale del terzo set, l'americano, su una palla dubbia, entr\u00f2 nella met\u00e0 campo di Barazzutti e cancell\u00f2 il segno in modo da renderne impossibile la verifica. Quella palla, che Barazzutti vide fuori, fu invece chiamata dentro dal giudice di sedia che era dall'altra parte del campo. L'episodio fece girare l'incontro nettamente a favore di Connors (il quale non ricevette alcuna penalit\u00e0). Il replay delle immagini conferm\u00f2 le ragioni di Barazzutti.\nIl 12 settembre 1977 sal\u00ec alla posizione n\u00ba 15 della classifica computerizzata e scavalc\u00f2 Adriano Panatta, diventando il tennista italiano meglio classificato.\nDal 14 al 16 settembre, al Foro Italico di Roma, l'Italia disput\u00f2 la semifinale Interzone di Coppa Davis contro la Francia. Al successo di Panatta su Patrice Dominguez, fece seguito quello di Barazzutti su Fran\u00e7ois Jauffret. La vittoria di Panatta e Bertolucci su Dominguez e Jauffret garant\u00ec all'Italia la sua seconda finale di Coppa Davis. A risultato acquisito, Barazzutti perse in tre set il singolare contro Dominguez.\nA Parigi super\u00f2 al primo turno Christophe Roger-Vasselin. Negli ottavi di finale elimin\u00f2 John Lloyd, mentre nei quarti concesse soltanto cinque giochi allo statunitense Christopher Sylvan. In semifinale prevalse in tre set su Jeff Borowiak. Il 6 novembre, collezionando la nona vittoria consecutiva sul sintetico indoor, record per il tennis italiano, conquist\u00f2 il suo quarto titolo ATP (secondo consecutivo sul sintetico), imponendosi in cinque set su Brian Gottfried, no 3 del mondo, dopo quattro ore e mezza di gioco. Divenne cos\u00ec il secondo giocatore italiano nell'era Open a vincere tre tornei nella stessa stagione e il primo a realizzare questa impresa su due superfici diverse. A 24 anni, 8 mesi e 15 giorni fu anche il pi\u00f9 giovane tennista italiano ad aver conquistato quattro tornei del circuito maggiore, record superato soltanto 44 anni pi\u00f9 tardi da Jannik Sinner.\nA dicembre l'Italia disput\u00f2 la sua seconda finale consecutiva di Coppa Davis affrontando l'Australia sull'erba del \"White City Stadium\" di Sydney. Barazzutti fu sconfitto da John Alexander, dopo la sconfitta di Panatta con Tony Roche. La vittoria in doppio di Panatta e Bertolucci su John Alexander e Phil Dent riapr\u00ec le speranze dell'Italia ma Alexander chiuse i conti contro Panatta. L'Australia vinse la sfida per 3-1 e si aggiudic\u00f2 la sua XXIV Coppa Davis.\nBarazzutti chiuse la stagione al n\u00ba 11 del ranking ATP.\n1978: semifinali al Roland Garros e Monte Carlo, top 7 e qualificazione al Masters.\nNel torneo di Richmond and\u00f2 in scena la replica dell'edizione dell'anno precedente, con Barazzutti sconfitto in semifinale da Vitas Gerulaitis, no 4 del mondo, stavolta in due set.\nSulla terra battuta europea, raggiunse la sua seconda semifinale in carriera al torneo di Monte Carlo, grazie ai successi su Peter Fleming, Patrick Proisy e Adriano Panatta. A negargli la seconda finale nel Principato fu Tom\u00e1\u0161 \u0160m\u00edd che prevalse in due set.\nDi ritorno negli Stati Uniti, giunse in semifinale a Houston, sconfitto da Brian Gottfried, no 5 del mondo. A Las Vegas, raggiunse la sua ottava finale nel circuito maggiore ma un infortunio gli imped\u00ec di difendersi contro lo statunitense Harold Solomon, costringendolo al ritiro nel secondo set, dopo aver perso il primo.\nNel 1978 ottenne il suo miglior risultato al Roland Garros, cui partecipava per la settima volta in carriera, raggiungendo la semifinale grazie ai successi contro John Yuill, Gianni Ocleppo, Patrice Dominguez, Stanislav Birner ed Eddie Dibbs, no 6 del mondo. Nel penultimo atto del torneo venne sconfitto per la settima volta in carriera da Bj\u00f6rn Borg, che si apprestava a vincere il suo terzo major parigino, con il severissimo punteggio di 6-0, 6-1, 6-0, in quella che viene ricordata come la semifinale pi\u00f9 a senso unico in un torneo del Grande Slam nell'era Open. La semifinale di Parigi, dopo la vittoria di Adriano Panatta nel 1976, \u00e8 il miglior risultato ottenuto da un tennista italiano al Roland Garros nell'era Open, eguagliato soltanto nel 2018 dalla semifinale raggiunta da Marco Cecchinato.\nDal 13 al 15 luglio l'Italia affront\u00f2 l'Ungheria nella semifinale della zona B europea di Coppa Davis, disputata sulla terra battuta di Budapest. Barazzutti super\u00f2 in quattro set Peter Szoke, mentre Panatta perse il secondo singolare contro Balazs Taroczy. Panatta e Bertolucci persero anche la sfida di doppio contro il duo composto da Taroczy e Szoke. Con l\u2019Ungheria in vantaggio per 2-1, Panatta fu sconfitto da Szoke in 4 set. La vittoria di Taroczy su Barazzutti a risultato acquisito fiss\u00f2 il punteggio finale sul 4-1 per l\u2019Ungheria.\nA B\u00e5stad, dove difendeva il titolo conquistato l'anno precedente, giunse per il terzo anno consecutivo in finale, la sua decima in carriera. Fu sconfitto per l'ottava volta da Bj\u00f6rn Borg, che gli concesse soltanto tre giochi. \nIl 21 agosto 1978 ottenne il suo miglior piazzamento (7\u00ba) nel ranking ATP, che rappresenta la terza migliore classifica mondiale mai raggiunta da un tennista italiano dall'introduzione del sistema di calcolo computerizzato, dopo il 4\u00b0 posto conseguito da Adriano Panatta nel 1976 e il 6\u00b0 di Matteo Berrettini nel 2022. \nNella prima edizione degli US Open disputata sul cemento, Barazzutti, accreditato della teste di serie numero 7, si ferm\u00f2 al secondo turno, sconfitto da John Sadri, dopo aver eliminato al primo Russel Simpson. \nLa seconda parte della stagione lo vide arrivare in semifinale in altri sette tornei, nell'ordine Hilversum, North Conway, Indianapolis, Boston, Madrid, Vienna e Buenos Aires.\nLa posizione no 10 nel ranking mondiale, la terza migliore, a pari merito con Jannik Sinner, con cui un tennista italiano abbia chiuso una stagione agonistica, e la contestuale rinuncia di Bjorn Borg e Guillermo Vilas,gli garantirono la partecipazione alle finali del Masters di fine anno.Insieme ad Adriano Panatta, Matteo Berrettini e Jannik Sinner, Barazzutti \u00e8 uno dei quattro tennisti italiani a essere riusciti almeno una volta nell'impresa. Nel torneo, che in realt\u00e0 si disput\u00f2 dal 10 al 14 gennaio del 1979 sul sintetico del Madison Square Garden di New York, rimedi\u00f2 tre sconfitte in altrettanti incontri del Gruppo B, contro Eddie Dibbs, n\u00ba 6 ATP, Brian Gottfried, n\u00ba 7 e Ra\u00fal Ramirez, 8.\n1979: terza finale Davis, due finali ATP.\nDal 16 al 18 marzo, l'Italia affront\u00f2 la Danimarca, nel turno preliminare della zona A europea di Coppa Davis, disputato sulla terra battuta di Palermo. Panatta conquist\u00f2 il primo singolare, sconfiggendo Michael Mortensen. La successiva vittoria di Corrado Barazzutti su Carl-Edvard Hedelund e il successo in doppio di Panatta e Bertolucci su Mortensen e Hedelund garantirono all'Italia la qualificazione al turno successivo, rendendo inutili gli ultimi due singolari, con il penultimo vinto da Barazzutti su Mortensen in due set.\nNella prima settimana di maggio, a D\u00fcsseldorf, prese parte alla seconda edizione della Nations Cup, vinta dall'Australia. Nei gironi eliminatori, contro l'Argentina, fu sconfitto da Jos\u00e9 Luis Clerc mentre, contro la Gran Bretagna ebbe la meglio su Buster Mottram. In semifinale contro gli Stati Uniti ebbe la meglio su Arthur Ashe. In finale l\u2019Italia fu sconfitta dall'Australia e Barazzutti rimedi\u00f2 soltanto due giochi nella sfida contro John Alexander.\nNella sua ottava partecipazione al Roland Garros, fu estromesso nel terzo turno al quinto set da Victor Pecci, dopo aver eliminato nel secondo Wojciech Fibak, no 13 del mondo. \nDal 15 al 17 giugno, l'Italia affront\u00f2 la Polonia, nei quarti della zona A europea di Coppa Davis, disputati sulla terra battuta di Varsavia. Dopo la sconfitta di Panatta nel primo singolare con Wojtek Fibak. Barazzutti concesse soltanto sei giochi a Henrik Drzymalsky. Nella sua prima gara di doppio in Davis, l'unica giocata in coppia con Panatta, Barazzutti sconfisse il duo composto da Fibak e Tadeusz Nowicky, portando in vantaggio l\u2019Italia al termine della seconda giornata. La vittoria di Barazzutti su Fibak sanc\u00ec la qualificazione dell'Italia alla semifinale della Zona A europea.\nAlla sua quarta partecipazione sull'erba di Wimbledon, dove aveva saltato le tre edizioni precedenti, fu eliminato per la quarta volta consecutiva al primo turno, in cinque set, da Andrew Pattison.\nDal 13 al 15 luglio, nella semifinale della Zona A europea di Coppa Davis, l'Italia sconfisse l\u2019Ungheria per 3-2, sulla terra battuta del campo centrale del Foro Italico di Roma. Dopo la vittoria di Panatta su Peter Szoke, Barazzutti sconfisse Bal\u00e1zs Tar\u00f3czy, portando l\u2019Italia sul 2-0. In doppio, Tar\u00f3czy e Szoke riaprirono il confronto superando Panatta e Bertolucci, ma il successo di Barazzutti su Szoke regal\u00f2 la qualificazione all'Italia.\nDal 14 al 16 settembre, nella finale della Zona A europea di Coppa Davis, disputata ancora al Foro Italico di Roma, l'Italia sconfisse 4-1 la Gran Bretagna. Dopo la sconfitta di Panatta contro Buster Mottram, Barazzutti super\u00f2 John Lloyd. Nel secondo e ultimo doppio giocato in Davis, in coppia con Tonino Zugarelli, Barazzutti port\u00f2 l\u2019Italia in vantaggio 2-1, sconfiggendo Mark Cox e David Lloyd. La vittoria di Panatta su John Lloyd sanc\u00ec la qualificazione dell'Italia alla semifinale Interzone.\nAl torneo di Palermo, Barazzutti sconfisse in semifinale Adriano Panatta, raggiungendo la sua 11\u00aa finale in carriera, dove fu sconfitto per la nona da Bj\u00f6rn Borg, no 1 del mondo, col punteggio di 6-4, 6-0, 6-4.\nNella semifinale Interzone di Coppa Davis, vinta per 4-1 sulla Cecoslovacchia e disputata al Foro Italico dal 5 al 7 ottobre, Barazzutti fu sconfitto nel primo singolare da Tomas Smid, mentre Panatta sconfisse Ivan Lendl. In doppio, superando Smid e Jan Kode\u0161, Panatta e Bertolucci portarono in vantaggio l\u2019Italia prima dell\u2019ultima giornata, quando il successo di Barazzutti su Lendl in cinque set, per 4-6, 6-1, 6-2, 3-6, 7-5, assicur\u00f2 agli azzurri la loro terza finale di Coppa Davis.\nSul sintetico di Parigi, Barazzutti raggiunse la sua 12\u00aa finale ATP in carriera, eliminando nei quarti di finale Brian Gottfried. A negargli il quinto trionfo fu Harold Solomon, no 9 del mondo, che si impose in quattro set.\nDal 14 al 16 dicembre, nella sua terza finale di Coppa Davis l'Italia fu sconfitta 5-0 dagli Stati Uniti sul sintetico del Civic Auditorium di San Francisco. La squadra era capitanata da Vittorio Crotta che sostituiva Bitti Bergamo morto in un incidente stradale il 12 ottobre, cinque giorni dopo la semifinale contro la Cecoslovacchia. Barazzutti perse il primo singolare con Vitas Gerulaitis ritirandosi a causa di un infortunio occorsogli durante il secondo set. Panatta usc\u00ec sconfitto da John McEnroe, e altrettanto fece il doppio Panatta-Bertolucci contro la coppia formata da Bob Lutz e Stan Smith. Gli Stati Uniti alzarono la Coppa per la XXVIa volta.\nBarazzutti chiuse la stagione al no 33 della classifica mondiale.\n1980: quarta finale Davis e quinto titolo ATP.\nInizi\u00f2 la stagione dal torneo del Cairo, concedendo un solo gioco al giocatore di casa Hisham Nasser. Negli ottavi di finale si impose su Pavel Hutka, l'unico a togliergli un set nel torneo. La sua vittima nei quarti fu Jiri Hrebec, testa di serie no 5. In semifinale ebbe la meglio sulla testa di serie no 4 Patrice Dominguez. Il 9 marzo conquist\u00f2 il suo quinto e ultimo torneo ATP sconfiggendo 6-4, 6-0 il compagno di Davis Paolo Bertolucci, nella quarta finale giocata tra due tennisti italiani nell'era Open.\nNel mese di maggio prese parte alla terza edizione della Nations Cup dove l'Italia arriv\u00f2 in finale per il secondo anno consecutivo. Contro l'Argentina Barazzutti fu sconfitto per la quinta volta su altrettante sfide dirette da Guillermo Vilas, in due set. Contro la Cecoslovacchia fu sconfitto in tre partite da Ivan Lendl. Con la Germania, ebbe vita facile nei confronti di Ulrich Pinner. In semifinale, in cui l'Italia sconfisse gli Stati Uniti, fu sconfitto in tre set da Gene Mayer. In finale l'Italia ritrov\u00f2 l'Argentina, vincitrice della manifestazione, e Barazzutti si inchin\u00f2 nuovamente, in due set, a Guillermo Vilas.\nAgli Internazionali d'Italia, con i quarti di finale, eguagli\u00f2 il suo miglior risultato nel torneo, gi\u00e0 realizzato nel 1976. L'accesso alla semifinale gli fu precluso da Yannick Noah che lo sconfisse per 6-4, 6-2.\nAi quarti di finale si concluse anche la decima partecipazione di Barazzutti al Roland Garros, dove sub\u00ec l'ultima delle dieci sconfitte contro Bj\u00f6rn Borg, futuro vincitore del torneo, col punteggio di 6-0, 6-3, 6-3.\nDal 13 al 15 giugno l'Italia sconfisse per 5-0 la Svizzera nella semifinale della zona A europea di Coppa Davis, disputata sulla terra battuta di Torino. Barazzutti vinse il primo singolare con Heinz Gunthardt e Panatta super\u00f2 Roland Stadler. In doppio Panatta e Paolo Bertolucci si imposero sui fratelli Heinz e Markus G\u00fcnthardt, garantendo all\u2019Italia la qualificazione alla finale europea. A risultato acquisito, Barazzutti sconfisse Stadler in due set. \nNella sua ultima partecipazione al torneo di Wimbledon, dopo quattro eliminazioni consecutive al primo turno vinse il suo unico incontro in carriera sui dieci disputati sull'erba, sconfiggendo in quattro set il qualificato Scott Davis, prima di arrendersi ad Adriano Panatta in cinque partite.\nDall\u201911 al 13 luglio, l'Italia super\u00f2 la Svezia per 3-2 nella finale della zona A europea di Coppa Davis, disputata al Foro Italico di Roma. Barazzutti si aggiudic\u00f2 il primo singolare contro Kjell Johansson, mentre Panatta fu sconfitto da Stefan Simonsson. Il successo in doppio di Panatta e Bertolucci sui fratelli Hans e Stefan Simonsson riport\u00f2 in vantaggio l\u2019Italia al termine della seconda giornata. La vittoria di Panatta su Johansson assicur\u00f2 all\u2019Italia il punto della qualificazione. A risultato acquisito, Barazzutti sconfisse Stefan Simonsson in due set.\nL'unico altro risultato di rilievo della stagione a livello individuale fu la semifinale raggiunta a Washington, dove fu sconfitto in tre set da Jos\u00e9 Luis Clerc.\nNella semifinale Interzone di Coppa Davis vinta dal'Italia per 3-2 sull\u2019Australia e disputata al Foro Italico dal 19 al 21 settembre, Barazzutti si arrese a Peter McNamara, dopo la vittoria di Panatta su Paul McNamee. In doppio, Panatta e Bertolucci superarono McNamara e McNamee, portando in vantaggio l\u2019Italia prima dell\u2019ultima giornata. Nel suo secondo singolare, battendo Mcnamara, Panatta assicur\u00f2 all'Italia la sua quarta finale di Coppa Davis della storia. A risultato acquisito, Barazzutti fu sconfitto anche da Rod Frawley in tre set.\nDal 14 al 16 dicembre l'Italia disput\u00f2 la sua quarta finale di Coppa Davis, nella \"Sportovni Hala\" di Praga (sintetico) dove fu sconfitta 4-1 dalla Cecoslovacchia. Nel primo singolare Panatta fu battuto da Tomas Smid, mentre Barazzutti si arrese a Ivan Lendl. Anche il doppio Panatta-Bertolucci perse la sfida contro la coppia Lendl-Smid. La finale era gi\u00e0 decisa al termine della seconda giornata, in una sfida che non manc\u00f2 di suscitare vaste polemiche sull'arbitraggio giudicato molto parziale dalla squadra italiana.A risultato acquisito Barazzutti conquist\u00f2 l'unico punto dell'Italia sconfiggendo Tomas Smid in tre set.\nBarazzutti chiuse la stagione al no 23 della classifica mondiale.\n1981: semifinali a Palermo e Bologna.\nInizi\u00f2 la stagione con la partecipazione al primo turno del World Group di Coppa Davis, contro la Gran Bretagna, disputato sul sintetico del Conference Center di Brighton. Dopo la sconfitta di Panatta con Buster Mottram, Barazzutti pareggi\u00f2 i conti battendo Richard Lewis. Panatta e Bertolucci persero il doppio contro Andrew Jarrett e Jonathan Smith. Con le due squadre in parit\u00e0, dopo la vittoria di Panatta su Lewis, Barazzutti si arrese a Mottram determinando l\u2019eliminazione dell\u2019Italia.\nNella quarta edizione della Nations Cup, l'Italia fu eliminata nella fase a gironi. Nella sfida con l'Australia Barazzutti fu sconfitto in due set da Peter Mcnamara. Contro la Germania, dovette piegarsi a Rolf Gehring, mentre con gli Stati Uniti si arrese ad Harold Solomon, che sar\u00e0 suo giustiziere anche nei quarti di finale del torneo di Amburgo. \nNell'unica prova del Grande Slam disputata in stagione, usc\u00ec al primo turno del Roland Garros, dove partecipava per l'undicesima volta, per mano di Jaime Fillol che lo sconfisse in cinque set.\nSulla terra battuta di Palermo sconfisse il diciassettenne Mats Wilander negli ottavi di finale e Wojciech Fibak nei quarti. In semifinale si arrese in due set a Pedro Rebolledo. \nA ottobre, l\u2019Italia affront\u00f2 la Corea del Sud negli spareggi retrocessione del World Group di Coppa Davis, disputati sulla terra rossa di Sanremo e vinti dall\u2019Italia per 4-1. Per conquistare la salvezza furono sufficienti le prime due giornate in cui Barazzutti vinse il proprio singolare con Woo-Ryong Lee al quale concesse 5 giochi. A risultato acquisito, Barazzutti fu sconfitto in cinque set da Choon-Ho Kim. \nConcluse la stagione con la semifinale raggiunta sul sintetico di Bologna, eliminando nei quarti di finale Yannick Noah prima di inchinarsi in due set a Sandy Mayer.\nTermin\u00f2 l'anno al n\u00ba 55 del ranking mondiale.\n1982: 5 quarti di finale.\nNella stagione raggiunse i quarti di finale nei tornei di Monaco, Zurigo, Kitzbuhel, Cap D'Adge e Vienna. \nNel primo turno del World Group di Coppa Davis contro la Gran Bretagna, si ripropose a campi invertiti la sfida dell'anno precedente. Al Foro Italico di Roma, dopo la sconfitta di Panatta contro Buster Mottram, Barazzutti port\u00f2 l'Italia in parit\u00e0 superando Richard Lewis. Panatta e Bertolucci vinsero per\u00f2 il doppio contro Andrew Jarret e Jonathan Smith. La sconfitta di Barazzutti per mano di Mottram rese quindi decisivo il quinto match in cui Panatta super\u00f2 Lewis assicurando la qualificazione all'Italia. \nNella Nations Cup Barazzutti ottenne il successo su Yannick Noah, arrendendosi poi a Peter Mcnamara e Guillermo Vilas. \nLa sua dodicesima partecipazione al Roland Garros lo vide uscire per la quarta volta in carriera al primo turno, contro Andr\u00e9s G\u00f3mez, che lo super\u00f2 in cinque set. \nNei quarti di finale del World Group di Coppa Davis, disputati sulla terra rossa di Cervia e vinti dalla Nuova Zelanda per 3-2, Barazzutti fu sconfitto in quattro set da Chris Lewis e Panatta si arrese a Russell Simpson. Panatta e Bertolucci accorciarono le distanze per l'Italia superando il duo Lewis-Simpson ma la sconfitta di Panatta contro Lewis decret\u00f2 l'eliminazione dell'Italia dalla competizione. A risultato acquisito, Barazzutti sconfisse Bruce Derlin in due set. \nChiuse la stagione al no 85 della classifica ATP.\n1983: terza semifinale a Monte Carlo.\nNel primo turno del World Group di Coppa Davis contro l'Irlanda, disputato sulla terra battuta di Reggio Calabria, vinse in tre set il secondo singolare contro Matt Doyle dopo la sconfitta di Claudio Panatta con Sean Sorensen. Il doppio Adriano Panatta-Bertolucci vinse il match contro la coppia Doyle-Sorensen. Dopo la sconfitta di Claudio Panatta con Matt Doyle, Barazzutti conquist\u00f2 il punto decisivo per la qualificazione dell'Italia, lasciando soltanto sei giochi a Sean Sorensen.\nAl Masters di Monte Carlo, raggiunse la semifinale provenendo dalle qualificazioni, unico italiano nell'era Open ad aver raggiunto tre volte questa fase del torneo del Principato. Nei primi due turni elimin\u00f2 Harold Solomon e Mark Edmonson. Nei quarti di finale ottenne la sua unica vittoria su otto scontri diretti con Guillermo Vilas, no 4 del mondo, che sconfisse col punteggio di 2-6, 6-3, 6-4. Fu la sua sedicesima e ultima vittoria in carriera contro un top 10. A impedirgli di disputare la finale contro Mel Purcell, fu Mats Wilander, no 8 del ranking e futuro vincitore del torneo, che si impose per 6-2, 6-3.\nA luglio, nei quarti di finale del World Group di Coppa Davis contro l'Argentina, disputati al Foro Italico di Roma, fu battuto in cinque set da Jos\u00e9 Luis Clerc dopo la vittoria di Guillermo Vilas contro Panatta. La sconfitta del doppio Panatta-Bertolucci decret\u00f2 l'eliminazione dell'Italia. A risultato acquisito, Barazzutti fu sconfitto da Vilas in due set.\nAl termine del 1983 figurava alla posizione no 55 del ranking mondiale.\n1984: il ritiro.\nNel primo turno del World Group di Coppa Davis, disputato contro la Gran Bretagna sul sintetico del Racquet Centre di Telford, in Inghilterra e vinto dall'Italia per 3-2, sconfisse nel primo singolare John Llyod in quattro set. Con Italia e Gran Bretagna in parit\u00e0 sul 2-2, la sua vittoria in quattro partite su Colin Dowdeswell regal\u00f2 la qualificazione all'Italia.Fu l'ultimo incontro da lui disputato in Coppa Davis. \nNella sua ultima stagione agonistica raggiunse il secondo turno soltanto in tre tornei. A Bari, dopo la vittoria su Claudio Panatta, fu sconfitto dallo spagnolo Gabriel Urp\u00ed; agli Internazionali d'Italia sconfisse in due set Ramesh Krishnan e fu eliminato da Joakim Nystr\u00f6m; al Roland Garros, dove chiuse la sua carriera nei tornei del Grande Slam, super\u00f2 al primo turno Sammy Giammalva, in quella che diventer\u00e0 la sua ultima vittoria in carriera prima del ritiro per infortunio durante il secondo set dell'incontro disputato contro Claudio Panatta. \nLa sconfitta, anche questa per ritiro, durante il primo set dell'incontro con Derek Tarr al primo turno del torneo di Boston, segn\u00f2 il suo addio alle gare nel circuito maggiore. \nBarazzutti chiuse la stagione e la carriera alla posizione no 255 della classifica ATP.\nAllenatore.\nDal 2001 al 2020 \u00e8 stato capitano non giocatore della nazionale maschile italiana di Coppa Davis, sostituito a Gennaio 2021 da Filippo Volandri. Dal 2002 al 2016 ha ricoperto il medesimo ruolo anche per la squadra italiana di Fed Cup, che si \u00e8 aggiudicata la manifestazione nelle edizioni 2006, 2009, 2010 e 2013.\nNel 2019 ha affiancato il coach Franco Davin nella gestione tecnica di Fabio Fognini, del quale assume la guida in toto all'inizio del 2020, dopo la separazione tra il tennista ligure e l'allenatore argentino. La collaborazione con il tennista ligure finisce nel novembre 2020, quando Fognini annuncia che il suo nuovo capo allenatore sar\u00e0 Alberto Mancini.\nRecord nazionali.\n\u00c8 l'unico tennista italiano dell'era Open ad aver:\n\u00c8 stato il primo tennista italiano della storia ad aver:\n\u00c8 stato il primo tennista italiano dell'era Open ad aver:\nInoltre:"}
{"id": "1123191", "revid": "20973", "url": "https://it.wikipedia.org/wiki?curid=1123191", "title": "Deagostini", "text": ""}
{"id": "1123193", "revid": "1124164", "url": "https://it.wikipedia.org/wiki?curid=1123193", "title": "Carmagnola (disambigua)", "text": ""}
{"id": "1123195", "revid": "712828", "url": "https://it.wikipedia.org/wiki?curid=1123195", "title": "Magikano", "text": " \u00e8 un manga di Takeaki Momose pubblicato da K\u014ddansha sulla rivista \"Magazine Z\" da aprile 2003 a maggio 2008 e in seguito raccolto in dieci volumi \"tank\u014dbon\". L'opera \u00e8 stata adattata nel 2006 in una serie televisiva anime di 13 episodi. La serie racconta la vita della famiglia Yoshikawa, all'apparenza tipica famiglia giapponese, ma che in realt\u00e0 \u00e8 dedita all'uso della magia.\nTrama.\nHaruo Yoshikawa \u00e8 un normale studente che un giorno vede una bellissima ragazza dall'altra parte della strada per poi perderla di vista subito dopo. Ma la ragazza \u00e8 reale e presto se la ritrova a casa sua intenta a svolgere le funzioni di governante con la scusa di pagarsi gli studi. In realt\u00e0, Ayumi Mamiya, questo il nome della fanciulla, proviene dal mondo magico ed \u00e8 comparsa sulla Terra per spezzare finalmente la maledizione che venne lanciata su di lei da piccola e per farlo ha bisogno dell'aiuto di Haruo.\nSfortunatamente il ragazzo \u00e8 l'unico nella sua famiglia a non sapere di avere poteri magici. Infatti le sorelle che vivono con lui lo tengono all'oscuro sulla sua vera identit\u00e0 (colpendolo ad esempio ripetutamente con un \"martello magico\" per fargli perdere la memoria) aspettando che Haruo maturi e che il suo potere si svegli da solo. Quello che neanche loro sanno \u00e8 che dentro Haruo \u00e8 nascosto un enorme segreto e che il suo risveglio potrebbe causare terribili conseguenze."}
{"id": "1123196", "revid": "336956", "url": "https://it.wikipedia.org/wiki?curid=1123196", "title": "Fuoco automatico", "text": ""}
{"id": "1123199", "revid": "13", "url": "https://it.wikipedia.org/wiki?curid=1123199", "title": "Modulo di elasticit\u00e0 tangenziale", "text": ""}
{"id": "1123204", "revid": "13", "url": "https://it.wikipedia.org/wiki?curid=1123204", "title": "Modulo di scorrimento", "text": ""}
{"id": "1123205", "revid": "15756", "url": "https://it.wikipedia.org/wiki?curid=1123205", "title": "Verticillo", "text": "Verticillo \u00e8 un termine botanico che fa riferimento all'insieme di elementi di una pianta (tre o pi\u00f9 foglie, \"rami\" o altri organi) inseriti sullo stesso asse e sullo stesso piano, che spuntano da uno stelo dallo stesso nodo.\nMorfologia.\nNella loro disposizione, gli organi delle piante, oltre che a verticillo possono essere alterni, opposti (su due file o decussati) o a rosetta.\nFoglie.\nGli organi di una pianta dunque sono detti a verticillo o verticillati, quando si trovano inseriti allo stesso livello, in cerchio attorno a un asse (gambo o ramo).\nNel caso delle foglie, esse sono inserite su un nodo:\nLe foglie crescono nella maggior parte delle piante seguendo una spirale molto allungata intorno al stelo, difficilmente riconoscibile, salvo nel caso che la loro disposizione sia alterna. Alcune presentano, tuttavia, foglie \"verticillate\", vale a dire, disposte in \"verticilli\".\nFiori.\nLa disposizione verticillata \u00e8, d'altra parte, la pi\u00f9 tipica delle foglie evolutivamente modificate, che formano gli organi del fiore delle angiosperme.\nI verticilli sono in pratica appendici specializzate nell'assolvere determinate funzioni. Solitamente la conformazione dei fiori si presenta nel seguente modo:\nEcco il riepilogo dei nomi di verticilli floreali:\nGli elementi florali sono la \"conclusione\" delle foglie, essendo originariamente inseriti a spirale sull'asse, come le scaglie su di una pigna di pino o nei carpelli di una magnolia.&lt;br&gt;\nLa spirale si \u00e8 in seguito suddivisa in pi\u00f9 verticilli di tre pezzi, cui hanno fatto seguito modificazioni che l'hanno portata a un verticillo di 5 parti floreali.\nLe famiglie delle ranuncolacee e delle poligonacee offrono un esempio di questo processo."}
{"id": "1123206", "revid": "486946", "url": "https://it.wikipedia.org/wiki?curid=1123206", "title": "Fra' cristoforo", "text": ""}
{"id": "1123208", "revid": "834", "url": "https://it.wikipedia.org/wiki?curid=1123208", "title": "Anaerobo", "text": ""}
{"id": "1123210", "revid": "125666265", "url": "https://it.wikipedia.org/wiki?curid=1123210", "title": "Strade provinciali della provincia di Bergamo", "text": "Questo \u00e8 un elenco delle strade provinciali presenti sul territorio della provincia di Bergamo.\nSP ex SS fino al 2021.\nQuesto \u00e8 invece un elenco delle strade statali diventate provinciali ai sensi del decreto legislativo n. 112 del 1998 e della \"Legge Regionale n. 1 del 2000\", presenti sul territorio della provincia di Bergamo:\nSP ex SS dal 2021.\nNel 2020 diverse ex-SS vengono reintegrate sotto la gestione dell'ANAS. Restano sotto la competenza della Provincia le seguenti Strade Provinciali:"}
{"id": "1123211", "revid": "834", "url": "https://it.wikipedia.org/wiki?curid=1123211", "title": "Anaerobici", "text": ""}
{"id": "1123212", "revid": "834", "url": "https://it.wikipedia.org/wiki?curid=1123212", "title": "Anaerobiche", "text": ""}
{"id": "1123218", "revid": "1573940", "url": "https://it.wikipedia.org/wiki?curid=1123218", "title": "Felimare orsinii", "text": "Il doride di Orsini (Felimare orsinii ()) \u00e8 un mollusco nudibranchio della famiglia Chromodorididae.\nDescrizione.\nCorpo di colore blu, talvolta violetto, caratteristiche le strisce unicamente bianche, sia sul dorso che sui lati dove possono essere parzialmente giallastre. Rinofori di colore blu. Lunghezza fino a 2 centimetri.\nBiologia.\nReperibile spesso su spugne del genere \"Cacospongia\" (\"Cacospongia mollior\", \"Cacospongia scalaris\") \"Cliona celata\", \"Dysidea fragilis\", \"Hymeniacidon sanguinea\", \"Ircinia fasciculata\", del genere \"Petrosia\" (\"Petrosia dura\" e \"Petrosia ficiformis\").\nDistribuzione e habitat.\nEndemico del Mar Mediterraneo occidentale.\nSpecie affini.\nTalvolta confuso con \"Felimare tricolor\", che presenta per\u00f2 alcune linee di colore giallo, o con \"F.\u00a0gasconi\", che per\u00f2 presenta linee gialle e una linea bianca sui rinofori."}
{"id": "1123219", "revid": "339392", "url": "https://it.wikipedia.org/wiki?curid=1123219", "title": "Doride di Orsini", "text": ""}
{"id": "1123230", "revid": "1652635", "url": "https://it.wikipedia.org/wiki?curid=1123230", "title": "Parco Vergiliano a Piedigrotta", "text": "Il parco Vergiliano a Piedigrotta (altrimenti detto \"parco della Tomba di Virgilio\"), da non confondere con il parco Virgiliano del quartiere Posillipo, \u00e8 un parco di Napoli, situato in salita della Grotta, nella zona di Piedigrotta, dietro l'omonima chiesa, famoso perch\u00e9 conserva il sepolcro che la tradizione popolare vuole di Virgilio, ed inoltre il monumento sepolcrale che contiene quelle che si presuppone siano le spoglie di Giacomo Leopardi.\nNel 2016 il sito ha fatto registrare 23\u00a0479 visitatori.\nStoria e descrizione.\nDal 1662 fino agli inizi del 1800, l'area della tomba di Virgilio con suo podere, fu di propriet\u00e0 della nobile famiglia d'Alessandro di Pescolanciano che ivi possedeva una villa residenziale con annesso casino agreste. Nel corso dell'800 e '900 si sono poi succedute altri proprietari ed infine l'area \u00e8 stata acquisita dallo Stato dopo l'Unit\u00e0 d'Italia. Fu risistemato nel 1885, in occasione dell'apertura dell'odierna galleria delle Quattro Giornate, ma fu solo intorno al 1930, in occasione del bimillenario delle Celebrazioni Virgiliane, che \u00e8 diventato Parco. \u00c8 stato sistemato secondo l'attuale itinerario per volont\u00e0 del latinista e archeologo Enrico Cocchia, e restaurato e riaperto al pubblico nel 1976. \u00c8 monumento nazionale. L'ingresso all'area \u00e8 gratuito. \nNel parco \u00e8 presente il cenotafio di Virgilio, un colombario di et\u00e0 romana, tradizionalmente ritenuto la tomba del poeta. Inoltre ospita, dal 22 febbraio 1939, la tomba di Giacomo Leopardi, morto a Napoli e sepolto inizialmente nella vecchia chiesa di San Vitale Martire a Fuorigrotta.\nSalendo il viale si incontra subito sulla sinistra un'edicola in piperno che mostra due lapidi fatte porre nel 1668 dal vicer\u00e9 Pietro Antonio d'Aragona. Queste lapidi elencano le sorgenti di acque termali presenti nell'area flegrea da Fuorigrotta fino a Pozzuoli, e le malattie che potevano essere curate grazie a ciascuna di esse.\nIn cima alla salita ci si trova di fronte a un enorme monumento marmoreo: la tomba del celebre poeta Giacomo Leopardi. La tomba \u00e8 in forma di alta ara con una larga base quadrata, situata all'interno di una grotta artificiale del banco tufaceo.\nSull'ara \u00e8 presente il nome del poeta mentre a fianco si trova una stele, incisa sulla pietra, a dimostrare l'attendibilit\u00e0 della tomba da parte del governo italiano, firmata da Vittorio Emanuele III. Inoltre nelle vicinanze \u00e8 collocato il primo monumento sepolcrale, posto in precedenza nel pronao della chiesa di San Vitale. Infine \u00e8 visibile la lapide, sempre proveniente dal pronao, che reca la sanzione da parte di Umberto I della legge approvata nel 1897, per cui la tomba del poeta era dichiarata dalle camere monumento nazionale.\nPasseggiando pi\u00f9 avanti troviamo a destra la Crypta Neapolitana, detta anche \"Grotta di Pozzuoli\" o \"Grotta di Posillipo\", imponente galleria d'epoca romana che collega Mergellina con Fuorigrotta (attualmente la galleria \u00e8 esclusa ai visitatori per motivi di sicurezza, in attesa dei lavori di restauro). A lato \u00e8 presente un verso di Leopardi, dedicato al poeta dell'Eneide, Virgilio.\nTomba di Virgilio.\nSalendo la piccola scalinata che porta alla Tomba di Virgilio, si incontra dapprima il condotto dell'acquedotto augusteo del Serino, mentre subito dopo, verso la grotta, \u00e8 visibile una nicchia con resti di affreschi medievali (Madonna con Bambino; Padre Eterno) di una chiesa preesistente.\nPassando al di sopra della galleria romana, si giunge infine alla cosiddetta Tomba di Virgilio. La struttura \u00e8 in opera cementizia rivestita di opera reticolata ed \u00e8 composta da un basamento cubico che sostiene un tamburo cilindrico. All'interno la camera sepolcrale \u00e8 di forma quadrata coperta con una volta a botte, e presenta tre feritoie per l'illuminazione interna, mentre le pareti sono scandite da dieci nicchiette che un tempo accoglievano le urne cinerarie.\nAttualmente il monumento appare arroccato e quasi sospeso sullo strapiombo poich\u00e9 il livello di calpestio di epoca romana non corrisponde pi\u00f9 a quello odierno. Infatti nel '400 Alfonso d'Aragona intervenne radicalmente sulla Crypta Neapolitana, sia allargandola che soprattutto abbassando il suo piano di calpestio (che corrisponde a quello attuale).\nInfine, subito al di fuori dell'ingresso alla Tomba di Virgilio, attaccata alla parete rocciosa vi \u00e8 una piccola epigrafe marmorea, apposta nel 1554 dai canonici del vicino convento di S. Maria di Piedigrotta. Il testo sarcastico e spiritoso testimonia della sempre accesa discussione sul monumento, se davvero si tratti del sepolcro di Virgilio. Essa recita in latino: &lt;br&gt;\n\"Qui cineres? Tumuli haec vestigia: conditur olim / ille hic qui cecinit pascua rura duces\" &lt;br&gt;\n(\"Quali ceneri? Queste sono le vestigia del tumulo. Fu sepolto un tempo qui colui che cant\u00f2 i pascoli, i campi, i condottieri\")."}
{"id": "1123231", "revid": "287204", "url": "https://it.wikipedia.org/wiki?curid=1123231", "title": "Anambe", "text": ""}
{"id": "1123232", "revid": "1482985", "url": "https://it.wikipedia.org/wiki?curid=1123232", "title": "Rebecca Latimer Felton", "text": "Scrittrice e insegnante, il suo impegno politico dur\u00f2 molto, al punto da ottenere due altri prestigiosi primati che permangono tuttora: quello di senatore pi\u00f9 anziano (all'et\u00e0 di 87 anni) e quello di mandato pi\u00f9 breve (un solo giorno). \u00c8 stata, inoltre, l'unica donna senatrice dello stato della Georgia sino al 2020, quando la Repubblicana Kelly Loeffler, 49 anni, \u00e8 stata eletta.\nSostenitrice del suffragio universale femminile e dell'uguaglianza fra i sessi, appoggi\u00f2 sempre la schiavit\u00f9 ed il suprematismo bianco; ebbe inoltre occasione di affermare che il linciaggio degli afro-americani fosse legittimo, nonch\u00e9 uno strumento di \"difesa sociale\" dalle \"fameliche bestie umane\".\nIstruzione, insegnamento e matrimonio.\nRebecca Ann Latimer nacque nella contea di DeKalb in Georgia. Frequent\u00f2 le scuole pubbliche e si laure\u00f2 al Madison Female College nel 1852. Si trasfer\u00ec nella contea di Bartow nel 1854 per dedicarsi all'insegnamento. I suoi interessi spaziavano dalla scrittura e letteratura, fino ai diritti delle donne e delle problematiche legate all'agricoltura.\nIl marito della donna, William Harrel Felton, era un pastore metodista con un interesse per l'agricoltura del tutto analogo a quello coltivato dalla moglie. Rebecca divenne segretaria di suo marito quando questi venne eletto presso la Camera dei Rappresentanti e ricopr\u00ec la sua carica dal 4 marzo 1875 fino al 3 marzo 1881. William Felton ricopr\u00ec anche altre cariche nel parlamento della Georgia (dal 1884 al 1890) e nell'Universit\u00e0 della Georgia (dal 1886 al 1892) prima di morire il 24 settembre del 1909 quando sua moglie aveva 64 anni.\nLa visione razziale.\nFelton era una sostenitrice del potere bianco. \n\u00c8 stata l\u2019ultimo membro del Congresso degli Stati Uniti a possedere degli schiavi. \nRebecca Felton riteneva che i \"giovani neri\" che rivendicavano il diritto a un trattamento pi\u00f9 equo non fossero altro che dei \"gorilla mezzi civilizzati\", e imputava loro di provare nei confronti delle donne bianche una \"brutale lussuria\". Si batteva per il suffragio femminile bianco negando lo stesso diritto ai neri, nella convinzione che tale diritto avrebbe avuto come conseguenza un\u2019ondata di stupri ai danni delle donne bianche.\nIn seguito al linciaggio di Sam Hose, un giovane afroamericano che venne torturato e bruciato vivo dalla folla nella contea di Coweta, in Georgia, dopo un processo sommario, la Felton afferm\u00f2 che qualunque \u201cpadre e marito dal cuore sincero\u201d avrebbe ucciso \u201cla bestia\u201d e che Hose meritava meno compassione di quanta ne meritasse un cane rabbioso.\nFelton incoraggiava un incremento nel numero dei linciaggi, sostenendo che tale pratica fosse comunque paragonabile a \"un paradiso\" in confronto allo stupro delle donne bianche. In un\u2019occasione afferm\u00f2 esplicitamente che i linciaggi operati dai bianchi del Sud erano uno strumento di difesa sociale:\nL'elezione e l'incarico al Senato.\nNel 1922, il Governatore della Georgia, Thomas Hardwick, si candid\u00f2 alle elezioni generali per il Senato, dopo la morte prematura del senatore Thomas Watson. Per cercare di assicurarsi anche il voto delle donne e di parte della sua opposizione, Hardwick propose la Felton per il seggio vacante al senato, il 3 ottobre 1922, fino alle elezioni che sarebbero poi avvenute l'anno successivo. Sebbene alcune perplessit\u00e0 si fossero sollevate dai seggi del senato per questa scelta, la sua nomina fu accettata il 21 novembre successivo.\nIl suo servizio dur\u00f2 fino alle elezioni successive, il 22 novembre del 1922, ovvero un solo giorno dopo la sua nomina effettiva. Dopo la sua esperienza, si ritir\u00f2 a vita privata presso Cartersville, fino alla morte avvenuta ad Atlanta, nel 1930. Venne seppellita presso il cimitero di Cartersville."}
{"id": "1123233", "revid": "1982", "url": "https://it.wikipedia.org/wiki?curid=1123233", "title": "Parco della tomba di Virgilio", "text": ""}
{"id": "1123234", "revid": "1944586", "url": "https://it.wikipedia.org/wiki?curid=1123234", "title": "Accademia nazionale di San Luca", "text": "LAccademia nazionale di San Luca \u00e8 un'associazione di artisti di Roma, fondata nel 1593 da Federico Zuccari, che ne fu anche primo direttore (\"Principe\"), con il presupposto di elevare il lavoro degli artisti al di sopra del semplice artigianato.\nStoria.\nDurante i primi anni di vita, l'associazione fin\u00ec nell'orbita del patronato papale, che domin\u00f2 e controll\u00f2 l'istituzione. L'accademia venne intitolata nei primi del '600 all'evangelista San Luca dopo la sua nomina a protettore di tutti i pittori. Secondo la leggenda, infatti, Luca fu l'autore del primo ritratto della Vergine Maria.\nPrima di questa istituzione gli artisti facevano riferimento all'antichissima Universit\u00e0 dei Pittori, Miniatori e Ricamatori, corporazione di mestiere i cui statuti e privilegi vennero rinnovati sotto Papa Sisto IV il 17 dicembre 1478: tra i fondatori della nuova corporazione va annoverato il celebre Melozzo da Forl\u00ec, nella sua qualit\u00e0 di \"pictor papalis\".\nIl passaggio da \"Universitas\" ad \"Accademia delle Arti della Pittura, della Scultura e del Disegno\" avvenne per iniziativa del pittore Girolamo Muziano e fu sancito ufficialmente nel 1577 da Gregorio XIII, ma l'effettiva trasformazione dalla vecchia alla nuova istituzione fu graduale. Ad esempio, il trasferimento dalla vecchia sede della chiesa di San Luca (demolita nel 1585) alla chiesa dei Santi Luca e Martina al Foro Romano fu concesso da Sisto V solo nel 1588. Di fatto, la \"fondazione\" ufficiale dell'Accademia si ebbe ancora dopo, nel 1593, ad opera di Federico Zuccari, che ne fu formalmente il primo \"Principe\".\nNel 1605, papa Paolo V concesse all'istituzione il giorno della festa di San Luca il diritto di concedere la grazia a tutti i condannati scelti dai membri dell'accademia. Nel 1620, Urbano VIII concesse il diritto all'Accademia di San Luca di stabilire chi poteva esser considerato \"artista\" a Roma e tredici anni pi\u00f9 tardi, nel 1633, le diede la capacit\u00e0 di poter tassare tutti gli artisti ed il monopolio su tutte le commissioni pubbliche dello Stato Pontificio. L'accademia entr\u00f2 sotto l'alto patronato del nipote del Papa, il cardinal Francesco Barberini, Sr.\nNel corso degli anni l'autorit\u00e0 papale prese sempre pi\u00f9 il controllo dell'istituzione. L'accademia aveva lo scopo secondo molti critici moderni di dare un'alta educazione agli artisti ma allo stesso tempo di esercitare su di loro il controllo diretto della Chiesa. I \"Principi\" dell'Accademia di San Luca, erano eminenti personalit\u00e0 artistiche elette dal corpo accademico, tra coloro che ricoprirono questa carica ci furono personalit\u00e0 illustri del mondo dell'arte come Gian Lorenzo Bernini o Domenichino. Nonostante tutto molti importanti artisti rimasero al di fuori di questa istituzione e non vennero mai ammessi nel circuito dell'accademia. Nel corso degli anni per questo motivo nacquero a Roma scuole di artisti alternative all'accademia, che si opponevano al modo di concepire l'arte da parte di questa istituzione ufficiale, una delle pi\u00f9 famose fu la Scuola dei bamboccianti.\nDopo l'elezione a Principe di Antonio Canova, carica che divenne \"a vita\" con il titolo di \"Principe perpetuo\" nel 1814, si abbandon\u00f2 tale titolo per adottare al suo posto la carica di Presidente.\nDopo l'Unit\u00e0 d'Italia e l'annessione di Roma al Regno nel 1870, a partire del 1872 si trasform\u00f2 in \"Accademia Reale\" e, con l'istituzione della Repubblica, dal 1948 cambi\u00f2 nuovamente nome diventando \"Nazionale\".\nL'emblema dell'Accademia.\nNel 1705 venne adottato dall'accademia lo stemma che ancora oggi la caratterizza. \u00c8 un triangolo equilatero formato da tre strumenti caratteristici delle tre arti principali praticate all'interno dell'istituzione: il pennello per la pittura, lo scalpello per la scultura e il compasso per l'architettura. L'emblema \u00e8 coronato da un cartiglio in cui compaiono le lettere di un motto di Orazio: \"aequa potestas\", cio\u00e8 la pari dignit\u00e0 che queste arti hanno fra loro. A partire del 1934 questo stemma venne affiancato da uno nuovo, rappresentante San Luca mentre ritrae la Vergine.\nL'Accademia oggi.\nL'Accademia di San Luca \u00e8 tuttora in attivit\u00e0. Secondo lo statuto, ogni artista membro \u00e8 tenuto a donare una sua opera all'istituzione per perpetuare la propria memoria ai posteri. Le opere donate dai vari membri che si sono susseguiti negli anni, fin dalla fondazione, sono conservate nel Museo dell'Accademia, situato all'interno di Palazzo Carpegna, piazza dell'Accademia di San Luca, 77 nei pressi della Fontana di Trevi, e formano una collezione unica di sculture e di dipinti.\nIl NAM (Nuovo Archivio Multimediale).\nA partire dal 2012, l'Accademia di San Luca si \u00e8 dotata dello strumento del NAM (Nuovo Archivio Multimediale), un portale web, attraverso il quale \u00e8 possibile consultare la documentazione video e fotografica delle attivit\u00e0 promosse dall'Accademia.\nIl Corpo accademico.\nL'Accademia \u00e8 strutturata nelle tre classi di:\nIl Corpo Accademico \u00e8 formato da:\nPrincipi.\nFra i pi\u00f9 importanti Principi dell'Accademia di San Luca, si possono ricordare:\nPresidenti.\nFra i pi\u00f9 importanti Presidenti dell'Accademia di San Luca, si possono ricordare:\nCritiche e aspetti controversi.\nNel febbraio del 2009 un'inchiesta del settimanale \"l'Espresso\" ha riferito di una serie di questioni connesse con la gestione dell'Accademia, denunciando in particolare che dalla biblioteca sarebbero sparite alcune opere, fra cui alcuni disegni di Jacopo Palma il Giovane e diversi libri antichi di propriet\u00e0 del Comune di Roma.\nInoltre l'inchiesta ha puntato il dito contro la gestione definita \"familista\" da parte del segretario generale Giorgio Ciucci e della soprintendente Angela Cipriani del patrimonio immobiliare dell'Accademia e contro alcuni presunti sprechi delle sovvenzioni pubbliche.\nL'Accademia Nazionale di San Luca ha inviato al settimanale, tramite l'Accademico Prof. Avv. Fabrizio Lemme, una lettera di precisazioni e smentite sulle sparizioni di libri e disegni, sulla gestione del patrimonio immobiliare e sui presunti sprechi delle sovvenzioni pubbliche. In attesa di far luce sulla faccenda, la responsabile dell'Archivio Storico e Soprintendente della Galleria Angela Cipriani si \u00e8 dimessa dagli incarichi. "}
{"id": "1123235", "revid": "1305772", "url": "https://it.wikipedia.org/wiki?curid=1123235", "title": "Spin City", "text": "Spin City \u00e8 una serie televisiva statunitense andata in onda negli Stati Uniti sulla rete ABC a partire dal 17 settembre 1996 fino al 30 aprile 2002, per un totale di 6 stagioni.\nIn Italia \u00e8 stata trasmessa da Italia 1.\nTrama.\nLa serie racconta, in chiave comica, la giornata lavorativa del vicesindaco di New York alle prese con i mille problemi del suo diretto superiore, della sua amministrazione, nonch\u00e9 con quelli causati dal suo \"bizzarro\" staff personale.\nLo staff del vicesindaco, guidato dal vanitoso ma valido Mike Flaherty (Michael J. Fox) prima, e da Charlie Crawford (Charlie Sheen) poi, deve cercare di mandare avanti la gestione del sindaco Randall M. Winston Jr. (Barry Bostwick), un uomo un po' svampito e per nulla pratico di pubbliche relazioni.\nProtagonisti ed interpreti.\nMike Flaherty.\nNelle prime quattro stagioni il protagonista \u00e8 stato Michael J. Fox nei panni del vicesindaco Mike Flaherty. L'attore tornava cos\u00ec a recitare in una serie televisiva dopo il successo avuto nei primi anni ottanta con \"Casa Keaton\".\nNonostante l'ottimo successo di pubblico e critica riscontrato, Fox ha per\u00f2 abbandonato la serie nel 2000 in seguito all'aggravarsi della sua malattia, la Malattia di Parkinson, di cui soffre dal 1991.\nCharlie Crawford.\nIl ruolo di protagonista \u00e8 cos\u00ec passato nelle mani di Charlie Sheen, che ha preso i panni del nuovo vicesindaco Charlie Crawford per le due stagioni conclusive. L'attore, alla sua prima esperienza televisiva, non ha fatto rimpiangere il suo predecessore, e grazie a questa interpretazione ha vinto un Golden Globe come miglior attore in una serie comica.\nEpisodi.\nIl telefilm \u00e8 andato in onda inizialmente nel primo pomeriggio di Italia 1, ma, visti i bassi ascolti riscontrati, venne spostato nella tarda notte di Canale 5 prima, per poi tornare, sempre di notte, su Italia 1. Dal 5 maggio 2008, il telefilm \u00e8 tornato in replica tutti i giorni alle 14.10 sul canale satellitare SKY Show.\nAscolti.\nNegli Stati Uniti la serie ha avuto un grande successo, con entrambi i protagonisti; questo \u00e8 testimoniato anche dalle tante guest star che hanno voluto recitarvi anche solo per un episodio. Un brusco calo di ascolti alla fine della sesta stagione ha per\u00f2 fatto decidere alla ABC per la chiusura della serie, avvenuta nel 2002.\nIn Italia, invece, non ha riscosso molto successo: le prime quattro stagioni erano inizialmente programmate nel primo pomeriggio, poi, visti i bassi ascolti, sono state progressivamente fatte slittare dopo la mezzanotte; La quinta e sesta stagione invece, sono state invece trasmesse solo nelle prime ore del mattino."}
{"id": "1123239", "revid": "31620", "url": "https://it.wikipedia.org/wiki?curid=1123239", "title": "Scuola dei Bamboccianti", "text": ""}
{"id": "1123245", "revid": "106456", "url": "https://it.wikipedia.org/wiki?curid=1123245", "title": "Salsa Soubise", "text": "La salsa Soubise \u00e8 una salsa calda adatta ad accompagnare carni rosse arrosto o bolliti. Essa \u00e8 composta da un preparato a base di cipolle finemente tritate, appena imbiondite nel burro cui si aggiunge vino bianco, brodo e sugo di carne ed infine si amalgama ad un \"roux\" bianco caldo e se ne completa la cottura a fuoco lento per alcuni minuti. Dopo il passaggio del tutto al setaccio si riporta a bollore per breve tempo e vi si aggiunge la panna liquida. La salsa deve essere servita calda.\nIl nome proviene da Carlo di Rohan-Soubise, Pari e Maresciallo di Francia, (1715 \u2013 1787)."}
{"id": "1123258", "revid": "6923", "url": "https://it.wikipedia.org/wiki?curid=1123258", "title": "Massacro della Miniera di Columbine", "text": "Il massacro della miniera di Columbine \u00e8 un tragico evento che accadde il 21 novembre 1927 nella citt\u00e0 di Serene, Colorado, quando alcuni minatori della miniera Columbine in sciopero vennero attaccati a colpi di mitragliatrice. Lo sciopero era stato proclamato dal sindacato IWW (\"Industrial Workers of the World\", cio\u00e8 Lavoratori industriali del mondo).\nIl contesto.\nLa citt\u00e0 aziendale di Serene era la sede della miniera Columbine, scavata sul fianco di una delle colline del Colorado. Lo sciopero durava da cinque giorni, e gli scioperanti organizzavano ogni mattina picchetti e cortei interni perch\u00e9 la Columbine era una delle poche miniere di carbone dello Stato che non avesse fermato la produzione. Il 21 novembre 1927 circa cinquecento minatori, alcuni con moglie e figli, arrivarono alla porta nord appena prima dell'alba, portando con loro tre bandiere americane. Nei giorni precedenti, per disposizione di Josephine Roche, figlia dell'appena scomparso proprietario della compagnia Rocky Mountain Fuel agli operai dei picchetti erano stati serviti caff\u00e8 e biscotti. Ma quel mattino gli scioperanti trovarono ad aspettarli l'appena ricostituita polizia di stato del Colorado, i cui membri erano anche chiamati \"rangers\", che sbarr\u00f2 loro il passo. I minatori rimasero sorpresi nel vedere uomini in borghese armati di pistole automatiche, fucili antisommossa e gas lacrimogeni. Guardie della compagnia armate di fucili, posizionate in cima alla miniera coprivano i \"rangers\" il cui capo, Louis Scherf, chiese gridando agli scioperanti chi fossero i loro capi. \"Siamo tutti capi!\", risposero.\nScherf disse loro che non gli sarebbe stato concesso di entrare in citt\u00e0, e per un po' gli operai esitarono, indecisi sul da farsi, Ci fu una discussione, e molti sostennero che fosse loro diritto andare avanti. Dopo tutto, Serene aveva un ufficio postale pubblico, e alcuni dei loro bambini frequentavano le scuole, l\u00ec. Fu riferito che uno dei poliziotti provoc\u00f2 gli operai, dicendo loro di venire pure avanti, se volevano, tanto li avrebbero ributtati fuori. Il capo dello sciopero Adam Bell si fece avanti, e chiese che il portone venisse aperto. Appena vi poggi\u00f2 la mano, venne colpito da uno dei rangers con una mazza. Un sedicenne gli stava di fianco, portando una delle bandiere, che gli fu strappata di mano. Nel parapiglia che segu\u00ec, l'asta della bandiera fu rotta contro la palizzata. I minatori si lanciarono allora contro il portone, e i rangers lanciarono le granate lacrimogene. Una colp\u00ec alla schiena la signora Kubic, che stava scappando. Altri rilanciarono i lacrimogeni contro la polizia. Spinti dall'esempio di Adam Bell, i primi minatori cominciarono ad arrampicarsi sul portone della palizzata, per scavalcarlo.\nBell fu tirato gi\u00f9 da tre poliziotti, che lo colpirono violentemente alla testa con delle mazze. La signora Elizabeth Beranek, madre di 16 figli e portatrice di una delle bandiere cerc\u00f2 di proteggerlo scagliando la bandiera contro i poliziotti, che reagirono picchiandola duramente, e prendendosi la bandiera. La polizia ammise di aver usato mazze nei tafferugli. Come disse Scherf, \"li stendevamo appena scavalcavano la cancellata\". I minatori dichiararono che le mazze erano pezzi di tubi del gas. Un minatore ruppe il naso ad un ranger, e un altro ne fer\u00ec uno alla mano con un coltello a serramanico, mentre altri ancora bersagliavano di pietre i poliziotti fino a colpirne uno, che cominci\u00f2 a sanguinare da un taglio sotto l'occhio. Alla fine la polizia arretr\u00f2.\nIl massacro.\nImbaldanziti, gli scioperanti forzarono il portone in legno. Jerry Davis afferr\u00f2 una delle bandiere mentre i minatori sciamavano attraverso il varco. Altri scalarono la palizzata ad Est del portone. Louis Scherf spar\u00f2 due colpi della sua 45 sopra le teste dei minatori. I suoi uomini fecero fuoco direttamente sulla folla. Nella fioca luce dell'alba gli scioperanti si sparpagliarono sotto una pioggia di piombo. Dodici rimasero sul terreno, alcuni morti, altri in agonia. Almeno due, forse tre mitragliatrici erano a disposizione nella miniera e i minatori successivamente dichiararono di essere stati decimati dal fuoco incrociato proveniente dal capanno, una struttura che serviva a caricare il carbone nei carrelli, e da un camion parcheggiato sotto la cisterna dell'acqua.\nJohn Eastenes, trentaquattrenne di Lafayette sposato con sei figli, mor\u00ec all'istante. Nick Spanudakhis, anche lui trentaquattrenne e di Lafayette, gli sopravvisse qualche minuto. Frank Kovich di Erie, Rene Jacques, ventiseienne di Louisville, e il ventunenne Jerry Davis morirono qualche ora dopo all'ospedale. La bandiera di Davis, ricamata con 17 buchi di pallottole, era sporca di sangue. Il trentacinquenne Mike Vidovich di Erie mor\u00ec dopo una settimana per le ferite riportate.\nStrascichi.\nSuccessivamente, la polizia testimoni\u00f2 di non aver usato mitragliatrici nello scontro. Alcuni testimoni identificarono una guardia della miniera che si era inerpicata sul capanno e avrebbe potuto azionare la mitragliatrice installatavi sopra, fornendo una possibile spiegazione della discrepanza tra le testimonianze. Comunque, venne affermato che quella vicina alla cisterna fosse azionata da uno degli uomini di Scherf..\nContinuarono ad esserci scontri violenti durante lo sciopero, che comportarono anche la morte di due scioperanti a Walsenburg.\nUna giovane donna ricevette attenzione dai media nazionali. Indossava un vestito rosso fiamma e guidava i cortei degli scioperanti nelle miniere del sud, dopo che sua sorella Santa Benash era gi\u00e0 stata arrestata per lo stesso motivo. Si trattava delle diciannovenne Amelia Milka Sablich, che divenne nota come \"Flaming Milka\" (\"la fiammeggiante Milka\").\nDopo la bancarotta della \"Colorado Fuel and Iron\" (CF&amp;I), nuovo nome della compagnia del Colorado di John D. Rockefeller, Jr. \u00e8 emerso che la compagnia aveva sistematicamente spiato, danneggiato e diffamato il sindacato durante lo sciopero del 1927."}
{"id": "1123279", "revid": "78273", "url": "https://it.wikipedia.org/wiki?curid=1123279", "title": "Accademia di San Luca", "text": ""}
{"id": "1123284", "revid": "15756", "url": "https://it.wikipedia.org/wiki?curid=1123284", "title": "Raffaele Pettazzoni", "text": "Biografia.\nNato il 3 febbraio 1883 a San Giovanni in Persiceto, dopo l'abbandono della fede cattolica e l'iscrizione al Partito Socialista Italiano intorno all'et\u00e0 di diciotto anni, nel 1901 si iscrive alla facolt\u00e0 di lettere dell'universit\u00e0 di Bologna cominciando a interessarsi a temi di etnologia, demologia, mitologia comparata indoeuropa e di storia e psicologia della religione e presso la stessa si laurea nel 1905 con una tesi intitolata \"Le Origini dei Kabiri nelle isole del Mar Tracio\" (pubblicata, poi, nel 1909 nelle Memorie dell'Accademia dei Lincei) sotto la direzione di Vittorio Puntoni. Frequenta, tra il 1906 e il 1909, la Scuola italiana di Archeologia e qui consegue il Diploma in archeologia. Nel 1909 ottiene l'impiego di Ispettore presso Museo preistorico ed etnografico di Roma dove resta fino al 1914. Qui, grazie anche alla biblioteca del museo, potr\u00e0 la propria formazione con lo studio delle religioni primitive, della paleoetnologia e delle religioni dei vari popoli.\nNel 1909, una missione in Sardegna gli consente di raccogliere il materiale per \"La religione primitiva in Sardegna\", lavoro che sar\u00e0 pubblicato nel 1912 incentrato sulla religione protosarda e in particolare sulla figura del \"Sardus Pater\". Nello stesso anno partecipa al quarto congresso internazionale di storia delle religioni a Leida. Nel 1913 consegue la libera docenza in Storia delle religioni e nell'anno accademico 1913/1914 tiene a Roma il suo primo corso da docente universitario. Nel 1914 viene trasferito al Museo civico di Bologna e insegna Storia delle Religioni presso l'Ateneo bolognese fino al 1923, interrompendo l'insegnamento nel 1916-1919 a causa dello svolgimento del servizio militare compiuto prevalentemente in Grecia. Prima di questa interruzioni Pettazzoni pubblica numerosi articoli, saggi, recensioni e note occupandosi anche di questioni relative al metodo con il quale si studiano le religioni. Di particolare importanza \u00e8 il metodo da lui adottato: quello storico-comparativo, di cui fu pioniere e primo applicatore, con il quale i fenomeni religiosi vengono comparati nel loro sviluppo storico poich\u00e9 ogni singolo fatto religioso viene concepito come una formazione e come tale \u00e8 lo sbocco e quindi l'indice di uno svolgimento anteriore e insieme il punto di partenza di un ulteriore sviluppo. Al ritorno dal servizio militare pubblicher\u00e0 i volumi \"La religione di Zarathustra nella storia religiosa dell'Iran\" (1920), \"La religione nella Grecia antica fino ad Alessandro\" (1921), \"I Misteri\" (1924) e il grosso volume \"L'essere celeste nelle credenze dei popoli primitivi\" (1922).\nPettazzoni a Roma.\nNel 1923 viene istituita la prima cattedra di Storia delle Religioni all'universit\u00e0 di Roma \"La Sapienza\" e Pettazzoni ne diviene titolare; il 17 gennaio 1924 pronunci\u00f2 la prolusione universitaria in occasione dell'inaugurazione del suo primo corso di Storia delle religioni e la pubblica nello stesso anno con il titolo \"Svolgimento e carattere della storia delle religioni\". A Roma fonder\u00e0 l'Istituto e la Scuola di studi storico-religiosi con l'annessa biblioteca speciale e nel 1925 comincer\u00e0 a la rivista \"Studi e materiali di storia delle religioni\". Merito di Pettazzoni sar\u00e0 anche, nel 1937, l'introduzione nella facolt\u00e0 di Lettere dell'insegnamento dell'Etnologia come scienza storica e e ne terr\u00e0 egli stesso i primi corsi fino al 1939. Fonda successivamente, nel 1942, l'Istituto per le civilt\u00e0 primitive e nel 1947 la Scuola di perfezionamento in scienze etnologiche. Occuper\u00e0 la cattedra per trent'anni, fino al 1953. Tra i suoi allievi a Roma ci furono Angelo Brelich e Dario Sabbatucci, altri due importanti storici delle religioni che avrebbero fondato la cosiddetta \"Scuola romana di Storia delle religioni\". Fu direttore della sezione Storia delle religioni e Folklore dell'Enciclopedia Italiana dal 1925 al 1937.\nNel decennio 1925-1935 Pettazzoni si occupa sistematicamente della pratica confessionale nei sistemi religiosi non cristiani e pubblica i tre volumi \"La confessione dei peccati\" (1929, 1935, 1936). Nel 1929 pubblica anche il volume \"La mitologia giapponese\". Nel 1933 fu nominato Accademico d'Italia. In questo periodo fu anche direttore della sezione Storia delle religioni e Folklore dell'Enciclopedia Italiana (1925-1937).\nNegli anni Trenta-Quaranta l'interesse di Pettazzoni si concentra sul tema degli attributi dell'essere supremo, in particolare sul'onniveggenza-onniscienza. Risultato di questi studi sar\u00e0 il lavoro \"L'onniscienza di Dio\" (1955). \u00c8 di questi anni anche la riedizione de \"La religione nella Grecia antica\" (1953) con una importante nuova \"Introduzione.\" Nel 1954 nascono la rivista internazionale \"Numen\" e la collezione Studies in the History of Religions, che Pettazzoni dirige fino alla morte. Riguarder\u00e0 invece i miti e le leggende dei popoli privi di scrittura l'antologia: \"Miti e leggende\" in quattro volumi (1948; 1953; 1959 con la collaborazione di T. Tentori; 1963, pubblicato postumo a cura di V. Lanternari).\nNumerosi articoli e saggi di Pettazzoni, pubblicati in riviste ed opere collettive italiane e straniere, sono raccolti nei volumi \"Saggi di storia delle religioni e di mitologia\" (1946), \"Italia religiosa\" (1952), \"Essays on the History of Religions\" (1954). L'ultimo volume \u00e8 \"Letture religiose\" (1958).\nSi ritira dall'insegnamento alla fine dell'anno accademico 1952-1953 per raggiunti limiti di et\u00e0.\nMuore a Roma l'8 dicembre 1959. \nRiconoscimenti e onorificenze.\nEgli fu socio nazionale dell'Accademia dei Lincei (nel 1946 aveva ottenuto il Premio reale dei lincei), socio corrispondente dell'Accademia Pontaniana di Napoli e membro di numerosi istituti e societ\u00e0 scientifiche d'Italia, membro straniero della Reale Accademia Olandese delle Scienze, socio d'onore (unico tra gli italiani) della Folklore Society di Londra, membro di altre societ\u00e0 scientifiche straniere, fu nominato dottore \"honoris causa\" dalle universit\u00e0 di Bruxelles e di Strasburgo, presidente dell'Associazione internazionale per la storia delle religioni (1950).\nIntitolazioni.\nNel 2008 \u00e8 stata intitolata a Raffaele Pettazzoni la Biblioteca di studi storico-religiosi dell'Universit\u00e0 \"La Sapienza\" di Roma.\nClima culturale in avvio di carriera.\nFormatosi culturalmente nell'ambito dello storicismo, con l'istituzionalizzazione in Italia della \"storia delle religioni\" come disciplina autonoma, fu uno dei primi a proporre un approccio storico allo studio della religione. Pettazzoni \u00e8 il fondatore della scuola italiana di Storia delle religioni negli anni '20 e della rivista scientifica \"Studi e materiali di storia delle religioni\" nel 1925. Compara diverse forme di religione senza limitarsi a un unico ambito, scrive nel 1955 \"L'onniscienza di Dio\". 700 pagine frutto di una vita fatta di ricerche in cui prende in esame le teorie di Schmidt e ne dimostra l'inesattezza. Nel corso dei suoi studi dovette fronteggiare il pregiudizio clericale, secondo cui lo studio delle religioni era monopolio della Chiesa, e il pregiudizio laicistico degli anticlericali come Benedetto Croce, secondo cui lo studio delle religioni era una disciplina oziosa e priva di interesse (nel 1924 \u00e8 lui stesso a definire tali studi: \"(...) sorti unicamente per bisogno di erudizione\" da \"La Critica\"). Massone, il 14 novembre 1907 Pettazzoni ader\u00ec alla Loggia \"Rienzi\" del Grande Oriente d'Italia a Roma, della quale fu in seguito Oratore, e nel 1913 fu ricevuto al quarto grado del Rito scozzese antico ed accettato nel Capitolo Rosa-Croce. Diede le sue dimissioni nell'ottobre del 1914 in seguito al suo trasferimento a Bologna.\nPensiero.\nParte rilevante della sua opera \u00e8 stata dedicata a confutare la teoria del monoteismo primordiale (\"Urmonotheismus\") di Wilhelm Schmidt e allo studio degli esseri supremi delle religioni primitive. Non esistono societ\u00e0 primitive in cui si evidenzi il monoteismo. In tutte le societ\u00e0 la presenza dell'essere supremo \u00e8 contrastata da altre entit\u00e0 spirituali. L'essere supremo \u00e8 preminente ma non unico e esclusivo. Schmidt confonde l'idea di essere supremo con quella del dio monoteistico. Pettazzoni mostra che il monoteismo \u00e8 una realt\u00e0 religiosa recente, realizzata come atto polemico e rivoluzionante il politeismo. Questa polemica \u00e8 portata avanti dai profeti vetero-testamentari che polemizzano con le divinit\u00e0 cananee e affermano il monoteismo etico di Israele, l'Essere trascendente esclusivo, mentre altri esseri fanno parte della realt\u00e0. Schmidt confonde ricerca scientifica e teologia. Nel 1957 Pettazzoni scrive un libretto: \"L'essere supremo nelle religioni primitive\", in cui sintetizza i risultati esposti in forma pi\u00f9 ampia nel volume \"L'onniscienza di Dio\", del 1955. L'idea di dio nelle religioni primitive non \u00e8 un'idea apriori e indipendente dai contesti storici. Esiste solo storicamente. Nasce dalla condizione esistenziale che varia a seconda del tipo di societ\u00e0. A seconda della situazione esistenziale dell'uomo si elabora un'idea di dio che possa soddisfarlo, l'essere supremo non esiste \"a priori\" ma solo nel contesto storico. Pu\u00f2 essere colui che invia la pioggia o il tutore e garante della caccia, o la madre terra delle societ\u00e0 agricole, sono i contesti storici che danno l'esistenza all'essere supremo. Non esiste \"a priori\", non \u00e8 un dato ontologico preesistente. Ma proviene dalla situazione storica contingente. La religione \u00e8 un prodotto storico condizionato dal contesto storico-sociale e in grado di condizionarlo a sua volta; \u00e8 una realt\u00e0 culturale autonoma rispetto ad altre realt\u00e0 culturali all'interno di una stessa societ\u00e0.\nIn quanto prodotto storico, va precisato che ad una pluralit\u00e0 di storie corrisponde una pluralit\u00e0 di religioni: ogni popolo ha la propria storia e, quindi, la propria religione e le proprie risposte ai grandi problemi dell'umanit\u00e0.\nCi\u00f2 che rende differente la religione da altri fenomeni socio-culturali \u00e8 l'importanza dei riti di passaggio: la religione riguarda, dunque, i momenti importanti della vita dell'individuo.\nLa religione, nell'ottica di Pettazzoni, conservando una sua specificit\u00e0 all'interno dei prodotti culturali, necessita di un metodo determinato perch\u00e9 questo ambito possa essere studiato; nello specifico, Pettazzoni, adott\u00f2 quello storico-comparativo che, rispetto al metodo comparativo classico dell'antropologia britannica, privilegiava il momento della individuazione delle specificit\u00e0 dei singoli prodotti culturali a partire dalla ricerca dell'affinit\u00e0 e dell'analogia. Il prodotto del suo percorso intellettuale, nella sua interezza, \u00e8 stato di fondamentale importanza per la scuola di studi che gli \u00e8 succeduta.\nPer una rassegna bibliografica delle pubblicazioni relative alla figura e alla produzione scientifica di Pettazzoni dalla sua morte ad oggi cfr. Mario Gandini, \"Cinquant'anni di studi su Raffaele Pettazzoni 1959-2009\", in \u201cStoria, antropologia e scienze del linguaggio\u201d, A. XXIV, fasc. 3 (2009, settembre-dicembre), pp.\u00a047\u201394."}
{"id": "1123291", "revid": "187", "url": "https://it.wikipedia.org/wiki?curid=1123291", "title": "Parco delle Rimembranze", "text": ""}
{"id": "1123294", "revid": "2119199", "url": "https://it.wikipedia.org/wiki?curid=1123294", "title": "Infedelt\u00e0 coniugale", "text": "L'infedelt\u00e0 coniugale \u00e8 la mancanza di fedelt\u00e0 affettiva, sentimentale o sessuale in un rapporto di coppia esclusivo.\nIl suo concetto morale varia a seconda dei contesti storici e sociali.\nAncora oggi alcuni ordinamenti giuridici la perseguono come reato, in alcuni casi estremi anche con la lapidazione.\nNel vecchio diritto italiano.\nL'infedelt\u00e0 coniugale nel diritto italiano era disciplinata dagli articoli 559 e 560 del codice penale, che prevedevano rispettivamente le fattispecie di adulterio e concubinato. Per la moglie costituiva reato il semplice adulterio, che vedeva punito anche il correo dell'adultera. La pena era prevista in misura maggiore nel caso di relazione adulterina. Il delitto era punibile a querela del marito.\nQuando a commettere il reato era il marito, invece, l'infedelt\u00e0 era punita solo nel caso in cui avesse tenuto una concubina nella casa coniugale o notoriamente altrove.\nLa Corte costituzionale ha affrontato pi\u00f9 volte la questione di questa disparit\u00e0 di trattamento. In un primo tempo si era pronunciata per l'infondatezza della questione. L'avvocatura dello Stato aveva sostenuto l'impostazione tradizionale nel diritto italiano che \u00aboggetto della tutela, nella norma dell'art. 559, non \u00e8 soltanto il diritto del marito alla fedelt\u00e0 della moglie, bens\u00ec il preminente interesse dell'unit\u00e0 della famiglia, che dalla condotta infedele della moglie \u00e8 leso e posto in pericolo in misura che non trova riscontro nelle conseguenze di una isolata infedelt\u00e0 del marito\u00bb.\nTornata poi a esaminare la questione con sentenza 19 dicembre 1968, n. 126, ha dichiarato incostituzionali i commi primo e secondo dell'art. 559 c.p. (reato dell'adulterio semplice compiuto dalla moglie).\nTornata sull'argomento, la Corte con sentenza 3 dicembre 1969, n. 147, ha dichiarato incostituzionali sia i commi terzo e quarto dell'art 559 c.p. (reato di relazione adulterina della moglie), sia l'art. 560 (concubinato del marito)."}
{"id": "1123296", "revid": "1982", "url": "https://it.wikipedia.org/wiki?curid=1123296", "title": "Parco vergiliano a Piedigrotta", "text": ""}
{"id": "1123297", "revid": "287204", "url": "https://it.wikipedia.org/wiki?curid=1123297", "title": "682 (disambigua)", "text": ""}
{"id": "1123299", "revid": "1543377", "url": "https://it.wikipedia.org/wiki?curid=1123299", "title": "Uomo di Piltdown", "text": "L'Uomo di Piltdown \u00e8 l'oggetto di una famosa truffa paleontologica perpetrata in Inghilterra e riguardante il falso ritrovamento di resti fossili spacciati, nel 1912, come appartenenti a una sconosciuta specie di ominide.\nIl ritrovamento consisteva in alcuni frammenti di cranio e osso mandibolare, dichiarati dagli scopritori come raccolti in una cava di ghiaia nella zona di Piltdown, nell'East Sussex. All'ominide sconosciuto fu dato il nome scientifico di \"Eoanthropus dawsoni\", dal nome dello scopritore Charles Dawson. Il ritrovamento della nuova specie fu oggetto di controversie che si risolsero solo nel 1953, quando il falso fu definitivamente smascherato e fu chiarito come, in realt\u00e0, i resti fossero il semplice frutto di una contraffazione, ottenuta combinando l'osso mandibolare di un orangutan con frammenti di cranio di un uomo moderno.\nLa beffa dell'Uomo di Piltdown \u00e8 stata forse la maggiore truffa antropologica della storia e ha avuto particolare rilievo per due motivi: la focalizzazione dell'attenzione sugli studi dell'evoluzione umana e il fatto che siano passati ben quarantun anni dalla presentazione della scoperta al definitivo riconoscimento della sua natura di falso.\nRitrovamento.\nAlla riunione del Geological Society of London, tenutasi il 18 dicembre 1912, Charles Dawson present\u00f2 i resti agli studiosi, affermando come gli fossero stati consegnati da un lavoratore della cava di Piltdown quattro anni addietro. Secondo quanto riferito da Dawson, l'operaio aveva scoperti i resti poco prima del suo arrivo, e li aveva in parte rovinati. In successive visite Dawson ritrov\u00f2 altri frammenti del cranio, e li port\u00f2 da Arthur Smith Woodward, custode del reparto geologico al British Museum. Fortemente interessato dai ritrovamenti, Woodward accompagn\u00f2 Dawson al sito, dove, tra giugno e settembre del 1912, i due ritrovarono insieme ulteriori frammenti del cranio e met\u00e0 della mandibola.\nSempre nella riunione del 1912, Woodward annunci\u00f2 che era stata preparata una ricostruzione dei frammenti, che indicava il cranio come molto simile all'uomo moderno, a eccezione dell'occipite e delle dimensioni del cervello, che sembrava essere pari a due terzi rispetto a quello dell'homo sapiens. Woodward disse inoltre che, fatta eccezione per due molari identici a quelli umani, la mandibola sembrava indistinguibile da quella di un giovane scimpanz\u00e9 moderno. In base alla ricostruzione fatta al British Museum, propose l'Uomo di Piltdown come anello mancante dell'evoluzione della specie umana, in grado di congiungere le scimmie all'uomo moderno, in linea con la teoria allora prevalente in Inghilterra che voleva l'evoluzione iniziata con la parte riguardante il cervello.\nFin dalla sua presentazione, la ricostruzione fatta da Woodward fu fortemente messa in dubbio. Al Royal College of Surgeons una copia degli stessi frammenti fu assemblata in maniera diversa, ottenendo un modello completamente differente da quello proposto dagli scopritori, nel quale le dimensioni del cervello erano compatibili con quelle dell'uomo moderno. Questa seconda ricostruzione fu identificata con il nome latino \"Homo piltdownensis\".\nAgli inizi del 1913, David Waterson, del King's College London, pubblic\u00f2 su \"Nature\" la sua ipotesi secondo cui i resti di Piltdown erano semplicemente riferibili a una mandibola di scimmia e a un cranio umano. Il paleontologo francese Marcellin Boule giunse alla stessa conclusione nel 1915 mentre, negli Stati Uniti, lo zoologo Gerrit Smith Miller identific\u00f2 correttamente la mandibola come appartenente a un orangutan. Nonostante ci\u00f2, passarono molti anni prima che i pareri discordanti fossero accolti come corretti.\nNel 1915, Dawson annunci\u00f2 il ritrovamento di un secondo cranio della stessa specie, a circa due miglia dal sito precedente. Tuttavia il luogo esatto in cui Dawson affermava di aver effettuato la seconda scoperta non fu mai identificato, e il ritrovamento rimase totalmente privo di documentazione. Sembra che neppure Woodward ebbe modo di visitare il secondo sito.\nMonumento alla scoperta.\nIl 23 luglio 1938, al Barkham Manor di Piltdown, nel luogo in cui fu ritrovato l'Uomo di Piltdown, Sir Arthur Keith presenzi\u00f2 alla collocazione di un monumento in memoria del luogo della scoperta di Dawson. Sir Arthur fin\u00ec il suo discorso con queste parole:\nL'iscrizione sul cippo sepolcrale recita:\nIl vicino pub cambi\u00f2 nome in \"The Piltdown Man\", in onore alla scoperta (il pub mantiene tuttora questo nome).\nScoperta della truffa.\nRicerca scientifica.\nFin dalla presentazione della scoperta, ci fu molto scetticismo riguardo all'autenticit\u00e0 del ritrovamento. Gerrit Smith Miller, per esempio, osservava nel 1915 che, in caso di dolo intenzionale, il metodo migliore per svelarlo sarebbe stato quello di frammentare (ufficialmente in maniera accidentale da parte di un operaio) in numerose parti i resti, permettendo quindi svariate soluzioni per ricostruire il presunto ominide. Nei decenni successivi, fino al definitivo riconoscimento che si trattava di un falso, gli scienziati generalmente si riferivano all'uomo di Piltdown come a un'aberrazione in contrasto con il percorso evolutivo umano tracciato dai resti fossili ritrovati altrove. Nel 1944 anche l'antropologo italiano Guido Bonarelli metteva in dubbio l'autenticit\u00e0 dell'uomo di Piltdown.\nNel novembre del 1953 il Time pubblica le prove raccolte da Kenneth Page Oakley, Sir Wilfrid Edward Le Gros Clark e Joseph Weiner che indicavano come l'Uomo di Piltdown fosse in realt\u00e0 un reperto contraffatto, composto da tre specie distinte. Le prove raccolte indicavano che si trattava del cranio di un uomo di epoca medievale, della mandibola di un orango che risaliva a cinquecento anni prima e di alcuni denti di scimpanz\u00e9. L'apparente et\u00e0 del reperto fu ottenuta colorando i resti con una soluzione di ferro e acido cromico. Gli esami al microscopio rilevarono inoltre i segni di una lavorazione artificiale per modellarne la forma, in modo da farla combaciare con una dieta verosimilmente umana.\nLa beffa di Piltdown ebbe un tale successo perch\u00e9 all'epoca della presentazione la comunit\u00e0 scientifica era convinta che il cervello umano attuale si fosse evoluto precedentemente alla dieta onnivora moderna, e i falsari avevano riprodotto esattamente le caratteristiche che la teoria prevalente in quel momento richiedeva. \u00c8 inoltre probabile che nell'accettare frettolosamente come genuina la scoperta abbiano avuto un ruolo chiave una sorta di orgoglio nazionalista e i pregiudizi culturali inglesi. Il reperto soddisfaceva le aspettative di trovare i primi segni di evoluzione verso l'uomo moderno nell'Eurasia, e gli inglesi volevano un \"primo britannico\" da contrapporre ai ritrovamenti fossili di ominidi in altre parti d'Europa, come in Francia e in Germania.\nIdentit\u00e0 dei falsari.\nL'identit\u00e0 dei falsari dell'Uomo di Piltdown rimane tuttora sconosciuta, ma tra i sospettati, incluso ovviamente lo stesso Charles Dawson, vi sono Pierre Teilhard de Chardin, Martin A. C. Hinton, Horace de Vere Cole, Arthur Keith e Arthur Conan Doyle. Teilhard aveva viaggiato nella regione africana dalla quale uno dei reperti in realt\u00e0 proveniva, e all'epoca del primo ritrovamento risiedeva nelle vicinanze. Hinton invece lasci\u00f2 un baule nel Natural History Museum di Londra, ritrovato nel 1970, contenente ossa di animali e denti modellati e invecchiati artificialmente in maniera simile all'Uomo di Piltdown. Il coinvolgimento diretto nella beffa di Keith venne dedotto dalle ricerche in base alla frettolosit\u00e0 con cui giudic\u00f2 genuino il ritrovamento escludendo tutte le ipotesi possibili e senza documentare le proprie ipotesi in maniera adeguata. La tesi pi\u00f9 accreditata \u00e8 che della montatura non fosse autore un unico falsario.\nGli indizi che vogliono Charles Dawson come autore principale del falso ritrovamento sono supportati dalle prove di altre truffe archeologiche simili precedenti all'uomo di Piltdown. L'archeologo Miles Russel della Bournemouth University ha analizzato la sua collezione privata di reperti, scoprendo che almeno 38 di essi sono dei falsi. Tra questi reperti anche un dente di un ibrido rettile/mammifero, tale \"Plagiaulax dawsoni\", \"scoperto\" a detta di Dawson nel 1891 e in realt\u00e0 contraffatto in maniera identica all'Uomo di Piltdown, e numerosi altri falsi abilmente confezionati. Secondo Russel, la beffa di Piltdown era solo la parte culminante del suo lavoro di falsario.\nImportanza dell'evento.\nUomo di Piltdown e uomo moderno.\nNel 1912 l'Uomo di Piltdown era ritenuto come l'anello mancante nell'evoluzione tra uomo e scimmia dalla maggior parte della comunit\u00e0 scientifica, ma in ogni caso, la perdita di validit\u00e0 del ritrovamento non inficiava le scoperte del Bambino di Taung e del Homo erectus pekinensis. Come notano alcuni, il fatto che il ritrovamento di Piltdown sia un falso cambia pochissimo nel quadro generale dell'evoluzione umana, e anzi la validit\u00e0 dell'Uomo di Piltdown \u00e8 sempre stata messa in discussione. Quello che all'epoca della presentazione poteva essere solo un sospetto, pot\u00e9 essere dimostrato efficacemente solo negli anni quaranta e cinquanta con tecnologie di indagine pi\u00f9 moderne di quelle disponibili all'epoca.\nConseguenze.\nL'Uomo di Piltdown ebbe un notevole impatto negativo sullo studio dell'evoluzione umana, portando i ricercatori in un vicolo cieco (tra l'altro errato) che prevedeva le dimensioni del cervello cresciute prima dell'adattamento della mandibola a nuovi tipi di cibo. La scoperta di fossili di australopitechi in Sudafrica non ricevette la giusta attenzione per studiare il ramo evolutivo dell'Uomo di Piltdown. I dibattiti e le ricerche attorno al falso consumarono un'enorme quantit\u00e0 di risorse, stimate in centinaia di pubblicazioni al riguardo.\nLa beffa \u00e8 uno dei cavalli di battaglia dei creazionisti, insieme ad altri falsi creati sull'argomento, come esempio di disonest\u00e0 e credulit\u00e0 dei biologi che studiano l'evoluzione umana.\nScienza dei primi del '900.\nIl caso di Piltdown \u00e8 un esempio emblematico di come il razzismo, il nazionalismo e il sessismo influenzassero la comunit\u00e0 scientifica dell'epoca, che rifletteva i pregiudizi esistenti nella societ\u00e0. Le caratteristiche semiumane del reperto soddisfacevano la credenza comune che i popoli con la pelle di colore diverso da quello caratteristico occidentale fossero meno evoluti dell'uomo europeo. L'orgoglio nazionalista influenz\u00f2 notevolmente le interpretazioni del reperto: mentre la maggioranza degli scienziati inglesi accettarono la scoperta come il \"primo uomo inglese\", europei continentali e statunitensi rimanevano molto scettici al riguardo, e molti suggerirono gi\u00e0 all'epoca che il ritrovamento di Piltdown fosse in realt\u00e0 un falso. Vi furono anche dispute riguardo al sesso del presunto ominide, che venne presentato come maschio, a dispetto di Woodward, il quale suggeriva che fosse un esemplare femmina. Invero anche un quotidiano si rifer\u00ec al reperto come un esemplare femmina, ma lo fece solo per deridere il movimento delle suffragette, molto attive in quegli anni."}
{"id": "1123302", "revid": "287204", "url": "https://it.wikipedia.org/wiki?curid=1123302", "title": "683 (disambigua)", "text": ""}
{"id": "1123304", "revid": "287204", "url": "https://it.wikipedia.org/wiki?curid=1123304", "title": "684 (disambigua)", "text": ""}
{"id": "1123307", "revid": "115343037", "url": "https://it.wikipedia.org/wiki?curid=1123307", "title": "Girolamo Luigi Calvi", "text": "Biografia.\nFu tra i collaboratori di Carlo Cattaneo alla rivista \"il Politecnico\", una delle massime espressioni di giornalismo tecnico del XIX secolo. Tradusse l'Eneide di Virgilio e opere di scrittori inglesi."}
{"id": "1123312", "revid": "1573940", "url": "https://it.wikipedia.org/wiki?curid=1123312", "title": "Ayy\u016bb ibn \u1e24ab\u012bb al-Lakhm\u012b", "text": "Origine.\nFiglio di una sorella del secondo \"W\u0101l\u012b\" omayyade di al-Andalus e d'Ifr\u012bqiya, M\u016bs\u0101 b. N\u016b\u1e63ayr, quindi cugino del precedente, \u02bfAbd al-\u02bfAz\u012bz b. M\u016bs\u0101 ibn Nu\u1e63ayr.\nBiografia.\nNel 716, dato che il cugino, il \"w\u0101l\u012b\" \u02bfAbd al-\u02bfAz\u012bz, dopo essersi sposato con la vedova del re dei visigoti Roderico, Egilona (conosciuta anche come Ailo), che, secondo una leggenda, avrebbe avuto una certa influenza su di lui, si mormorava che volesse accostarsi al Cristianesimo, sembra che fosse stato l'ispiratore della rivolta che port\u00f2 all'assassinio di \u02bfAbd al-\u02bfAz\u012bz, mentre pregava in una moschea.La rivolta fu approvata molto probabilmente dal califfo, Sulaym\u0101n b. \u02bfAbd al-Malik, che temeva che \u02bfAbd al-\u02bfAz\u012bz avesse l'intenzione di proclamarsi re della Penisola iberica, ed aveva ordinato che la sua testa, dopo l'omicidio, fosse inviata a Damasco).Alla morte del cugino, Ayy\u016bb fu proclamato \"w\u0101l\u012b\" di al-Andalus, ad interim, nell'attesa che il \"w\u0101l\u012b\" d'Ifr\u012bqiya (da cui al-Andalus dipendeva), proclamasse il nuovo governatore.\nAyy\u016bb rimase in carica per circa sei mesi; poi fu sostituito dal nuovo \"w\u0101l\u012b\", al-\u1e24urr b. \u02bfAbd al-Ra\u1e25m\u0101n al-Thaqaf\u012b, nominato dal \"w\u0101l\u012b\" d'Ifr\u012bqiya, Mu\u1e25ammad ibn Yaz\u012bd al-Qurash\u012b.\nBibliografia.\nC. H. Becker, \"L'espansione dei saraceni in Africa e in Europa\", in \"Storia del mondo medievale\", vol. II, 1999."}
{"id": "1123313", "revid": "287204", "url": "https://it.wikipedia.org/wiki?curid=1123313", "title": "685 (disambigua)", "text": ""}
{"id": "1123314", "revid": "656701", "url": "https://it.wikipedia.org/wiki?curid=1123314", "title": "Soul jazz", "text": " \nIl soul jazz \u00e8 un genere musicale sviluppatosi dall'hard bop, cui aggiunse forti tinte blues, gospel e rhythm and blues. A differenza dell'hard bop, il soul jazz enfatizzava una pulsazione ritmica pi\u00f9 ripetitiva, con cadenze melodiche pi\u00f9 stilizzate e assoli meno complessi rispetto a quelli praticati in altri stili. Nonostante la condivisione della parola \"soul\", il \"soul jazz\" e la \"soul music\" sono generi abbastanza distanti: nella soul music, le influenze blues e gospel sono molto pi\u00f9 importanti.\nIl soul jazz si svilupp\u00f2 negli anni cinquanta e raggiunse il picco della sua popolarit\u00e0 negli anni settanta, bench\u00e9 molti elementi dello stile, cos\u00ec come molti degli interpreti, siano rimasti popolari anche nei primi anni del XXI secolo.\nFormazione caratteristica di questo genere era il piccolo gruppo, spesso sotto forma di un \"trio d'organo\", un trio cio\u00e8 in cui la parte della tastiera era assegnata ad un organo Hammond, uno strumento che gioc\u00f2 un ruolo di particolare importanza per questo genere, cui diede molti protagonisti: Bill Doggett, Charles Earland, Richard \"Groove\" Holmes, Les McCann, Jack McDuff, Jimmy McGriff, Lonnie Smith, Don Patterson, Jimmy Smith e Johnny Hammond Smith.\nIl sax tenore mantenne nel soul jazz un ruolo da protagonista e fu suonato da musicisti quali Gene Ammons, Eddie \"Lockjaw\" Davis, Eddie Harris, Houston Person, Stanley Turrentine. Il sax contralto fu invece lo strumento preferito da Lou Donaldson e Hank Crawford.\nUna registrazione famosa di soul jazz \u00e8 ad esempio \"The In Crowd\" di Ramsey Lewis (1965)."}
{"id": "1123316", "revid": "713168", "url": "https://it.wikipedia.org/wiki?curid=1123316", "title": "Batavi (legione romana)", "text": "I Batavi furono una unit\u00e0 militare in seno all'esercito romano, attiva tra il IV e il V secolo, durante il tardo impero. Furono una \"auxilia palatina\", un tipo di unit\u00e0 armata alla leggera, versatile, costituita da circa 500 uomini ed erede dei gruppi etnici usati come ausiliari ed integrati nell'impero dopo la \"constitutio antoniniana\".\nIl loro nome deriv\u00f2 dalla popolazione dei Batavi. Vengono nominati dalle fonti assieme agli \"Heruli\", ed \u00e8 probabile che le due unit\u00e0 combattessero assieme. \nStoria.\nLa prima citazione dell'esistenza di una unit\u00e0 tardoimperiale con questo nome \u00e8 un'iscrizione datata 15 luglio 303 e ritrovata nell'antica Brigetio, sul Danubio: \u00e8 possibile che l'unit\u00e0 fosse di servizio come scorta di Diocleziano nel suo viaggio da Sirmium a Roma.\nI \"Batavi\" fecero parte dell'esercito del cesare Giuliano, partecipando alla battaglia di Strasburgo nel 357: disposti nella seconda linea assieme ai \"Regii\", i \"Batavi\" ressero l'assalto della preponderante fanteria alamanna dopo che questa aveva spazzato via la prima linea; respinti indietro fino ai piedi della collina in cui c'era il campo romano, i \"Batavi\" ottennero il soccorso degli uomini messi a guardia del campo e riuscirono a respingere il nemico, obbligandolo ad una disastrosa fuga.\nNel 360, prima che Giuliano ricevesse l'ordine dell'imperatore Costanzo II di inviargli la maggior parte delle sue truppe, i \"Batavi\", assieme agli \"Heruli\" e a due \"numeri Moesiacorum\", formarono una forza sotto il comando del \"magister militum\" di Giuliano, Lupicino, che si diresse in Britannia, probabilmente per sedare una rivolta. Non \u00e8 noto quando, ma gli \"Heruli\" e i \"Batavi\" ritornarono sul continente.\nNel 365, quando l'imperatore Valentiniano I (364-375) dovette affrontare l'invasione dei Germani e venne sconfitto in battaglia, le indagini scoprirono che erano stati proprio i \"Batavi\" a darsi alla fuga per primi. Allora, di fronte a tutto l'esercito riunito, Valentiniano svergogn\u00f2 i \"Batavi\", ordinando poi che venissero spogliati delle loro armi e venduti come schiavi fuggitivi; i soldati della legione si prostrarono all'imperatore supplicandolo di perdonarli e di dare loro l'occasione di redimersi e, dietro suo invito, ripresero le armi, uscirono dal vallo e attaccarono il nemico, uccidendone la gran parte. Accadde anche (non \u00e8 chiaro se in questa occasione o in un'altra) che i barbari riuscirono a sottrarre il vessillo della legione ai \"Batavi\" e agli \"Heruli\", che vennero fatti oggetto di scherno dagli incursori.\nIn occasione della rivolta britannica contro Valentiniano I sedata nel 367-369 dal \"comes\" Teodosio e nota come Grande Cospirazione, le due unit\u00e0 vennero inviate nuovamente in Britannia assieme agli \"Iovii\" e ai \"Victores\", sbarcando a Richborough e dirigendosi su Londra.\nI \"Batavi\" presero parte anche ad una delle pi\u00f9 significative battaglie dell'antichit\u00e0, la battaglia di Adrianopoli (378), durante la quale vennero schierati nella riserva; quando il \"magister equitum\" Vittore li raggiunse per ordine dell'imperatore Valente per tentare una disperata resistenza, scopr\u00ec che erano gi\u00e0 fuggiti.\nLa \"Notitia dignitatum\", un documento redatto negli anni 400-420, riporta la disposizione dei Batavi seniores e dei Batavi iuniores, le due unit\u00e0 di \"auxilia palatina\" in cui vennero suddivisi i \"Batavi\" tra gli imperatori Valentiniano I e Valente, e poi entrati a far parte degli eserciti d'Occidente e d'Oriente. I \"Batavi seniores\" sono elencati sia sotto il comando del \"magister militum praesentalis\" in Oriente che sotto quello del \"magister peditum\" per l'Italia in Occidente. I \"Batavi iuniores\" sono invece elencati sotto il comando del \"magister peditum\" per l'Italia, ma vennero poi probabilmente mandati a rafforzare l'esercito di Gallia, in quanto figurano anche sotto il \"magister equitum\" per la Gallia."}
{"id": "1123318", "revid": "768068", "url": "https://it.wikipedia.org/wiki?curid=1123318", "title": "Kylix", "text": "La kylix (\u03ba\u03cd\u03bb\u03b9\u03be, plurale \u03ba\u03cd\u03bb\u03b9\u03ba\u03b5\u03c2, k\u00fdlikes) \u00e8 una coppa da vino in ceramica, il cui uso, nell'antica Grecia, \u00e8 attestato a partire dal VI secolo a.C.\nTipico manufatto dei corredi simposiaci, coppa da libagione e da bevuta e oggetto d'intrattenimento ludico nel \"kottabos\", raggiunse il massimo della diffusione a partire dalla fine del VI secolo rimanendo in auge fino al IV secolo a.C., quando il \"kantharos\", l'elegante calice a volute dei rituali dionisiaci, ne prese il posto quale coppa da vino pi\u00f9 diffusa.\nIl nome.\nIl nome attribuitole era sicuramente pertinente all'oggetto, gi\u00e0 all'epoca del suo utilizzo. Conferma ne viene da alcuni esemplari recanti incisioni come, ad esempio, quello conservato al British Museum (inv. B450), al di sotto della cui base pu\u00f2 leggersi un'iscrizione che recita pressappoco: \"\u00abIo sono la \"kylix\" dipinta dell'amabile Philto\u00bb\".\nForma.\nLa \"kylix\" aveva corpo espanso e poco profondo, sostenuto da un piede in genere con alto stelo. Per l'impugnatura era provvista di due piccole anse impostate poco sotto l'orlo e spesso quasi orizzontali.\nAll'interno, il fondo, tendenzialmente piano, si presenta spesso decorato da scene, raffigurazioni o decorazioni: queste, occultate dal vino depositato sul fondo, si rendevano gradualmente visibili solo durante l'atto del bere. I soggetti raffigurati erano quindi molto spesso concepiti in funzione di questo effetto. \nTipologie.\nLa descrizione generale si attaglia a definire la \"kylix\" nella sua tipicit\u00e0, ma occorre tenere presente che sono attestate, nelle \"kylikes\" ritrovate, diverse varianti morfologiche e pittoriche, cronologicamente abbastanza definite, a testimoniare l'evoluzione dell'oggetto. Gli studiosi generalmente tendono a classificarle entro quattro diverse tipologie:\nLa prima tipologia, di tipo attico, attestata dal 600 a.C. fino a circa il 525 a.C., si evolve da prototipi corinzi. Il corpo \u00e8 separato dal labbro e dallo stelo. Quest'ultimo, tendenzialmente breve, subisce una graduale evoluzione, passando dalla forma cortissima dei prototipi corinzi per arrivare a forme pi\u00f9 snelle.\nLe tre tipologie pi\u00f9 recenti sono denominate con le tre lettere \"A\", \"B\" e \"C\". \nNell'ambito della tipologia pi\u00f9 antica la terminologia \u00e8 pi\u00f9 varia e corrisponde a quattro diversi tipi principali con diversi sottotipi.\nLo schema dei vari tipi \u00e8 pressappoco il seguente:\nIl seguito dell'articolo \u00e8 dedicato principalmente alla descrizione e individuazione delle varie tipologie.\nCoppa dei comasti (600-575 a.C. circa).\nQuesto primo tipo di coppa attica a figure nere, evolutasi, come detto, da prototipi corinzi, deve il suo nome al soggetto prevalente sulle pareti esterne dell'invaso, caratterizzato da scene di danze orgiastiche (\"k\u00f2mos\"), per le quali la ceramografia attica si mostra chiaramente debitrice a motivi corinzi. Presenta un labbro svasato, stretto e poco pronunciato, ma nettamente angolato rispetto al corpo che, dal canto suo, poggia su un corto stelo dal piede svasato; le anse sono poste appena sotto il labbro in posizione quasi orizzontale. L'ornamento floreale presso le anse non ha alcun antecedente corinzio, la decorazione attica riguarda unicamente le pareti esterne, mentre la coppa corinzia ha spesso all'interno un gorgoneion. Sulle pareti il fregio inferiore, pi\u00f9 in evidenza, contiene le scene figurative mentre il registro superiore, coincidente con l'orlo svasato, \u00e8 decorato con motivi calligrafici (reti e rosette incise).\nCoppa di Siana (575-550 a.C. circa).\nIl nome deriva dall'omonima localit\u00e0 dell'isola di Rodi, sito di rinvenimento di due esemplari (British Museum B379 e B380, quest'ultima attribuita al Pittore C).\nIl labbro si presenta ancora svasato e nettamente spiccato dal corpo ma, rispetto al precedente, occupa una fascia visibilmente pi\u00f9 larga. Anche lo stelo appare pi\u00f9 lungo, snello e slanciato. \nLa decorazione \u00e8 sempre a figure nere, ma, a differenza del tipo precedente, interessa anche l'interno della coppa, dove \u00e8 presente un tondo figurato all'interno di uno spesso bordo decorativo.\nLo stile decorativo riflette il perfezionamento della tecnica a figure nere e dell'incisione: i ceramografi attici tendono ad abbandonare, non solo nelle \"kylikes\" ma in tutte le forme vascolari, la monumentalit\u00e0 decorativa protoattica prediligendo ed esercitando con disinvoltura una resa pi\u00f9 miniaturistica. Il tipo detto \"di Siana\" si evolver\u00e0 nelle due successive tipologie dette \"di Gordion\" e \"dei Piccoli Maestri\".\nSi distinguono facilmente due tipologie decorative.\nDecorazione \"Overlap\".\nNel tipo decorativo detto \"overlap\" la decorazione esterna \u00e8 unica e invade anche il bordo.\nDecorazione \"Double decker\".\nIn questa variante la decorazione si presenta invece scandita, come nel tipo \"dei comasti\", in due fasce sovrapposte (\"double decker\"): il registro inferiore presenta scene figurative mentre quello superiore esibisce motivi calligrafici, perlopi\u00f9 floreali.\nCoppe di Gordion (ca. 560 a.C.).\nLa disinvolta maturit\u00e0 tecnica e artistica raggiunta dai maestri attici, di cui si gi\u00e0 \u00e8 detto, si accompagna a una nuova consapevolezza degli esiti artistici raggiunti. Segno ne \u00e8 l'abitudine di \"firmare\" le proprie creazioni, secondo un uso che diventer\u00e0 ancor pi\u00f9 frequente in seguito soprattutto quando, nell'Atene democratica del dopo Pisistrato, maturer\u00e0 la percezione di un accresciuto ruolo sociale. Proprio grazie a questa tendenza ci \u00e8 possibile attribuire alcune innovazioni plastiche e pittoriche ad artisti di cui siamo in grado di pronunciare anche il nome.\nL'invenzione di questa nuova tipologia, ad esempio, \u00e8 possibile attribuirla ad Ergotimos e Kleitias, gli stessi artefici del celebre vaso Fran\u00e7ois, i cui nomi sono incisi su un esemplare proveniente da Gordion, in Frigia, localit\u00e0 da cui discende il nome attribuito. L'eleganza rigorosa di Kleitias si evidenzia nella semplice ma raffinata composizione circolare di tre delfini ed un pesce, presente sul tondo interno.\nCome \u00e8 possibile vedere, questa coppa \u00e8 una via di mezzo tra il tipo precedente \"di Siana\" e quelli successivo della serie \"dei Piccoli Maestri\". Da notare che il labbro del calice mostra ancora una discontinuit\u00e0 con il profilo dell'invaso, ma ora non \u00e8 pi\u00f9 svasato bens\u00ec convesso. La convessit\u00e0 del labbro sparir\u00e0 nella successiva serie dei \"Piccoli Maestri\", per riapparire con i tipi \"A\" e \"B\".\nCome nelle successive \"Band-cups\", la vernice nera che ricopre la coppa risparmia solo una banda su cui \u00e8 collocata la decorazione; i fregi sono ancora pi\u00f9 miniaturistici e ridotti di quelli delle \"coppe di Siana\".\nCoppe dei Piccoli Maestri (550-525 a.C.).\nIl nome Piccoli Maestri (\"Kleinmeister\") \u00e8 stato attribuito da studiosi di scuola tedesca riferendosi allo spiccato gusto miniaturistico elaborato dei maestri ceramografi attici, che le dipinsero utilizzando con consapevole maestria la tecnica a figure nere. Si presentano con lo stelo pi\u00f9 slanciato e si caratterizzano, in genere, per l'assenza del tondo interno decorato. Si distinguono due tipi principali, \"Lip-Cups\" (con il sottotipo \"Kassel-Cups\") e \"Band-Cups\". Esiste poi un terzo tipo, pi\u00f9 raro, detto \"Droop-Cups\", dal nome dello studioso che per primo le ha classificate.\nLip cup.\nLe lip cup, cos\u00ec denominate dalla presenza di un labbro dal profilo ancora distinguibile dall'invaso, offrono generalmente una miglior qualit\u00e0 pittorica. \nLa campitura in vernice nera interessa sia il piede che la parte bassa dell'invaso. La fascia orizzontale risparmiata dalla vernice, tra le due anse, \u00e8 scandita orizzontalmente da una risega sottolineata da una linea sottile tracciata un po' al disopra delle anse. Al di sopra di questa si sviluppa una decorazione consistente in una raffigurazione animale o in una figura umana. Al di sotto \u00e8 dipinta un'iscrizione, spesso l'unica pittura della coppa, che si distende tra due piccole palmette presenti alla giunzione delle anse. La scrittura, resa in una grafia misurata, con caratteri minuti e accurati, rivela la sua natura decorativa.\nKassel cup.\nEsemplari pi\u00f9 piccoli di questo tipo sono classificati con il nome di Kassel cup\nBand Cups.\nLe band cups, quasi completamente verniciate di nero, si caratterizzano per presenza di una banda orizzontale risparmiata fra le due anse, come negli esempi \"di Gordion\", ma anche, a differenza di tutte le precedenti tipologie, per l'assenza del labbro rialzato il cui profilo \u00e8 ora privo di qualsiasi discontinuit\u00e0 con il corpo, come nelle prime due tipologie immediatamente successive (coppe A e B). Il fregio riporta spesso un'iscrizione o una decorazione e, occasionalmente, raffigurazioni o animali in configurazioni antitetiche. \nIl tondo centrale \u00e8 figurato o dipinto a cerchi concentrici.\nDroop Cups (550 - 510 a.C.).\nLe Droop-Cups (o di Antidoros), raramente rinvenute, sono datate intorno alla seconda met\u00e0 del VI secolo a.C. e devono il nome allo studioso che vi focalizzo l'attenzione. In esse il gusto calligrafico e miniaturistico dei Piccoli Maestri si esprime in decorazioni ancora pi\u00f9 sviluppate fondendosi a soluzioni decorative di tipo laconico, quali il tondo interno decorato a motivi concentrici e la divisione in fasce dello stelo.\nCi troveremmo di fronte, secondo gli studiosi, ad oggetti che testimoniano un'interpretazione laconica del gusto attico dovuta alla intenzione dei maestri spartani di affermarsi sul mercato ateniese, oppure dell'opera di maestri laconici operanti nella manifattura ateniese.\nLa decorazione di queste coppe sembra spesso provenire da una cerchia specializzata di artisti dediti unicamente a questo tipo, ma non mancano contributi di altri maestri non specialisti di questi vasi, oltre che, anche se raramente, figure di artisti come Exekias, Nikosthenes e il Pittore di Amasis.\nCoppa A (525-500 a.C. circa).\nNella classificazione di John Beazley, l'ultimo quarto del VI secolo a.C. vede il differenziarsi di tre forme principali. Nella coppa di tipo A, il corpo \u00e8 largo e poco profondo, il labbro non \u00e8 pi\u00f9 svasato e il suo profilo prolunga senza alcuna discontinuit\u00e0 il disegno del corpo. Lo stelo \u00e8 pi\u00f9 corto e nettamente separato dall'invaso, con la linea di giunzione evidenziata da un anello prominente.\nEye-cups.\nAl tipo A appartiene la maggior parte delle coppe a occhioni, originariamente a figure nere, cos\u00ec chiamate per la frequente presenza della raffigurazione \"\u00abad occhioni\u00bb\", una simbologia che, nella sua tipicit\u00e0, doveva avere una presumibile funzione apotropaica.\nI pi\u00f9 antichi esemplari rinvenuti sembrano indicare in Exekias, vasaio e ceramografo, l'invenzione sia della forma \"A\" che della decorazione \"ad occhioni\" che servir\u00e0 da modello anche nella successiva fase a figure rosse. Exekias si produrr\u00e0 in esiti ancor pi\u00f9 originali riuscendo ad adattare perfino al ristretto spazio della fascia tra le anse la grandiosit\u00e0 austera dei suoi epici ed eroici combattimenti, e a trasformare il tondo interno in un'ampia e distesa espressione pittorica, il cui culmine pu\u00f2 essere considerato il celeberrimo dipinto della solitaria navigazione di Dioniso in un mare solcato dai delfini, uno dei temi della narrazione dionisiaca.\nCoppa B (510-500 a.C. circa).\nLa coppa di tipo B \u00e8 la tipica coppa a figure rosse; ha un disegno pi\u00f9 delicato del precedente, si presenta con un invaso ancora poco profondo ma con uno stelo pi\u00f9 slanciato e sottile. Si caratterizza per il profilo continuo, dal labbro, che come nel tipo A \u00e8 convesso e privo di discontinuit\u00e0 con l'invaso, fino allo stelo e al piede, dove \u00e8 interrotto solo da un basso scalino.\nLa paternit\u00e0 della tipologia, nell'ultima decade del secolo, sembrerebbe da attribuirsi al \"pittore della bottega di Amasis\", con tecnica a figure nere: la firma del vasaio Amasis \u00e8 infatti presente su molti esemplari. \nLa sua diffusione \u00e8 comunque legata soprattutto alla tecnica a figure rosse. Questa forma continuer\u00e0 ad essere prodotta fino alla met\u00e0 del IV secolo a.C.\nCoppa C.\nNella coppa di tipo C, pi\u00f9 rara delle precedenti, si assiste al ritorno del labbro distinto e svasato rispetto al corpo, anche se il passaggio dall'invaso concavo al labbro convesso \u00e8 privo di quelle discontinuit\u00e0 presenti nelle coppe precedenti al tipo A. La giunzione tra la parte inferiore dello stelo e il piede \u00e8 ora marcata da un anello prominente. Il bordo riservato del piede si distingue nettamente dalla superiore superficie piana. Coppe di questo tipo sono attestate ad Atene intorno al 525 a.C., con decorazione esclusivamente a figure rosse, e continueranno ad essere popolari fino al secondo quarto del IV secolo a.C."}
{"id": "1123319", "revid": "123459769", "url": "https://it.wikipedia.org/wiki?curid=1123319", "title": "Lana Lang", "text": "Lana Lang \u00e8 un personaggio immaginario dei fumetti della DC Comics, creato da Bill Finger e John Sikela, fra i pi\u00f9 importanti personaggi di contorno del mondo di Superman. Ha esordito nel 1950 in \"Superboy\" n. 10. Compare anche nelle trasposizioni televisive e cinematografiche.\nStoria editoriale.\nCreata dallo scrittore Bill Finger e dall'artista John Sikela, Lana Lang appare per la prima volta in \"Superboy\" n. 10 (settembre / ottobre 1950). Attraverso decenni di fumetti di Superman e adattamenti su altri media, Lana \u00e8 stata sempre rappresentata come l'interesse romantico adolescenziale di Superman che cresce a Smallville; da adulta, \u00e8 una lontana amica di Superman nella sua identit\u00e0 civile come Clark Kent.\nLana \u00e8 uno dei tanti personaggi di Superman con le iniziali allitterative \"LL\", il pi\u00f9 notevole degli altri esempi \u00e8 il principale interesse amoroso di Superman Lois Lane e la nemesi, Lex Luthor. Nell'et\u00e0 dell'argento, appariva regolarmente in fumetti che descrivevano le avventure del figlio adolescente di Superman, Superboy, e appariva anche da adulto in numerosi titoli di Superman, gareggiando con Lois Lane per la sua attenzione. Nelle revisioni moderne della continuit\u00e0 della DC Comics, lei e Clark hanno dimostrato di essere rimasti amici fin dall'adolescenza. La storia varia in base alle diverse revisioni della storia di origine di Superman. Ad esempio, in \"Superman: Secret Origin\", Lana diventa presto al corrente delle abilit\u00e0 insolite di Clark e diventa il suo primo confidente al di fuori dei suoi genitori e della futuristica Legione dei Super-Eroi.\nBiografia del personaggio.\nL'aspetto ricorrente delle varie versioni di Lana Lang sviluppate per media diversi dai fumetti \u00e8 il fatto di essere legata al periodo dell'adolescenza di Clark Kent, sia esso Superboy o meno. Molto prima di incontrare Lois Lane, Lana Lang \u00e8 stata il primo amore di Superman."}
{"id": "1123321", "revid": "1446238", "url": "https://it.wikipedia.org/wiki?curid=1123321", "title": "Murghob", "text": "Mur\u01e7ob o Murghob (in tagico \u041c\u0443\u0440\u0493\u043e\u0431; in russo \u041c\u0443\u0440\u0433\u0430\u0431, \"Murgab\") \u00e8 un centro abitato del Tagikistan centro-orientale, situato sui monti del Pamir, nella regione autonoma del Gorno-Badakhshan. \u00c8 uno dei pochi centri dell'area orientale della regione e il pi\u00f9 alto del Tagikistan (e dell'ex Unione Sovietica), a 3650 m s.l.m.\nSorge presso le rive dell'omonimo fiume, all'intersezione tra la strada del Pamir (M41) che collega la capitale della regione, Choru\u01e7 (distante circa 300\u00a0km a sud ovest), al Kirghizistan (a nord), e la strada che conduce alla citt\u00e0 cinese di Tashkurgan (ad est) attraverso il passo Kulma. Murghob, posta all'incrocio di queste due strade, \u00e8 un importante centro per il commercio, tra cui viene comunemente ritenuto incluso il traffico illegale di droga.\nLa cittadina \u00e8 stata costruita durante il regime sovietico come zona di sosta lungo la strada del Pamir. La popolazione \u00e8 costituita circa per la met\u00e0 da tagichi e per l'altra met\u00e0 da chirghisi. Il nome deriva forse dal termine persiano \u0645\u0631\u063a\u0627\u0628, che significa \"fiume degli uccelli\" o \"fiume delle anatre\"; secondo altre fonti deriva dal termine \"nurkap\" che significa \"sacco di luce\"."}
{"id": "1123322", "revid": "287204", "url": "https://it.wikipedia.org/wiki?curid=1123322", "title": "686 (disambigua)", "text": ""}
{"id": "1123325", "revid": "287204", "url": "https://it.wikipedia.org/wiki?curid=1123325", "title": "687 (disambigua)", "text": ""}
{"id": "1123326", "revid": "125050144", "url": "https://it.wikipedia.org/wiki?curid=1123326", "title": "Roberto Gabetti", "text": "Biografia.\nSi laure\u00f2 in Architettura presso il Politecnico di Torino con Giovanni Muzio nel 1949. Per cinquant'anni fu docente presso il medesimo Politecnico prima come assistente di Scienza delle costruzioni (dal 1950), poi \"aiuto\" e assistente alla cattedra di Carlo Mollino (dal 1953) e quindi ordinario di Composizione architettonica (dal 1967). \nAlla riforma dei modelli formativi e delle strutture della scuola torinese (come la Biblioteca centrale d'Architettura, di cui rimane Direttore sino al 1986), \u00e8 dedicata una parte importante del suo impegno di insegnante e studioso.\nPrecoce fu l'inizio della sua attivit\u00e0 progettuale. Insieme a Aimaro Oreglia d'Isola apr\u00ec uno studio d'architettura in Via Sacchi a Torino.\nTra le prime opere: la Borsa Valori (Torino) e la Bottega di Erasmo (Torino, 1957 - 1959).\nFu il fondatore del neoliberty, attivo in una accesa polemica che porta all'attenzione internazionale l'architettura italiana e la sua presunta fuoriuscita dal Movimento Moderno. L'attivit\u00e0 dello Studio Gabetti e Isola prosegu\u00ec intensamente nei decenni successivi con una particolare attenzione alle sperimentazioni tecnologiche e con indifferenza ai pregiudizi ideologici e figurativi caratteristici di un'intera generazione.\nNel 1968 progetta, assieme a Isola, l'Unit\u00e0 residenziale Ovest di Ivrea.\nNel 1977 la rivista \"Controspazio\" dedic\u00f2 un numero monografico alle opere dei due architetti torinesi che, per lo pi\u00f9 costruite in Piemonte, avevano acquistato fama in Italia e all'estero.\nNumerose monografie e due esposizioni nel 1996, presso la Basilica Palladiana di Vicenza e l'Institut fran\u00e7ais d'architecture di Parigi, consacrarono uno dei percorsi progettuali pi\u00f9 originali della cultura italiana del secondo dopoguerra.\nSposato con Margherita Gromis di Trana, ebbe due nipoti, Andrea e Giulia Gabetti.\nRiconoscimenti.\nNel 1988 gli viene conferito dall'Accademia dei Lincei il Premio Feltrinelli ex aequo per l'Architettura."}
{"id": "1123328", "revid": "287204", "url": "https://it.wikipedia.org/wiki?curid=1123328", "title": "688 (disambigua)", "text": ""}
{"id": "1123329", "revid": "287204", "url": "https://it.wikipedia.org/wiki?curid=1123329", "title": "689 (disambigua)", "text": ""}
{"id": "1123332", "revid": "287204", "url": "https://it.wikipedia.org/wiki?curid=1123332", "title": "690 (disambigua)", "text": ""}
{"id": "1123335", "revid": "287204", "url": "https://it.wikipedia.org/wiki?curid=1123335", "title": "691 (disambigua)", "text": ""}
{"id": "1123336", "revid": "125109627", "url": "https://it.wikipedia.org/wiki?curid=1123336", "title": "Scuola di Chartres", "text": "La scuola di Chartres fu una scuola cattedrale di studi filosofici e teologici sorta alla fine del XI secolo a Chartres, per iniziativa del vescovo Fulberto, e proseguita nel secolo successivo, avendo come programma lo sviluppo della teologia cristiana tramite la filosofia platonica.\nSi trattava di uno dei pi\u00f9 grandi istituti appartenenti al sistema educativo della scolastica medievale.\nTra i suoi maestri sono da ricordare Fulberto di Chartres, fondatore della scuola, i bretoni Bernardo di Chartres col fratello Teodorico, Ivo di Chartres, il normanno Guglielmo di Conches, Gilberto Porretano, Giovanni di Salisbury.\nLa dottrina.\nA differenza dell'indirizzo aristotelico seguito dalla maggior parte delle scuole di allora, i filosofi di Chartres assimilarono la dottrina di Platone attraverso il pensiero neoplatonico di Agostino d'Ippona e di Severino Boezio. \nSul piano ontologico sostennero che le idee sono create dal Padre, mentre la loro concezione cosmologica seguiva l'interpretazione di Calcidio del \"Timeo\" di Platone, identificando lo Spirito Santo con la platonica anima del mondo, riprendendo cos\u00ec la tesi di Pietro Abelardo. Ammettendo l'immanenza di questa nella Natura, si riallacciavano alla tradizionale visione partecipativa del creato.\nIl loro influsso sulla cultura dell'epoca, interpretato dalla storiografia moderna nel senso di uno spiccato razionalismo, \u00e8 stato tuttavia rimesso in discussione.\nAvvertendo piuttosto la presenza dello spirito nella natura attraverso l'azione combinata dei quattro elementi (fuoco, terra, aria, acqua), essi cercarono di trasporne i segreti in simboli ed immagini nell'omonima cattedrale.\nI testi usati erano in prevalenza una traduzione parziale del gi\u00e0 citato commento di Calcidio al \"Timeo\" di Platone, un commento di Macrobio al \"Somnium Scipionis\" di Cicerone, e la nona rima del terzo libro del \"De consolatione philosophiae\" di Boezio.\nNell'opera di Teodorico di Chartres, l\"Eptatheucon\", in una parte del testo, precisamente nel prologo, sono descritte le nozze tra Mercurio e Filologia. Questo matrimonio allegorico esprimeva il significato profondo della riunificazione dei due principali strumenti della filosofia: l'interpretazione critica dei testi antichi (\"interpretatio\"), e l'intelligenza filosofica (\"intellectus\").\nA Bernardo di Chartres fu attribuita inoltre la famosa metafora che li equiparava a \u00abnani sulle spalle dei giganti\u00bb, emblematica del loro tentativo di poggiarsi sulle fondamenta del sapere classico greco-romano e al contempo di oltrepassarlo."}
{"id": "1123337", "revid": "132266", "url": "https://it.wikipedia.org/wiki?curid=1123337", "title": "Guerra Cino-Indiana", "text": ""}
{"id": "1123339", "revid": "129276", "url": "https://it.wikipedia.org/wiki?curid=1123339", "title": "Metodo estimativo", "text": "Il metodo estimativo \u00e8 unico e consiste nella comparazione di beni simili al bene oggetto di stima, di cui si conoscono i prezzi di mercato (la cosiddetta scala dei prezzi) per determinarne il valore di mercato, cio\u00e8 la quantit\u00e0 di moneta che il bene oggetto di stima potrebbe spuntare in una libera contrattazione di compravendita, questo valore \u00e8 un valore medio o ordinario della scala dei prezzi effettuata dal perito. Esso permette di pervenire alla conoscenza di tale quantit\u00e0 monetaria (rapportandola ad un campione di parametri di confronto \u2211p) attraverso la comparazione del bene oggetto della stima con il valore medio di un campione di beni simili (\u2211V) ad esso di cui si conoscano prezzi di mercato correnti o valori (riferiti allo stesso parametro).Il valore del bene viene individuato dalla seguente relazione:\nVx = \u2211V x p \u00f7 \u2211p"}
{"id": "1123340", "revid": "287204", "url": "https://it.wikipedia.org/wiki?curid=1123340", "title": "692 (disambigua)", "text": ""}
{"id": "1123346", "revid": "287204", "url": "https://it.wikipedia.org/wiki?curid=1123346", "title": "693 (disambigua)", "text": ""}
{"id": "1123349", "revid": "287204", "url": "https://it.wikipedia.org/wiki?curid=1123349", "title": "694 (disambigua)", "text": ""}
{"id": "1123353", "revid": "287204", "url": "https://it.wikipedia.org/wiki?curid=1123353", "title": "695 (disambigua)", "text": ""}
{"id": "1123356", "revid": "291370", "url": "https://it.wikipedia.org/wiki?curid=1123356", "title": "Nibbio (personaggio)", "text": "Nibbio \u00e8 uno dei personaggi del romanzo \"I promessi sposi\" di Alessandro Manzoni.\n\u00c8 il capo dei \"bravi\" al servizio dell'Innominato, e come scrive Manzoni nel capitolo XX, \u00e8 \"uno de' pi\u00f9 destri e arditi ministri delle sue enormit\u00e0\". Non viene descritto fisicamente, ma si capisce che \u00e8 una persona scaltra e rapida nell'eseguire gli ordini (il nome Nibbio si riferisce indubbiamente al rapace), e molto robusta e massiccia di aspetto in quanto l'Innominato si riferisce a lui chiamandolo \u00ab\"quel bestione del Nibbio!\"\u00bb. Il personaggio riveste un ruolo cruciale nella trama, in quanto sblocca una situazione di stallo che si era creata, rapendo Lucia Mondella da Monza, e avviando la conversione dell'Innominato.\nStoria del personaggio.\nIl rapimento di Lucia.\nIl Nibbio appare per la prima volta nel capitolo XX, perch\u00e9 incaricato di rapire Lucia tenuta a Monza da Gertrude. L'Innominato non ebbe dubbi nel chi scegliere per questa delicata missione, in quanto ha fede nel suo pi\u00f9 ardito ministro, che inoltre ha anche una corrispondenza con Egidio.\nL'Innominato gli ordina di rapire Lucia a Monza, ma comunque di dimostrarsi sempre gentile con lei durante l'operazione. Il Nibbio rapisce Lucia attirandola in una trappola, dopodich\u00e9 la carica su una carrozza, dirigendosi verso il castello del suo signore. In un primo momento, la ragazza sviene di paura, nonostante le rassicurazioni dei bravi. Il Nibbio inoltre, adempiendo al meglio agli ordini del padrone, tenta di tranquillizzare la giovane e sgrida gli altri suoi complici per il loro comportamento rozzo che pu\u00f2 spaventarla, ordinando loro di metter via le armi.\nDurante il tragitto, nonostante il Nibbio tenti di farle capire che non c'\u00e8 da temere niente, Lucia non la smette di lamentarsi e alla fine decide di abbandonarsi alla preghiera, singhiozzando. Giunti a destinazione, il Nibbio viene chiamato a rapporto dall'Innominato.\nLa compassione.\nNel capitolo XXI assistiamo al colloquio tra il Nibbio, appena tornato dalla missione assegnatagli, e il suo padrone. Alla richiesta dell'Innominato di raccontargli l'esito della vicenda, il bravo spiega che tutto \u00e8 andato a puntino, ma conclude la sua relazione con una congiunzione che preoccupa il padrone: \"\"Ma...\". L'Innominato, che avverte nel comportamento del Nibbio qualcosa che mai aveva avvertito prima, chiede ulteriori spiegazioni.\nL'Innominato rimane turbato dall'affermazione del Nibbio, arrivando a temere Lucia, l'unica persona che sia riuscita a far provare compassione al suo bravo pi\u00f9 crudele. Il Nibbio non aveva mai provato compassione prima d'ora, \u00e8 confuso, e alla domanda del suo padrone \"Che sai tu di compassione?\" risponde:\nDurante il tragitto, i pianti, i singhiozzi e le preghiere della giovane Lucia avevano riscaldato quella freddezza d'animo dello sgherro pi\u00f9 crudele e bestiale. La preghiera a Dio, affinch\u00e9 potesse cambiare il cuore degli uomini malvagi, ha agito sul Nibbio, seppur in maniera leggera, mentre agir\u00e0 successivamente nell'Innominato stesso, in maniera totale. La prima reazione del signore alla compassione mostrata dal Nibbio \u00e8 quella di cacciare Lucia, \"Compassione al Nibbio! Come pu\u00f2 aver fatto costei?\"\", \u00e8 intimorito e non sa come comportarsi.\nLa vicenda del Nibbio e la sua definizione di compassione saranno il punto di avvio della celebre conversione dell'Innominato. Dopo il capitolo XXI, il Nibbio non compare pi\u00f9 nel romanzo. Dopo la conversione dell'Innominato, si scopre che molti suoi bravi se ne sono andati al servizio di altri padroni, mentre alcuni sono rimasti, non avendo posto dove andare, ma pochi si sono convertiti. Non viene per\u00f2 specificata la situazione del Nibbio, e non \u00e8 dunque dato sapere se se ne sia andato oppure sia rimasto al servizio dell'Innominato. Si sa solo che \u00e8 sopravvissuto sia alla marcia dei Lanzichenecchi, sia alla peste."}
{"id": "1123358", "revid": "125610278", "url": "https://it.wikipedia.org/wiki?curid=1123358", "title": "Bravo", "text": ""}
{"id": "1123360", "revid": "76485", "url": "https://it.wikipedia.org/wiki?curid=1123360", "title": "Gradonamento", "text": ""}
{"id": "1123364", "revid": "287204", "url": "https://it.wikipedia.org/wiki?curid=1123364", "title": "696 (disambigua)", "text": ""}
{"id": "1123367", "revid": "287204", "url": "https://it.wikipedia.org/wiki?curid=1123367", "title": "697 (disambigua)", "text": ""}
{"id": "1123370", "revid": "287204", "url": "https://it.wikipedia.org/wiki?curid=1123370", "title": "698 (disambigua)", "text": ""}
{"id": "1123375", "revid": "287204", "url": "https://it.wikipedia.org/wiki?curid=1123375", "title": "699 (disambigua)", "text": ""}
{"id": "1123394", "revid": "120441741", "url": "https://it.wikipedia.org/wiki?curid=1123394", "title": "Sadako Yamamura", "text": " \u00e8 la ragazza demone del romanzo \"Ring\" di K\u014dji Suzuki, che ha ispirato l'omonimo film di Hideo Nakata e il remake statunitense \"The Ring\".\nLa seguente biografia \u00e8 ricostruita attraverso i fatti narrati nel libro di Suzuki e nel terzo e ultimo film, \"\", della trilogia giapponese \"Ringu\", che ne costituisce il prequel.\nBiografia.\nNascita.\nSadako nasce il 31 ottobre del 1947 da Shizuko Yamamura e da padre ignoto (una leggenda raccontata dagli anziani del suo villaggio la identificano come figlia di un demone, attribuendo a Shizuko il ruolo di sacerdotessa nera). Fin da bambina d\u00e0 prova dei suoi straordinari poteri extrasensoriali, ma le sue profezie, immancabilmente seguite da fatti tragici, vengono interpretate come fonte di sciagura e disgrazie dagli abitanti del suo villaggio. Sadako ha ereditato i suoi poteri (resi infinitamente pi\u00f9 potenti dalla sete di vendetta) dalla madre, con cui condivide il destino di emarginazione. Shizuko viene contattata da uno scienziato, il professor Ikuma, con cui avr\u00e0 anche una relazione , che la porta con s\u00e9 a Tokyo per studiare i suoi poteri. Sadako li segue e, durante una dimostrazione pubblica alla presenza della stampa, uccide per la prima volta: i giornalisti che assistevano all'esperimento accusano la madre di Sadako di essere una mistificatrice e Sadako, sentendo il dolore di sua madre per l'accusa, uccide il primo giornalista accusatore sotto gli occhi di tutti. La vicenda crea molto clamore e il professor Ikuma decise di smettere di fare esperimenti su Shizuko, riportando madre e figlia nel loro villaggio. Sempre pi\u00f9 isolata, Shizuko si suicida. Dopo questa tragedia il professor Ikuma porta Sadako a Tokyo, accudendola come una figlia.\nAdolescenza.\nIn una grande citt\u00e0 Sadako ha modo di nascondersi agli occhi della gente e si costruisce una vita quasi normale, arrivando addirittura ad iscriversi, finite le superiori, in una compagnia teatrale. Ma in questo piccolo mondo trova nuovi persecutori, complice la fama che si crea attorno a lei quando conquista il suo primo ruolo da protagonista in seguito alla morte della prima attrice. Solo T\u00f2yama, un tecnico del suono, difende Sadako, accecato dai sentimenti che prova per la ragazza.\nLa notizia della nuova carriera di Sadako arriva a Miyaji, una giornalista che sta indagando sul passato di Sadako e sulla morte misteriosa del giornalista durante la dimostrazione dei poteri di Shizuko, indagine intrapresa anche per motivi personali (Miyaji era la fidanzata di quel giornalista); per vendetta Miyaji mostra durante la prima dello spettacolo di Sadako una videocassetta registrata durante l'esperimento del professor Ikuma, in cui Sadako \u00e8 accusata dagli altri giornalisti di avere ucciso con il pensiero. I membri della compagnia bloccano Sadako e la uccidono, spaventati dalle manifestazioni di poteri extrasensoriali scatenate dalla ragazza durante la visione della videocassetta (che portano alla morte del regista). Ma ecco il colpo di scena: durante l'adolescenza di Sadako a Tokyo Ikuma aveva continuato i suoi esperimenti sulla ragazza, riuscendo a scindere da lei un'entit\u00e0 assolutamente malvagia e demoniaca, dalle fattezze di eterna bambina.\nQuesta entit\u00e0 era stata successivamente rinchiusa e lo stesso Ikuma ne era custode.\nMorte.\nLa morte della sua controparte \"buona\", scatena l'ira di Sadako, che massacra gli attori della compagnia teatrale e Miyaji (in realt\u00e0 l'entit\u00e0 era stata sempre in grado di lasciare la sua prigione ed era stata sempre l'entit\u00e0 a provocare la morte della prima-attrice della compagnia).\nA questo punto, Ikuma cerca di uccidere Sadako buttandola in un pozzo e sigillandolo, ma Sadako sopravvive alla caduta e resta imprigionata. Qui il demone diventa sempre pi\u00f9 forte a causa dell'odio nei confronti delle persone che avevano fatto del male a Sadako e medita un'atroce vendetta nei confronti dell'umanit\u00e0 intera, che si concretizza decine di anni dopo nella creazione della videocassetta maledetta, che in sette giorni conduce a morte certa chiunque la guardi.\nSadako nei libri.\nNei romanzi originali di K\u014dji Suzuki, la storia di Sadako \u00e8 leggermente diversa, poich\u00e9 \u00e8 la figlia di Shizuko Yamamura e del professor Ikima, partorita dalla madre nella natale isola di Oshima, per evitare che si venisse a sapere della sua relazione con il professore (gi\u00e0 sposato). Inoltre \u00e8 un ermafrodita affetta dalla Sindrome di Morris dotata di poteri Esp molto sviluppati.\nSuccessivamente, sar\u00e0 portata a Tokyo dalla madre all'et\u00e0 di 9 anni, per poi tornare a Oshima dopo che la madre \u00e8 stata accusata di essere una truffatrice, cosa che spinger\u00e0 Shizuko al suicidio.\nA differenza del film Sadako si trasferir\u00e0 a Tokyo solo finite le superiori, dove entrer\u00e0 in una compagnia teatrale, che in seguito lascer\u00e0 dopo aver ucciso a distanza il direttore della compagnia che ha provato a violentarla.\nLa ragazza giunge quindi al sanatorio dov'\u00e8 ricoverato il padre, ammalatosi di tubercolosi cercando di ottenere poteri paranormali gettandosi sotto cascate di acqua ghiacciata.\nSadako aveva un viso perfetto, era bellissima, per questo nel sanatorio attrae l'attenzione del dottor Nagao, malato di vaiolo che durante una passeggiata notturna nel bosco la violenta a causa della febbre dovuta alla malattia. E dopo, il dottore uccide la ragazza e ne getta il corpo in un pozzo vicino.\nTuttavia Sadako non muore subito, ed user\u00e0 i propri poteri per trasferire delle immagini, mentali e non, sul nastro di una videocassetta. Immagini in grado di influenzare a livello inconscio chi la vede, in modo che il suo produca un virus (successivamente chiamato \"Virus Ring\") simile al vaiolo (da cui Sadako \u00e8 stata infettata da Nagao) a meno che non faccia una copia del video e lo mostri ad un altro.\nIl virus ring subisce per\u00f2 una mutazione se il video viene visto da una donna durante il ciclo mestruale, fecondandola e dando alla luce in una settimana un clone di Sadako dotata degli stessi ricordi dell'originale, riducendo per\u00f2 la \"madre\" a un guscio vuoto privo di vita. Questo \u00e8 ci\u00f2 che accade a Mai Takano in Spiral, che dar\u00e0 alla luce una nuova Sadako (totalmente femminile, per\u00f2) che aiuter\u00e0 Ando a riavere suo figlio."}
{"id": "1123399", "revid": "1543377", "url": "https://it.wikipedia.org/wiki?curid=1123399", "title": "Nuccio Bertone", "text": "Biografia.\nFiglio di Giovanni Bertone gi\u00e0 proprietario di una carrozzeria, grazie alla sua bravura, porta, dopo la seconda guerra mondiale, la Bertone, ereditata dal padre, ad essere conosciuta in tutto il mondo trasformandola in una vera e propria fabbrica.\nIl suo talento in campo economico e finanziario era pari solo a quello di scopritore di talenti del car design. Infatti ha \"scoperto\" alcuni tra i pi\u00f9 grandi designer di automobili di sempre come Franco Scaglione, Giorgetto Giugiaro e Marcello Gandini che hanno unito la loro matita al marchio Bertone realizzando molte automobili poi passate alla storia.\nSotto la sua supervisione sono nati prototipi strabilianti come le Alfa Romeo B.A.T., la 2000 Sportiva, la Carabo, la Chevrolet Corvair Testudo, la Citroen GS Camargue, la Lamborghini Marzal, la Bravo, la Lancia Stratos Zero, la Sibilo, o la Jaguar Pira\u00f1a mentre dalla sua catena di montaggio sono uscite auto come l'Alfa Romeo Giulietta Sprint e Sprint Speciale, la Fiat 850 Sport Spider, la X1/9, la Ritmo Cabriolet, la Lamborghini Miura, la Countach e la Lancia Stratos.\nMuore nella sua casa nel febbraio del 1997 all'et\u00e0 di 83 anni, dopo aver condotto l'azienda per quasi 50 anni.\nPer la sua attivit\u00e0 nel campo delle quattro ruote \u00e8 stato inserito nel 2006 nella Automotive Hall of Fame."}
{"id": "1123401", "revid": "5695", "url": "https://it.wikipedia.org/wiki?curid=1123401", "title": "Lingue della Francia", "text": "Questa lista delle lingue della Francia si basa sul rapporto dell'aprile 1999 del professor Bernard Cerquiglini, preparato per un'eventuale ratifica della Carta europea per le lingue regionali e minoritarie: contiene le lingue originali della Francia metropolitana. I dialetti del francese non sono considerati come lingue regionali.\nCeltico insulare.\nBretone.\nIl bretone conta tra i 200.000 e i 300.000 parlanti, soprattutto in Bretagna. \u00c8 diviso in quattro dialetti:\nLingue romanze.\nLangue d'oc.\nVedi classificazione ISO\nOccitano.\nL'occitano, o lingua d'oc, parlato in quasi tutto il sud della Francia \u00e8 composto dai seguenti dialetti: \nLigure.\nIl brigasco, ligure alpino, chiamato anche genovese alpino.\nNel dipartimento delle Alpi Marittime cinque comuni dell'alta valle della Roia: Breglio, Fontan, Saorgio, Briga Marittima e Tenda, tutti comuni legati culturalmente e geograficamante a Ventimiglia.\nLa frontiera linguistica passa presso i comuni di Molinetti, Sospello, Castiglione Vesubia e Castellaro. A Mentone e Roccabruna viene parlato il Mentonasco un miscuglio di nizzardo e ligure, simile al monegasco.\nA Bonifacio, in Corsica, vi \u00e8 inoltre una comunit\u00e0 parlante un dialetto ligure coloniale, il bonifacino; tale idioma fu trapiantato dai coloni genovesi nel XIII secolo, ed oggi presenta marcate influenze c\u00f2rse.\nC\u00f2rso.\nIl c\u00f2rso \u00e8 generalmente ripartito dai glottologi nelle due varianti fondamentali del supranacciu e del suttanacciu, presentandosi ai loro confini dei dialetti di transizione: il primo macro-gruppo, linguisticamente, \u00e8 da considerarsi un dialetto toscano a tutti gli effetti, trapiantato dall'antica Repubblica di Pisa ai tempi della sua dominazione sull'isola; il secondo presenta meno influenze toscane ed un'originalit\u00e0 pi\u00f9 marcata, risultando affine al gallurese e al sassarese parlato nella vicina Sardegna e, limitatamente ad alcuni aspetti, al sardo.\nRom.\nI Rom sono presenti in tutta la Francia, soprattutto nel sud.\nBasco.\nIl basco o \"euskara\" \u00e8 l'unica lingua (o secondo alcuni linguisti, insieme di lingue) non indo-europea presente in Francia.\nIn Francia sono diffusi i dialetti baschi navarro-lapurdino e soletino. Il basco unificato invece \u00e8 la variante insegnata nelle scuole a livello locale.\nGreco.\nA Cargese, in Corsica, risultava esserci una comunit\u00e0 parlante il greco, con parziali influenze c\u00f2rse: esso fu importato nel 1670 da alcuni coloni provenienti dalla Grecia. L'ultimo parlante risulta essere morto nel 1970. Il greco tuttavia sopravvive nei riti bizantini officiati nella locale chiesa."}
{"id": "1123402", "revid": "1318658", "url": "https://it.wikipedia.org/wiki?curid=1123402", "title": "Choru\u01e7", "text": "Choru\u01e7 o Xoru\u01a3 (in tagico: \u0425\u043e\u0440\u0443\u0493; in persiano: \u062e\u0627\u0631\u0648\u063a), traslitterata anche come \"Khoroq\", \"Khorogh\", \"Khorugh\", o \"Xoroq\") \u00e8 una citt\u00e0 tagica, capoluogo della Gorno-Badachshan in Tagikistan. Ha una popolazione di 30.500 abitanti (stima 2020). Khorog \u00e8 situata a 2.200 m sul livello del mare, alla confluenza del Gunt con il fiume Panj (il quale confluendo con il Vah\u0161 forma l'Amu Darya, l'antico \"Oxus\"), vicino al confine con l'Afghanistan).\nStoria.\nFino al tardo XIX secolo, Choru\u01e7 era un'area contesa tra l'emiro di Bukhara, Shah dell'Afghanistan, Impero russo e Gran Bretagna. La Russia risult\u00f2 la vincitrice dopo che nel 1895 venne stabilit\u00f2 il fiume Panj come il confine dell'Afghanistan Britannico e dopo essere stato stabilito il territorio del Pamir russo attorno a Choru\u01e7. Dal 1916 al 1922 fu controllata dai rivoltosi Basmachi antibolscevichi. A seguito della caduta dello zar e della formazione dell'Unione Sovietica, Choru\u01e7 divenne la capitale del Gorno-Badakhshan nel 1925. I leader sovietici incoraggiarono la migrazione nell'area, con promesse di soldi, medaglie e automobili, ma senza industrie e con poca area arabile, il tentativo non ebbe grande successo.\nLa moderna Choru\u01e7 \u00e8 una delle aree pi\u00f9 povere del Tagikistan, nonostante abbia una propria universit\u00e0, fondata nel 1992, dodici scuole e diversi ospedali. Nel 2000 l'universit\u00e0, associandosi con universit\u00e0 del Kirghizistan e del Kazakistan, con l'aiuto dei tre governi, ha dato la luce all'Universit\u00e0 dell'Asia centrale (UCA), la prima istituzione internazionale di carattere universitario.\nInfrastrutture e trasporti.\nChoru\u01e7 si trova sull'Autostrada del Pamir che la collega alla capitale Du\u0161anbe verso ovest, e al Kirghizistan verso est e nord. Si tratta di un collegamento per\u00f2 difficilmente praticabile durante l'inverno e la primavera a causa delle avverse condizioni climatiche.\nLa citt\u00e0 ha anche un piccolo aeroporto."}
{"id": "1123404", "revid": "2228524", "url": "https://it.wikipedia.org/wiki?curid=1123404", "title": "Quartieri di Napoli", "text": "I quartieri di Napoli sono i settori che, all'interno della citt\u00e0, si individuano per particolari caratteristiche geografiche e topografiche, funzionali e storiche.\nStoria.\nAttraverso prammatica sanzione emanata il 6 gennaio 1779, re Ferdinando IV ordin\u00f2 che si ripartisse la citt\u00e0 di Napoli in 12 quartieri per poter stabilire e far risiedere in ognuno di essi un giudice della Gran Corte Criminale, allo scopo di favorire la pubblica sicurezza dei cittadini. I 12 quartieri della divisione della citt\u00e0 del 1779 avevano la seguente denominazione:\nCol passare del tempo i quartieri sono diventati 30, e pur non avendo pi\u00f9 nessuna funzione amministrativa continuano ad essere usati nel linguaggio quotidiano come riferimenti geografici. Con le delibere del consiglio comunale n\u00ba 13 del 10 febbraio 2005, n\u00ba 15 dell'11 febbraio, n\u00ba 21 del 16 febbraio, n\u00ba 29 del 1\u00ba marzo e n\u00ba 68 del 21 marzo, la citt\u00e0 di Napoli viene divisa in 10 municipalit\u00e0. In precedenza il comune era suddiviso in 21 circoscrizioni, costituite dai 30 quartieri cittadini.\nAltri toponimi.\nDi seguito si riporta un elenco di toponimi non ufficiali (alcuni lo sono stati in passato, ad esempio nella legge sul risanamento) relativi a zone di Napoli notoriamente conosciute ma non aventi valore amministrativo. Spesso essi sono relativi contrade o piccoli borghi un tempo esterni alla citt\u00e0 e successivamente inglobati nel tessuto urbano."}
{"id": "1123413", "revid": "3115", "url": "https://it.wikipedia.org/wiki?curid=1123413", "title": "C\u00edfer", "text": "C\u00edfer (in tedesco \"Ziffer\", in ungherese \"Cifer\" o \"Ciffer\") \u00e8 un comune della Slovacchia facente parte del distretto di Trnava, nella regione omonima.\nNel suo territorio sono stati ritrovati reperti del neolitico, dell'et\u00e0 del bronzo dell'epoca romana e di quella protoslava.\nLa prima menzione scritta di C\u00edfer risale al 1291. Ha ricevuto lo \"status\" di citt\u00e0 nel XVIII secolo, perdendolo successivamente.\nFrazioni di C\u00edfer sono Jarn\u00e1 (in tedesco \"Gottesgnad\") e P\u00e1c (in tedesco \"Patzdorf\")."}
{"id": "1123420", "revid": "767487", "url": "https://it.wikipedia.org/wiki?curid=1123420", "title": "Academy Boyz", "text": "Academy Boyz \u00e8 un film del 1997 diretto da Dennis Cooper."}
{"id": "1123421", "revid": "112720509", "url": "https://it.wikipedia.org/wiki?curid=1123421", "title": "Marco Solari", "text": "Biografia.\nFu il padre degli architetti Alberto, Pietro e Giovanni; nel 1387 lavor\u00f2 al cantiere del Duomo di Milano in qualit\u00e0 di scultore e architetto. Nel 1395 progetta insieme a Giacomo da Campione la Certosa di Pavia."}
{"id": "1123423", "revid": "767487", "url": "https://it.wikipedia.org/wiki?curid=1123423", "title": "Rhythm of the Saints", "text": ""}
{"id": "1123425", "revid": "489996", "url": "https://it.wikipedia.org/wiki?curid=1123425", "title": "Anna Maria Brizio", "text": "Biografia.\nSi forma all'Universit\u00e0 di Torino con Lionello Venturi, ricevendone l'esempio di una critica di impostazione crociana ma estesa anche all'arte contemporanea. Si laurea nel 1923 discutendo la tesi Defendente Ferrari, pittore di Chivasso.\nSi interessa soprattutto all'arte antica e ai pittori del Piemonte e frequenta, a Roma, la Scuola di Perfezionamento in Storia dell'Arte diretta da Adolfo Venturi. A Roma intesse i primi rapporti con la rivista \"L'Arte\", diretta da Adolfo Venturi, pubblicando numerose recensioni nella rubrica Bollettino Bibliografico.\nTornata a Torino collabora attivamente con Lionello Venturi. Nel 1930 vince il concorso per la libera docenza in Storia medievale e Storia moderna alla facolt\u00e0 di Lettere e Filosofia dell'Universit\u00e0 di Torino, e diventa redattrice responsabile della rivista \"L'Arte\".\nCollabora con la Societ\u00e0 Piemontese di Archeologia e Belle Arti e con la casa editrice UTET redigendo per il Grande Dizionario Enciclopedico numerose biografie di pittori e scultori. Nel 1936 il Ministero dell'Educazione Nazionale le affida la direzione della Galleria Sabauda di Torino.\nNel 1939 pubblica il suo libro pi\u00f9 famoso \"Ottocento Novecento\" che, per il taglio anticonformista rispetto alla politica culturale del regime fascista, le causer\u00e0 l'allontanamento dall'insegnamento universitario. Nel 1942 pubblica il volume \"La pittura in Piemonte dall'et\u00e0 romanica al Cinquecento\". Nel 1946 viene chiamata, come professore ordinario, alla cattedra di Storia dell'arte alla Facolt\u00e0 di Magistero dell'ateneo torinese incarico che terr\u00e0 fino al 1957 quando subentrer\u00e0 a Paolo D'Ancona alla cattedra di Storia dell'Arte Medioevale e Moderna alla Statale di Milano. \nA Milano diventa Presidente dell'Ente Raccolta Vinciana grazie ai numerosi studi su Leonardo da Vinci. \u00c8 attiva anche nell'organizzazione di importanti mostre storiche (Scapigliatura, Maestri di Brera, Divisionismo, Liberty) per il Comune di Milano. Viene collocata a riposo nel 1979 ma rimane a Milano dove presiede la Fondazione Corrente.\nDal 1971 \u00e8 socio nazionale dell'Accademia dei Lincei.\nMuore a Rapallo nel 1982."}
{"id": "1123430", "revid": "767487", "url": "https://it.wikipedia.org/wiki?curid=1123430", "title": "The Last Romantic", "text": "The Last Romantic \u00e8 un film statunitense del 2006 diretto da Aaron Nee."}
{"id": "1123438", "revid": "1353455", "url": "https://it.wikipedia.org/wiki?curid=1123438", "title": "Pierino contro tutti", "text": "Pierino contro tutti \u00e8 un film italiano del 1981 diretto dal regista Marino Girolami e interpretato da Alvaro Vitali che debutta nel ruolo di protagonista.\n\u00c8 il primo film della fortunata serie di \"Pierino,\" ovvero sulle popolari barzellette e storie a proposito del giovanissimo discolo. Nell'arco di un anno fanno seguito altre due pellicole della serie, \"Pierino colpisce ancora\" e \"Pierino medico della SAUB\" (mentre l'ultimo, \"Pierino torna a scuola\", usc\u00ec nel 1990) e gli \"apocrifi\", ovvero non interpretati da Vitali, \"Pierino il fichissimo\", con Maurizio Esposito, \"Pierino la peste alla riscossa!\" con Giorgio Ariani, \"Che casino... con Pierino!\" con Roberto Gallozzi ed un film con una versione del personaggio al femminile, \"Quella peste di Pierina\" con Marina Marfoglia.\nTrama.\nPierino \u00e8 un ragazzino irrequieto che combina scherzi dovunque e a chiunque: alla sorella, all'osteria del padre e soprattutto a scuola. Prende di mira in particolare la signorina Mazzacurati, sua insegnante dal carattere burbero ed isterico, che sta cercando di conquistare invano il professor Celani, l'insegnante di educazione fisica. Un giorno Pierino risponde a una domanda in maniera volgare e viene cacciato dalla classe, e decide quindi di architettare uno scherzo in cui dapprima fa urinare addosso la signorina Mazzacurati e successivamente le procura una frattura al braccio tagliandole la sedia con una sega.\nA causa di questo incidente viene chiamata in sostituzione una supplente, la giovane e bella signorina Rizzi, di cui Pierino si innamora sin da subito. Ben presto per\u00f2 il ragazzino deve fare i conti con il professor Celani, che sin dal primo incontro con la supplente fa capire le sue intenzioni di conquistarla. Pierino organizza tutta una serie di scherzi per vendicarsi del professore, causando anche la frattura di una gamba all'uomo. Dopo una serie di scherzi, tra i quali uno molto pesante nei confronti della giovane supplente Rizzi, Pierino viene mandato in presidenza e, di conseguenza, viene perdonato ma quando il preside gli chiede un gesto come risposta, Pierino manda a quel paese il preside e tutti i professori davanti a suo nonno che l'aveva accompagnato facendo il gesto dell'ombrello.\nGenesi del film.\nL'idea del film nasce in seguito ad un progetto mancato di Alvaro Vitali. Il suo agente gli propose di girare un film con Lino Banfi in quanto voleva che i due diventassero una coppia fissa, ma Lino Banfi non acconsent\u00ec, cos\u00ec si cerc\u00f2 di trovare una trama per un film a cui Alvaro Vitali doveva prendere parte in quell'anno per motivi contrattuali e si scelse il personaggio di Pierino, perch\u00e8 era un personaggio presente nelle barzellette, ma che non aveva una storia e un'identit\u00e0.\nAccoglienza.\nIncassi.\nNonostante la povert\u00e0 della produzione, nella stagione 1981-82, incassando circa dieci miliardi di lire."}
{"id": "1123439", "revid": "121164161", "url": "https://it.wikipedia.org/wiki?curid=1123439", "title": "Luigi Mattioni", "text": "Nel capoluogo lombardo ha realizzato circa 200 edifici, per 3,5 milioni di metri cubi di volumetria, compresi alcuni edifici di grande rilevanza quali la Torre Breda, il Centro Diaz (noto come il palazzo della Terrazza Martini), la Torre Turati, il Palazzo Omsa e il Centro San Babila.\nBiografia.\nMattioni si laure\u00f2 in Architettura presso il Politecnico di Milano nel 1939, con relatore Piero Portaluppi, conseguendo il premio come miglior laureato del triennio 1936-1939.\nCominci\u00f2 a lavorare presso lo studio di Giovanni Muzio. Nel 1940 ottenne la Medaglia d'Oro per aver curato l'allestimento della Mostra delle ceramiche per la VII Triennale di Milano.\nNel 1944 fu nominato assistente incaricato nel corso di \"Elementi di Architettura e Rilievo dei Monumenti\" del Politecnico di Milano e si dedic\u00f2 allo studio dei problemi della prefabbricazione ed unificazione dell'abitazione.\nNel secondo dopoguerra aggiunse all'insegnamento l'attivit\u00e0 di pubblicista e quella professionale. Scrisse per riviste come \"Stile\" diretta da Gi\u00f2 Ponti, per \"Metron\" di cui divenne corrispondente, ed infine fu tra i fondatori dell'originale esperimento editoriale \"A - Attualit\u00e0, Architettura, Abitazione, Arte\" insieme a Carlo Pagani e Bruno Zevi.\nApr\u00ec uno studio a Milano, in Piazza Cinque Giornate, occupandosi di costruzioni per l'industria, arredo, allestimenti e urbanistica. Divenne anche consulente per il piano regolatore della citt\u00e0 di Milano con Gaetano Ciocca, Amos Edallo, Augusto Magnaghi e Mario Terzaghi.\nNel 1946 ricevette l'incarico per l'allestimento della Mostra Internazionale della Ricostruzione; nel 1947 ricevette dal commissario Bottoni l'incarico di curare alcune sezione della VIII Triennale di Milano insieme a Belgioioso, Diomede, Marescotti, Mucchi e Marco Zanuso. In questa occasione gli fu nuovamente assegnata la Medaglia d'oro per il contributo dato con la realizzazione del \"Diorama del Soleggiamento\" e l'estensione di norme tecniche per il QT8.Nel 1948 fu invitato a partecipare al primo convegno di Edilizia e Urbanistica Rurale della Valle Padana, a Cremona, e da l\u00ec inizi\u00f2 la stagione del boom professionale che lo vide protagonista della scena milanese per il decennio 1950-1960.\nMattioni fu tra i fondatori della IN-ARCH e fu promotore del nascente Sindacato Nazionale Architetti; promosse anche presso il parlamento la legge istituente la Cassa Nazionale Ingegneri Architetti.\nLuigi Mattioni mor\u00ec a 47 anni, per un aneurisma cerebrale. \u00c8 stato inserito nel Famedio del cimitero monumentale.\nOpere principali.\nIl Grattacielo di Milano.\nIl Grattacielo di Milano \u00e8 uno dei primi edifici moderni della Milano degli anni cinquanta. Alto 117 metri, fu progettato da Ermenegildo ed Eugenio Soncini e Luigi Mattioni nel 1954. \u00c8 di poco precedente al pi\u00f9 noto e poco distante Grattacielo Pirelli.\n\u00c8 considerato una pietra miliare dell'urbanizzazione milanese: portato a simbolo di una Milano completamente rinnovata, il Grattacielo entr\u00f2 nell'iconografia popolare, nelle cartoline illustrate e nei d\u00e9pliant turistici. Fu a tutti gli effetti il primo grattacielo milanese.\nIl Grattacielo, che si affaccia su Piazza della Repubblica, Via Vittor Pisani e viale Tunisia, fu il primo edificio a superare in altezza la famosa Madonnina del Duomo di Milano (108,50\u00a0m) e all'epoca della sua realizzazione era il pi\u00f9 alto edificio Italiano.\nDopo il completamento della Torre Solaria nel 2014, l'edificio \u00e8 oggi il secondo pi\u00f9 alto di Milano ad uso abitativo.\nIl centro San Babila.\nIl Centro San Babila, fu costruito tra il 1954 e il 1957 come edificio di prestigio in piazza San Babila. L'edificio doveva collegare Corso Vittorio Emanuele e corso Europa, includendo la Galleria Passarella.\nEdificio di Via Larga 31.\nNegli stessi anni, Luigi Mattioni realizza il pregevole edificio tra via Larga 31 e via Chiaravalle 2, il quale presenta i medesimi principi formali del Centro San Babila, dal quale si distingue tuttavia per una maggior cura dell'impianto urbano e nella definizione volumetrica, probabilmente dovuta alla pi\u00f9 ampia libert\u00e0 concessa al progettista dalle prescrizioni del Comune di Milano.\nCentro Diaz.\nEretto tra il 1953 e il 1957 \u00e8 oggi noto anche come \"Grattacielo della Terrazza Martini\".\nOpere.\nEdifici realizzati a Milano\n1. Casa di abitazione in via Tadino (1947)\n2. Deposito Carbonafta in via Grazioli (1948)\n3. Uffici e magazzino per la Immobiliare Favilla in viale Umbria (1948)\n4. Edificio residenziale in via Marradi (1948-49)\n5. Complesso residenziale in piazza San Simpliciano (1949)\n6. Complesso residenziale in piazza Sant'Ambrogio (1950-54)\n7. Grattacielo di Milano in piazza della Repubblica (1950-55)\n8. Centro Diaz in piazza Diaz (1953-57)\n9. Sede dell'Aerotecnica Marelli in viale Lancetti (1954-58)\n10. Complesso residenziale Elios in viale Monte Rosa (1950-53)\n11. Torre Domus in viale Zara (1953-54)\n12. Complesso residenziale Pollux in via De Amicis (1952-55)\n13. Complesso residenziale in piazza VI Febbraio (1954-56)\n14. Sede della Liquigas in corso Venezia (1956)\n15. Centro San Babila in piazza San Babila (1954-57)\n16. Complesso residenziale e commerciale Cometa in corso Sempione (1955-56)\n17. Complesso residenziale in via Lorenteggio (1955)\n18. Complesso residenziale in piazzale Cantore (1955)\n19. Complesso residenziale in viale Monte Ceneri (1956-57)\n20. Complesso residenziale in via Gran San Bernardo (1956-57)\n21. Complesso residenziale in via Amadeo (1956-58)\n22. Edificio residenziale in via Adige (1956)\n23. Complesso residenziale in via Grigna, 10 (1956-57)\n24. Complesso residenziale in via Filzi (1957-58)\n25. Edificio residenziale in via Bartolini (1957)\n26. Edificio residenziale in via Anselmo da Baggio (1957)\n27. Edificio residenziale in via Melzi d'Eril (1957)\n28. Complesso residenziale in via Bergamo (1958)\n29. Edificio in via Larga (1958)\n30. Edificio residenziale in via Mascagni (1958)\n31. Edificio residenziale in via Plana (1958)\n32. Complesso residenziale in piazza Napoli (1958)\n33. Edificio residenziale in viale Corsica (1958)\n34. Edifici residenziale in via Valparaiso (1958)\n35. Edificio residenziale in via Pelizza da Volpedo (1958)\n36. Edificio residenziale in piazzale Corvetto (1958)\n37. Edificio residenziale in viale Abruzzi (1958)\n38. Complesso residenziale Fergan in via Cardano (1958)\n39. Edificio commerciale in via Monte Napoleone (1958)\n40. Edificio residenziale in via San Galdino (1956-58)\n41. Torre Turati in piazza della Repubblica (1958-60)\n42. Palazzo Omsa in piazza Cavour (1958)\n43. Complesso residenziale in largo V Alpini (1959-60)\n44. Edificio residenziale in via Pascoli (1959)\n45. Laboratorio Isotopi dell'universit\u00e0 in via Celoria (1959)\n46. Complesso residenziale in via Valmaira (1958-60)\n47. Edificio residenziale in via Maffucci (1959)\n48. Edificio residenziale in via Rossi (1958)\n49. Edificio residenziale in viale Papiniano (1958-59)\n50. Edificio residenziale in viale Piceno (1958-59)\n51. Edificio residenziale in viale Campania (1958-59)\n52. Stabilimento Maglificio Ondoli all'Ortica (1958-60)\n53. Edificio residenziale in via Pinturicchio (1958-60)\n54. Edificio residenziale in via Alberto Mario (1958-60)\n55. Ristrutturazione dell'Hotel Marino in piazza della Scala (1958-60)\n56. Edificio residenziale in corso Buenos Aires (1958-60)\n57. Complesso residenziale in via Mezzofanti (1958-59)\n58. Edificio residenziale in via Pisacane (1959)\n59. Complesso residenziale e commerciale in piazzale Dateo (1959-60)\n60. Complesso residenziale in via Cabrini (1959)\n61. Edificio residenziale in via Desenzano (1959)\n62. Complesso residenziale e commerciale in corso di Porta Vittoria (1960)\n63. Complesso residenziale e commerciale in via Torino (1960-61)\n64. Complesso residenziale e commerciale in corso XXII Marzo (1960)\n65. Complesso residenziale e commerciale in via della Moscova (1960)\n66. Autosalone in viale Testi (1960)\n67. Edificio residenziale in via Rembrandt (1960)\n68. Complesso residenziale e commerciale in via Varesina (1960)\n69. Complesso residenziale e commerciale in piazza Axum (1960-61)\n70. Edificio residenziale in viale Certosa (1960)\n71. Complesso residenziale e commerciale in via Giambellino (1960-61)\n72. Complesso residenziale e commerciale in corso Vercelli (1960-61)\n73. Stabilimento Faema in via Ventura (1960-61)\n74. Edificio residenziale in piazza Ascoli (1960)\n75. Edificio residenziale in via Verro (1960)\n76. Complesso residenziale e commerciale in via Pattari (1960-62)\n77. Complesso residenziale e commerciale in via Foppa (1960-61)\nLottizzazioni realizzate a Milano\nA. Piano per l'area di piazzale Istria (1953)\nB. Piano per l'area dello stabilimento Bianchi (1954-60)\nC. Piano per l'area di via Roncaglia (1954-55)\nD. Piano per il quartiere Giglio su area di propriet\u00e0 Alfa Romeo (1955)\nE. Piano per l'area di via Padova (1955)\nF. Piano per l'area di via Pisacane (1955)\nG. Piano per l'area Cascina Rosa in via Amadeo\nH. Piano per l'area di via San Galdino (1956)\nI. Piano per l'area di via Capecelatro di propriet\u00e0 Orsi Mangelli (1958)\nL. Piano per l'area di via Pola (1958)\nM. Piano per l'area di viale Gran Sasso (1958)\nN. Piano per l'ar'ea di largo V Alpini (1958)\nO. Piano per l'area di via Foppa (1960)\nP. Piano per l'area di viale Monza (1960)\nAltri, progetti e realizzazioni\nRistrutturazione della villa Debolini (Arezzo 1954)\nOratorio parrocchiale (Cocquio, Varese 1947)\nProgetto per un albergo (Salsomaggiore 1948)\nStabilimento Fibrosil-Palini (Pignone, Brescia 1949-50)\nCapannoni per la Ercole Marelli (Sesto San Giovanni, Milano 1949-50)\nEdifici per i dipendenti della Ercole Marelli (Sesto San Giovanni, Milano 1949-50)\nQuartiere residenziale per i dipendenti della Ercole Marelli (Sesto San Giovanni, Milano 1949-50)\nSede della Democrazia Cristiana (Rho 1951). al Edifici cooperativi (Rho 1952)\nAsilo e nido (Rho 1953)\nProgetto per un complesso residenziale (Il Cairo 1953)\nStabilimento-pilota Fiv e (Buenos Aires 1955)\nCentro Microonde per il Cnr (Firenze 1955)\nRistrutturazione dello stabilimento Fivre (Firenze 1946-61)\nStabilimento Magneti Marelli (Sesto San Giovanni, Milano 1956)\nEdificio in via Meda (R o 1956)\nEdifici residenziali e banca (Garlasco, Pavia 1956)\nStabilimento Robotti (Torino 1956)\nStabilimento Fivre (Pavia 1946-61)\nStabilimento Ics (Bregnano, Como 1946-61)\nComplesso residenziale in viale Repubblica (Crema 1956)\nProgetto per un ristorante (Stoccolma 1957)\nComplesso residenziale Ina Casa (Carvico, Bergamo 1957)\nComplesso residenziale Ina Casa (Calcinate, Bergamo 1957)\nComplesso residenziale Ina Casa (Brembilla, Bergamo 1957)\nComplesso residenziale Ina Casa (Novi Ligure, Alessandria 1958)\nComplesso residenziale (Oleggio, Novara 1958)\nComplesso residenziale di 12 palazzine all'Eur (Roma 1957-58)\nRistrutturazione di palazzo Salimbeni per la sede del Monte dei Paschi (Siena 1959)\nAmpliamento di capannoni per la Ercole Marelli (Sesto San Giovanni, Milano 1960)\nComplesso Italia all'Eur (Roma 1952-60)\nProgetto per il nuovo Municipio (Catania 1958)\nProgetto per un edificio in piazza Cavour (Padova 1958)\nEdificio residenziale (Vimodrone 1958)\nEdificio residenziale e commerciale in via Marcobi (Varese 1959)\nVilla Debolini (Quarcianella, Livorno 1959)\nComplesso residenziale in via Mazzini (Cosenza 1959)\nComplesso residenziale in corso Umberto I (Cosenza 1959)\nComplesso commerciale in piazza degli Affari (Biella 1958-59)\nVilla Avenati all'Eur (Roma 1960)\nVilla Robecchi (Civenna, Como 1960)\nVillaggio Iacp (Pieve di Novi Ligure, Alessandria 1960)\nAltre lottizzazioni\nProgetto per la sistemazione di un quartiere rurale (Cremona 1946-47)\nProgetto per l'area piazza Risorgimento-via XX Settembre (Gallarate, Varese 1947)\nProgetto per la sistemazione della zona balneare (Pesaro 1947)\nProgetto per la sistemazione urbanistica del lago all'Eur (Roma 1953)\nPiano per l'area Tre Fontane (Roma 1953-64)\nPiano per l'area di viale Colombo all'Eur (Roma 1953-64)\nPiano per il parco Porro (Somma Lombardo, Varese 1955)\nProgetto per un quartiere sul lago (Portovaltravaglia, Varese 1956)\nProgetto per il monte Bignone (Sanremo 1957)\nPiano per la societ\u00e0 Robotti (Torino 1957-58)\nProgetto per il piano regolatore delle isole Tremiti (1957)\nPiano per l'area Rossi (Abbiategrasso, Milano 1958)\nPiano per l'area di via Madonna della Neve (Bergamo 1958)\nPiano per l'area di propriet\u00e0 Ercole Marelli (Sesto San Giovanni, Milano 1958-59)\nProgetto per la sistemazione urbanistica dell'area Le Groane (Milano 1959-60)\nValutazione della sua opera.\nLuigi Mattioni fu un innovatore in campo tecnico-organizzativo.\nGli interessi culturali e scientifici di Mattioni sono evidenti nella composizione della sua personale e ricca biblioteca di architettura, nonch\u00e9 nell'aggiornata raccolta di cataloghi e materiali, strumenti fondamentali nella nuova organizzazione manageriale dello studio da lui ideata: l'assetto tayloristico dello studio Mattioni ritrova situazioni comparabili soltanto all'estero, specie nella Germania Federale e negli USA (non a caso nel 1958 visit\u00f2 gli studi di Philip Johnson e dei SOM).\nLa gestione dello studio \u00e8 scandita da un parametro inventato da Mattioni, il \"modulora\". I costi di gestione annuali (Somma di spese generali, retribuzioni, margine desiderato) vengono divisi per le ore lavorate dai componenti dello studio, titolare incluso.\nDefinito il modulo ora, ciascun progetto dovr\u00e0 vedere attribuite un numero di ore il cui costo totale sia pari alla parcella stabilita dai parametri di legge.\nGli scritti.\nManuali &amp; Cataloghi.\nLa tecnica dell'orientamento solare, in \"Costruzione razionale della casa\", a cura di E. Griffini, I vol. IV ed., Milano 1946, pp.\u00a0233\u2013264"}
{"id": "1123441", "revid": "767487", "url": "https://it.wikipedia.org/wiki?curid=1123441", "title": "Hood of Horror", "text": "Hood of Horror (anche conosciuto come Snoop Dogg's Hood of Horror) \u00e8 un film a episodi del 2006 diretto da Stacy Title con il rapper Snoop Dogg."}
{"id": "1123444", "revid": "1543377", "url": "https://it.wikipedia.org/wiki?curid=1123444", "title": "Lago Bianco (Vologda)", "text": "Il lago Bianco (russo \u0411\u0435\u043b\u043e\u0435 \u043e\u0437\u0435\u0440\u043e, \"Beloe Ozero\") \u00e8 un lago della Russia europea nordoccidentale, situato nell'oblast' di Vologda. Ha una superficie di 1.290 km; ha tre immissari (\"Kov\u017ea\", \"Kema\" e \"Megra\") ed \u00e8 drenato dalla \"\u0160eksna\", che porta le sue acque al bacino di Rybinsk.\nSulle sue sponde sorge la cittadina di Belozersk, una delle citt\u00e0 pi\u00f9 antiche della Russia."}
{"id": "1123447", "revid": "80339", "url": "https://it.wikipedia.org/wiki?curid=1123447", "title": "Lago Beloye", "text": ""}
{"id": "1123452", "revid": "599013", "url": "https://it.wikipedia.org/wiki?curid=1123452", "title": "Lago Bianco", "text": "Il toponimo lago Bianco pu\u00f2 riferirsi ad:"}
{"id": "1123456", "revid": "547992", "url": "https://it.wikipedia.org/wiki?curid=1123456", "title": "Augusto Grasso", "text": "Noto agli amici come \"Titti\", nel 1943 perse l'uso del braccio sinistro durante un bombardamento.\nAutodidatta, fu influenzato allo studio della musica dalla madre che suonava il pianoforte, e dalla scoperta della \"Histoire du soldat\" di Igor' F\u00ebdorovi\u010d Stravinskij.\nOpere.\nCompose nel 1944 il \"Quintetto opera prima per flauto, tromba, corno, violino e violoncello\".\nSeguirono altre composizioni da camera fino al 1947, quando si impieg\u00f2 come funzionario dirigente presso il Comune di Genova.\nNel 1988 il suo \"Quartetto di legni\" del 1947 fu eseguito a Baltimora alla presenza dell'autore. Fu la prima esecuzione assoluta di un suo brano.\nDopo il pensionamento, ha composto fra l'altro:\nCuriosit\u00e0.\nSi \u00e8 occupato di critica musicale scrivendo recensioni per alcuni quotidiani genovesi.\n\u00c8 stato un appassionato di automobili di grande cilindrata e in seguito un collezionista di modelli di navi di produzione soprattutto russa. Ne possiede molte decine, e sono destinati al Museo Oceanografico di Monaco.\nIl 26 maggio 2007 Nicola Ferrari, assegnista dell'Universit\u00e0 di Genova, ha tenuto alla Biblioteca Internazionale di Rapallo una conferenza intitolata \"Omaggio a Mozart: Augusto Grasso e altre riletture\". Nell'occasione una testimonianza sulla personalit\u00e0 di Grasso \u00e8 stata offerta da Carlo Vita."}
{"id": "1123480", "revid": "1543377", "url": "https://it.wikipedia.org/wiki?curid=1123480", "title": "Favourite Worst Nightmare", "text": "Favourite Worst Nightmare \u00e8 il secondo album in studio del gruppo musicale britannico Arctic Monkeys, pubblicato il 18 aprile 2007 dalle etichette discografiche Domino Records e Warner Bros."}
{"id": "1123494", "revid": "106456", "url": "https://it.wikipedia.org/wiki?curid=1123494", "title": "Batso\u00e0", "text": "I batso\u00e0 costituiscono un antico piatto povero della cucina piemontese (in particolar modo di quella canavesana) che hanno come principale ingrediente il piedino di vitello (o di maiale) fritto.\nEtimologia.\nOriginariamente venivano chiamate, in francese, \"bas de soie\" (pron.: bad'su\u00e0), cio\u00e8 \"calze di seta\", pi\u00f9 che un'allusione alla tenerezza del cibo in questione, un'allusione antifrastica e ironica alla somiglianza fra il piedino e le calze da seta femminili di un tempo.\nPreparazione.\nIl piedino, precedentemente raschiato per privarlo delle setole e preferibilmente diviso in due per la lunghezza, va cotto lungamente in acqua e aceto fino ad ammorbidirne la cotenna e le cartilagini. Quindi, disossato, viene passato nell'uovo sbattuto con sale e pepe, poi nella farina di mais e fritto in abbondante burro spumoso.\nDeve risultare croccante e tenero al tempo stesso. Viene servito tradizionalmente con il \"bagnet verd\". \u00c8 uno dei piatti tradizionali serviti al Festival delle Sagre di Asti."}
{"id": "1123499", "revid": "140509", "url": "https://it.wikipedia.org/wiki?curid=1123499", "title": "EBow", "text": "EBow \u00e8 il nome commerciale di un dispositivo elettronico per chitarra prodotto a Los Angeles, California dalla Heet Sound Products.\nIl nome \"EBow\" \u00e8 l'abbreviazione di \"energy bow\" (o \"electronic bow\") cio\u00e8 \"archetto elettronico\"\nFunzionamento.\nL'EBow contiene un circuito elettronico, alimentato da una batteria da 9V alloggiata nell'impugnatura; esso produce un campo elettromagnetico il quale induce a sua volta una vibrazione continua nella corda che si trovi nel suo raggio d'azione: ci\u00f2 consente all'esecutore un sustain illimitato, tale ad esempio da emulare il suono di strumenti ad arco (da cui il nome) o a fiato, e facilita alcune tecniche esecutive sulla tastiera della chitarra, in special modo il legato e il glissando.\nL'EBow funziona su qualunque chitarra con corde metalliche, anche su chitarre folk prive di amplificazione; non \u00e8 indicato invece per le chitarre classiche e altri strumenti con corde in nylon, come ad esempio l'ukulele.\nModalit\u00e0 d'uso.\nIl dispositivo \u00e8 concepito per far vibrare una sola corda alla volta, poggiandolo sulle due corde ad essa adiacenti, grazie ad appositi rilievi scanalati posti alla base della scocca e disegnati in modo da lasciar libera di vibrare la corda che si trovi nel mezzo. L'impiego dell'EBow sulla chitarra elettrica, grazie all'interazione con i pick-up, consente un'ampia gamma tonale e una variet\u00e0 di tecniche esecutive. Ad esempio, il suo avvicinamento o allontanamento dal magnete della chitarra \u2013 muovendolo longitudinalmente alle corde \u2013 consentono un discreto margine di controllo dell'intensit\u00e0 dell'innesco elettromagnetico e quindi della dinamica dell'esecuzione.L'EBow \u00e8 disegnato in modo da permettere all'esecutore di passare agevolmente e rapidamente da una corda all'altra, senza staccarlo dalle corde stesse, con moto trasversale analogo a quello di un archetto su uno strumento ad arco. In presenza di magneti la risposta delle corde \u00e8 quasi istantanea; tuttavia, per ridurre al minimo l'interruzione di suono nel passaggio da una corda all'altra \u00e8 necessario che nel compiere il movimento il dispositivo si trovi proprio sopra al magnete, che \u00e8 l'area di massima risposta. Tale posizione consente arpeggi anche molto veloci, simili alla tecnica dello \"sweep-picking\" o, nuovamente, agli arpeggi eseguiti sugli strumenti ad arco.\nAltri effetti espressivi facilitati dall'uso dell'EBow sono lo staccato e il \"reverse\" (cio\u00e8 un suono che imita quello di una chitarra su un nastro riprodotto alla rovescia) ma entrambi attengono pi\u00f9 alla manualit\u00e0 dell'esecuzione che alla tecnologia del dispositivo in s\u00e9.\nL'uso dell'EBow sulla prima e sull'ultima corda pu\u00f2 richiedere accorgimenti specifici, anzitutto perch\u00e9 in tali casi il dispositivo ha una sola corda adiacente su cui poggiare anzich\u00e9 due; inoltre la corda pi\u00f9 acuta, essendo la pi\u00f9 sottile, \u00e8 anche la pi\u00f9 difficile da far vibrare, mentre la corda pi\u00f9 grave, per le ragioni opposte, risponde molto pi\u00f9 rapidamente. In particolare, l'uso sulla corda pi\u00f9 acuta pu\u00f2 richiedere una lieve inclinazione dell'EBow mediante la rotazione del polso, per avvicinare il dispositivo alla corda e preservare l'effetto del campo magnetico.\nStoria.\nl'EBow fu ideato dallo statunitense Greg Heet, che lo brevett\u00f2 nel 1969. Il primo prototipo era montato all'interno della chitarra; il primo dispositivo portatile risale invece al 1974 e fu commercializzato dallo stesso Heet tramite la sua ditta, la Heet Sound Products, che lo present\u00f2 al NAMM di Chicago nel 1976. Secondo l'inventore stesso, il suo primo cliente fu Jerry Garcia dei Grateful Dead, che ne acquist\u00f2 tre esemplari. Da allora, il dispositivo sub\u00ec pochissime modifiche tecniche e praticamente nessuna nel \"design\":\nL'EBow fu utilizzato nel corso degli anni da molti artisti di fama internazionale, tra cui David Gilmour, Adrian Belew, Eddie Vedder, Stone Gossard e Mike McCready dei Pearl Jam, Martin Lee Gore dei Depeche Mode, David Bowie, R.E.M., Radiohead, Sigur R\u00f3s, Coldplay, The Edge degli U2, Smashing Pumpkins, Steve Hackett, Brian May dei Queen e Metallica."}
{"id": "1123500", "revid": "736476", "url": "https://it.wikipedia.org/wiki?curid=1123500", "title": "Cos\u00ec gira il mondo", "text": "Cos\u00ec gira il mondo (\"As the World Turns\") \u00e8 stata una soap opera statunitense, creata da Irna Phillips e trasmessa dalla CBS dal 2 aprile 1956 al 17 settembre 2010. \nAmbientata in una localit\u00e0 fittizia dell'Illinois, Oakdale, la soap ha come tema centrale i sogni e le speranze della famiglia Hughes. Man mano che la storia si evolve, entrano in scena molti altri personaggi che vanno a costituire pian piano altri nuclei familiari: i Lowell, i Munson e gli Snyder.\nPer ben venti anni, dal 1958 al 1978, \"Cos\u00ec gira il mondo\" \u00e8 stata la soap opera pi\u00f9 seguita degli Stati Uniti, anche se in tre stagioni condivise il primato con altre soap: nella stagione 1958-1959 condivise il primato con \"Aspettando il domani\" sempre in onda sulla CBS, nella stagione 1973-1974 fu invece prima assieme ad altri due serial: \"Destini\" ed \"Il tempo della nostra vita\" (entrambi in onda sulla NBC) e di nuovo nella stagione 1977-1978 quando \"Cos\u00ec gira il mondo\" pareggi\u00f2 nuovamente con la rivale \"Destini\" (che andava in onda alla stessa ora). Nella successiva stagione 1978-1979, entrambi i serial furono per\u00f2 scalzati dalla soap opera \"La valle dei pini\", in onda sulla ABC.\n\u00c8 stata trasmessa in Italia su Canale 5 dal 24 febbraio 1986, per poi passare, nel 1987 su Rete 4. Dopo vari cambi di orario, \u00e8 stata cancellata dai palinsesti italiani nel 1992 (l'ultima traccia della soap nella programmazione pubblicata dal Radiocorriere TV risale al 2 maggio). La sigla italiana della soap era la canzone \"Drowning in the Sea of Love\" degli Adventures.\nStoria.\n\"Cos\u00ec gira il mondo\" \u00e8 stata la prima soap a trasmettere episodi di 30 minuti (assieme ad un'altra soap opera della CBS, \"Ai confini della notte\", che inizi\u00f2 lo stesso giorno), invece degli abituali 15 minuti. Sebbene la reazione del pubblico alla lunghezza delle puntate fu abbastanza tiepida, dal secondo anno in poi lo show comincia a scalare la classifica dei rating Nielsen, tanto che nel 1958, grazie ad una media di 10 milioni di spettatori a puntata, arriv\u00f2 al primo posto, superando la soap sorella \"Sentieri\", dove rimase per i seguenti 20 anni. Nel 1967, la soap - girata interamente a New York, fra Manhattan (fino al 1999) e Brooklyn - passa, dapprima, dalla trasmissione in presa diretta alla registrazione e poi dal bianco e nero al colore.\nIl 2 aprile 2006, il serial ha compiuto 50 anni e l'anno dopo ha festeggiato i 13.000 episodi (puntata del 23 aprile).\nIl 21 settembre 2009, in seguito alla cancellazione dai palinsesti della CBS di \"Sentieri\", \"Cos\u00ec gira il mondo\" ha raggiunto due primati: \u00e8 l'unica soap sponsorizzata dalla Procter &amp; Gamble ancora in onda ed \u00e8 diventato il programma televisivo pi\u00f9 anziano della tv americana. In pi\u00f9, a partire dal luglio 2009, il capo-sceneggiatore di \"Sentieri\", vincitore di un Premio Emmy, David Kreizman, si \u00e8 unito a Jean Passanante e ha formato con lei un nuovo team di scrittori. L'annuncio \u00e8 stato dato dal produttore esecutivo di \"Cos\u00ec gira il mondo\", Christopher Goutman.\nL'ultima puntata della soap - come precedentemente annunciato - \u00e8 stata trasmessa il 17 settembre 2010.\nCaratteristiche.\nDurante il suo mezzo secolo di vita, \"Cos\u00ec gira il mondo\" ha messo in scena centinaia di personaggi e di storie, che talvolta sono passate dal tipico romanticismo \"alla soap opera\" al mistero e al thriller, temi connessi (impropriamente) solo ad altre forme di televisione. Spesso le trame si sono dilatate a dismisura, tanto da coinvolgere decine e decine di personaggi, oppure si sono dilungate nel tempo (basti pensare all'arrivo di Carly Tenney a Oakdale all'inizio del 1997 per incontrare sua sorella Rosanna: fu l'inizio di una storia che si concluse solo con le puntate del dicembre 1998). Negli ultimi dieci anni di programmazione, queste storie infinite sono sempre state ben accolte dal pubblico e dalla critica, tanto che gli sceneggiatori sono stati quasi sempre regolarmente nominati a svariati premi (primo fra tutti, il Premio Emmy). Ogni anno, sono state messe in scena almeno 3 o 4 storie importanti, che hanno tenuto vivo l'interesse degli spettatori. A queste vanno poi sommate altre microstorie che talvolta hanno lo scopo di riempire i tempi morti della soap, a meno che il pubblico reagisca in maniera molto positiva tanto da spingere gli autori a promuovere una storia di contorno a storia principale.\nI personaggi protagonisti dei primi anni della serie sono stati Nancy Hughes, Bob Hughes, Kim Hughes e Lisa Grimaldi. I loro interpreti, gli attori Helen Wagner, Don Hastings, Kathryn Hays, e Eileen Fulton, rimarranno nel cast principale fino alla chiusura dello show nel 2010. \nLa generazione successiva \u00e8 composta da Barbara Ryan (Colleen Zenk), James Stenbeck (Anthony Herrera), Hal Munson (Benjamin Hendrickson), Tom Hughes (Scott Holmes), Margo Hughes (Ellen Dolan), Lily Snyder (Martha Byrne), Holden Snyder (Jon Hensley) e Dusty Donovan (Grayson McCouch), seguita dal gruppo formato da Paul Ryan (F), Emily Stewart (Kelly Menighan), Rosanna Cabot (Cady McClain), Carly Tenney (Maura West), Jack Snyder (Michael Park) e Craig Montgomery (Hunt Block). Negli ultimi anni, si sono viste soprattutto le storie di Luke Snyder (Van Hansis), Casey Hughes (Zach Roerig), Will Munson (Jesse Lee Soffer), Gwen Norbeck (Jen Landon), Maddie Coleman (Alexandra Chando) e Jade Taylor (Elena Goode), personaggi pi\u00f9 giovani e freschi, che hanno ridotto la presenza in scena di personaggi pi\u00f9 \"anziani\", tanto da scontentare buona parte del pubblico. Cos\u00ec, gli sceneggiatori hanno cercato di dare un taglio a queste storie in un breve arco di tempo: nel 2007, tre teenager hanno lasciato la soap, e altri due nel 2008. A partire dal 2008, l'attenzione degli autori si \u00e8 di nuovo concentrata sui personaggi pi\u00f9 vecchi, anche se l'arrivo di Liberty Ciccone (Meredith Hagner) e il giovane Parker Snyder (Mick Hazen) li ha messo di nuovo in ombra (Liberty e Parker sono stati presenti in circa 3 o 4 episodi alla settimana per circa 4 mesi).\nA differenza di altre analoghe soap opera, la serie non ha dato molto spazio ad attori bambini, concentrandosi su ruoli di adulti o al pi\u00f9 di teenagers (come Andrew Kavovit, Brian Bloom, Joseph Cross, Amanda Seyfried, Peyton List o Mick Hazen), tanto da ricorrere in pi\u00f9 di una occasione alla tecnica di retrodatare la data di nascita di un personaggio cos\u00ec da affrettarne la crescita. Ciononostante alcuni attori bambini e bambine vi hanno avuto una presenza stabile e durevole: da Colleen Broomall (1983-89), a Jeremy Zelig (1996-2001), Christopher Tavani (2001-05), Dylan Bluestone (2001-06), Giovani Cimmino (2004-06), Dylan Denton (2004-06) e molti altri.\nGli inizi \u2013 Il \"modello Phillips\".\n\"Cos\u00ec gira il mondo\" \u00e8 nata dalla proficua mente di Irna Phillips, una delle pi\u00f9 importanti autrici di soap opera radiofoniche sin dagli anni trenta. Le sue creazioni - tra cui la soap pi\u00f9 anziana della tv americana, \"Sentieri\" - puntano al realismo psicologico di personaggi e situazioni piuttosto che al melodramma \"tout court\". Scrive la Phillips: \"\u00abMan mano che il mondo gira, affrontiamo la desolazione dell'inverno, le promesse della primavera, la ricchezza dell'estate e il raccolto dell'autunno. Il ciclo della vita \u00e8 cos\u00ec completo\u00bb\". Nei suoi racconti, la Phillips mette per la prima volta al centro delle storie professionisti come dottori, avvocati o uomini di chiesa. Tutto questo accade anche in \"Cos\u00ec gira il mondo\", con il suo lento studio della psicologia di personaggi e famiglie capeggiate da medici e/o avvocati. Con la Phillips, le vite private e professionali di dottori e avvocati diventano il fulcro della soap e questo espediente diventer\u00e0 nel tempo un tema standard di tanti altri serial del genere (uno su tutti, \"General Hospital\", nato nel 1963). Se le soap radiofoniche di 15 minuti davano spazio soprattutto ad un unico personaggio centrale, il passaggio ai 30 minuti ha permesso alla Phillips di introdurre pi\u00f9 elementi narrativi (pi\u00f9 personaggi, quindi pi\u00f9 famiglie e di conseguenza pi\u00f9 storie parallele) e di creare una vera e propria saga familiare.\nUn'altra grande novit\u00e0 della Phillips \u00e8 stato quello di inserire nelle storie una sorta di coro greco. Cos\u00ec, personaggi come Nancy Hughes (Helen Wagner) avevano il compito di raccontare la storia allo spettatore e soprattutto di commentare gioie e dolori dei personaggi della cittadina di Oakdale. Questa tecnica innovativa contribu\u00ec molto alla popolarit\u00e0 dello show ed \u00e8 diventata, anch'essa, una sorta di standard per altre soap opera.\nAltra peculiarit\u00e0 del \"modello Phillips\" \u00e8 la lenta evoluzione dei personaggi e delle storie (invece di repentini cambiamenti radicali). In questo modo, una scena tipica di \"Cos\u00ec gira il mondo\" si caratterizza da lenti movimenti di macchina, in cui le parole prendono il sopravvento sulle azioni e confluiscono in situazioni emotivamente molto intense. Ogni nuova aggiunta alla soap - che sia essa un personaggio o una storia - avviene sempre in modo graduale ed \u00e8 sempre legata ad un membro della famiglia Hughes. Il rischio per\u00f2 di introdurre un tale meccanismo in una soap \u00e8 grande. Per tale ragione, \"Cos\u00ec gira il mondo\" \u00e8 stata spesso accusata di essere uno show troppo uguale a s\u00e9 stesso perch\u00e9 troppo conservatore.\nL'accusa di soap \"conservatrice\" \u00e8 comunque da imputare anche ad aspetti pi\u00f9 \"esterni\" allo sceneggiato stesso. \"Cos\u00ec gira il mondo\" (cos\u00ec come \"Sentieri\", \"Destini\" e \"Aspettando il domani\"), infatti, \u00e8 stata sponsorizzata dalla Procter &amp; Gamble, azienda che - con la sua policy - ha contribuito non poco agli inizi a evidenziare questo aspetto. Cos\u00ec, l'azienda ha spesso ostacolato quelle storie in cui comportamenti ritenuti immorali (come l'adulterio) rimanessero impuniti, tanto che - per esempio - alla fine degli anni ottanta ai personaggi femminili principali non era ancora permesso sottoporsi ad un aborto.\nL'et\u00e0 dell'oro \u2013 Douglas Marland.\nForse proprio per questa \"indesiderata\" nomea, \"Cos\u00ec gira il mondo\" ha cercato negli anni di inserire nelle sue storie argomenti ritenuti tab\u00f9, almeno per quanto riguarda il \"daytime\". Cos\u00ec, la soap - grazie ad un nuovo autore, Douglas Marland - \u00e8 stata la prima a legittimare un soggetto \"sconveniente\" (per il genere) come l'omosessualit\u00e0. Gi\u00e0 nel lontano 1988, fa capolino nella serie un nuovo personaggio, Hank Elliott (Brian Starcher) - che riveler\u00e0 in seguito di essere gay - e con lui anche altri personaggi pi\u00f9 o meno secondari come Paul Ryan (Roger Howarth) e Andy Dixon (Scott DeFreitas), rappresentanti di quella parte della societ\u00e0 non a proprio agio con una sessualit\u00e0 \"non nello standard\". Almeno fino a quando Hank non salver\u00e0 la vita a Paul, gesto che spinger\u00e0 quest'ultimo a cambiare opinione sull'uomo. Quando poi Hank esce di scena, Marland pensa di introdurre anche l'argomento AIDS. Ma se in un primo momento pensa di far morire l'uomo di tale malattia, cambia idea (perch\u00e9 la ritiene stereotipata) e porta Hank a lasciare Oakdale per andare ad assistere il suo partner affetto da AIDS.\nL'arrivo a \"Cos\u00ec gira il mondo\" di Douglas Marland nel 1985 ha portato nuova linfa alla soap, tanto da ritenere gli anni del suo \"mandato\" la \"seconda et\u00e0 dell'oro\" del serial (dopo l'epoca della Phillips). Con Marland, lo show infatti torna al suo vecchio splendore grazie ad una semplice (ad azzeccatissima) mossa da parte dell'autore: riportare le storie alle proprie radici. Cos\u00ec, tornano in scena il patriarca della famiglia Hughes e sua moglie, interpretati dagli attori originali, Don MacLaughlin e Helen Wagner e con loro torna in scena quella scrittura fatta di realismo e autenticit\u00e0 degli esordi che si era persa nel tempo. Marland introduce poi una nuova famiglia, gli Snyder, i cui componenti vengono pienamente accettati da pubblico e critica, tanto da spingere lo show di nuovo ai \"piani alti\" della classifica Nielsen. Marland, soprattutto, ha avuto l'astuzia di introdurre in una soap opera argomenti come l'omosessualit\u00e0, l'AIDS, i diritti dei Nativi Americani, l'incesto, l'eutanasia e la menopausa, mescolati ad argomenti pi\u00f9 tipicamente \"da soap opera\". Il suo merito \u00e8 sicuramente quello di avere inserito tali temi in modo sempre naturale e sempre legati a personaggi amati dal pubblico, cosa che ha spinto gli spettatori a guardare a quegli argomenti ritenuti comunemente \"scomodi\" sotto un'ottica diversa.\nIl nuovo millennio \u2013 Hogan Sheffer.\nAll'inizio del XXI secolo, \"Cos\u00ec gira il mondo\" \u00e8 stato affidato ad un nuovo autore, Hogan Sheffer. Il suo lavoro \u00e8 stato ben accolto dalla critica, ma \u00e8 stato sempre visto in modo controverso dai fan. Se per alcuni Sheffer ha ravvivato alcuni temi tipici dello show (lo sviluppo dei personaggi, la complessit\u00e0 delle relazioni e l'aspetto emotivo delle storie), per altri, il nuovo autore ha preso poco in considerazione alcuni personaggi-pilastro della soap, ignorando completamente la storia cinquantennale dello show.\nNonostante queste voci \"contro\" (tutte riconducibili alla fine dei suoi 5 anni a \"Cos\u00ec gira il mondo\"), Sheffer \u00e8 stato inizialmente molto amato. La conferma \u00e8 data dal successo della soap agli Emmy nel 2001, dopo essere stata ignorata per quasi tutti gli anni novanta. Il successo di Sheffer \u00e8 ancora pi\u00f9 sorprendente se si considera che prima di allora, l'uomo non aveva mai lavorato ad una soap. Anzi: in un'intervista, l'autore afferma che prima del 15 gennaio 2000 non aveva mai nemmeno visto una soap, e cio\u00e8 fino a quando la Procter &amp; Gamble gli aveva chiesto di sintonizzarsi su \"Cos\u00ec gira il mondo\" e \"Sentieri\" e decidere per quale delle due volesse scrivere. Sheffer trov\u00f2 le storie di \"Sentieri\" poco interessanti e opt\u00f2 per \"Cos\u00ec gira il mondo\", in cui - nonostante i temi fossero alquanto noiosi - trov\u00f2 attori e personaggi molto interessanti.\nUno dei primi colpi di genio di Sheffer (forse proprio il colpo che gli ha procurato le critiche di cui sopra) \u00e8 stato quello di mettere in scena storie di personaggi giovani, interpretati da attori \"scippati\" soprattutto alle soap della ABC, che aveva da tempo dato spazio a tali personaggi. Nel 2004, si comincia a delineare una predominanza di queste storie tanto che - spinto da fan e produttori alquanto delusi dal nuovo percorso dato alla soap - Sheffer sar\u00e0 costretto a includere di nuovo in questi temi, vecchi personaggi e attori, come Kathryn Hays, Don Hastings e Helen Wagner. Ma, come gi\u00e0 detto, nonostante le critiche, \"Cos\u00ec gira il mondo\" torna ai vecchi fasti e fa incetta di Emmy. Nel 2001 e nel 2003, vince il premio come \"Migliore serie drammatica per il Daytime\" (2001, 2003), mentre gli autori (con Sheffer in testa) vincono 3 Emmy come \"Migliore team di sceneggiatori\" (2001, 2002, 2004).\nIl merito di Sheffer \u00e8 stato sicuramente quello di aver puntato i piedi. Il suo ingresso a \"Cos\u00ec gira il mondo\" \u00e8 stato quasi subito ostacolato nel 2001 quando la produttrice Mary Alice Dwyer-Dobbin impose dei cambiamenti nello staff degli sceneggiatori. Cos\u00ec, Hal Corley, Stephen Demorest e Richard J. Allen furono licenziati e sostituiti da donne. Lo scopo era quello di addolcire le storie nello show. Sheffer fu contro questa mossa (dichiar\u00f2 in un'intervista che nella sala riunioni della soap era \"circondato da donne\"), soprattutto perch\u00e9 - come si vedr\u00e0 a posteriori - il suo scopo era proprio all'opposto. La sua scrittura infatti d\u00e0 ampio spazio al thriller. Basta ricordare il pi\u00f9 famoso \"mistero\" messo in scena da Sheffer e che ha tenuto i fan con il fiato sospeso per mesi: la serie di omicidi al Memorial Hospital di Oakdale per mano del Dott. Rick Decker (interpretato dall'ex Jeff Colby di \"Dynasty\", John James), che si scoprir\u00e0 essere uno psicopatico.\nSheffer non dimentica comunque la parte saliente di ogni soap opera che si rispetti: il romanticismo. Sebbene anche in questo caso sia stato accusato di aver creato troppe \"insta-couples\" (termine che nel gergo delle soap indica quelle coppie messe insieme in modo frettoloso, a prescindere dall'alchimia fra gli attori coinvolti), durante il suo lavoro alla soap ha creato alcune coppie che sono durate nel tempo perch\u00e9 molto apprezzate dal pubblico: tra queste, vanno ricordate la coppia formata da Jack Snyder (Michael Park) e Carly Tenney (Maura West) - familiarmente chiamata \"CarJack\" e nominata ai Premi Emmy nel 2005 come \"Most Irresistible Combination\" (t.l. Migliore Combinazione Irresistibile) - e quella formata da Simon Frasier (Paul Leyden) e Katie Peretti (Terri Colombino), conosciuta anche con il termine aplologico \"SKatie\".\nNel 2005, c'\u00e8 una brusca frenata per il successo del serial, almeno per quanto riguarda il Premio Emmy. Quell'anno, infatti, solo tre attori (Roger Howarth, Martha Byrne, Jennifer Ferrin) si aggiudicano la nomination e l'unico premio che la soap vince \u00e8 quello alla migliore sceneggiatura. In quel frangente, per\u00f2, Howard Sheffer non andr\u00e0 a ritirare il premio, lasciando il palcoscenico a Jean Passanante, che sostituir\u00e0 Sheffer a capo degli sceneggiatori della serie proprio quell'anno.\nIl \"dopo-Sheffer\" \u2013 Jean Passanante.\nA met\u00e0 del 2005, subito dopo le celebrazioni per il 49\u00ba anniversario della soap, la CBS conferma la produzione di \"Cos\u00ec gira il mondo\" (e di \"Sentieri\") fino a tutto il 2007, ma il budget viene tagliato e questa mossa spinge la produzione a ridurre lo stipendio degli attori pi\u00f9 esosi.\nIl ruolo temporaneo di capo-sceneggiatore di Jean Passanante diventa permanente e la donna sceglie Leah Laiman e Christopher Whitesell come suoi collaboratori diretti. Il lavoro della Passanante ricalca abbastanza fedelmente quello portato avanti fino ad allora da Sheffer, mescolandolo al suo stile unico. Durante i primi mesi del suo mandato, lo show si stabilisce al terzo posto tra le soap pi\u00f9 viste, a discapito di altri serial, soprattutto \"General Hospital\".\nEssere gay a Oakdale.\nIl lavoro della Passanante a \"Cos\u00ec gira il mondo\" verr\u00e0 ricordato principalmente per aver riportato all'attenzione del pubblico il tema dell'omosessualit\u00e0. L'argomento non \u00e8 certo nuovo per la sceneggiatrice. Durante i suoi precedenti lavori, accidentalmente la Passanante \u00e8 stata presente alla nascita e/o all'evolversi di altri due personaggi gay: Billy Douglas (interpretato da un giovanissimo Ryan Phillippe) di \"Una vita da vivere\" e Bianca Montgomery, figlia di Erica Kane ne \"La valle dei pini\", che allaccer\u00e0 una relazione con Lena Kundera, stabilendo cos\u00ec il primato di prima coppia gay in assoluto ad apparire in una soap opera.\nNell'approcciare il tema, la Passanante mette a frutto l'insegnamento della Phillips, cercando di svelare i tormenti del giovane Luke Snyder in modo molto graduale e instillando nella mente dello spettatore il dubbio sulla sua sessualit\u00e0. E prima che sia Luke a rivelare (a Jade) di essere gay, saranno i pensieri di Holden, suo padre, a dare delle risposte al pubblico. Ad un certo punto, i suoi tormenti prendono il sopravvento su quelli del figlio ed \u00e8 interessante, in questo senso, l'espediente che gli sceneggiatori usano in un episodio per rendere in immagini l'inquietudine dell'uomo, mostrando la doppia reazione che il figlio potrebbe avere alla domanda \"sei gay?\".\nL'omosessualit\u00e0 viene affrontata sotto varie sfaccettature: il peso di un segreto che non si vorrebbe fosse tale, la paura di essere emarginati da parte di familiari e amici (come far\u00e0 Kevin, oggetto del desiderio e primo grande dolore del giovane Luke), il rifiuto di prendere coscienza di s\u00e9 e mentire a s\u00e9 stessi. In questo senso, emblematica \u00e8 la figura di Noah Mayer, il futuro partner di Luke. Quando arriva ad Oakdale, per lavorare a fianco di Luke e di Maddie, il ragazzo inizier\u00e0 una relazione con la ragazza. E quando Luke gli confider\u00e0 di essere attratto da lui, il ragazzo afferma senza esitazione di essere eterosessuale. Ma quando ad un certo punto - complice un bagno in piscina prima e una cravatta poi - Noah bacer\u00e0 Luke, le cose non saranno pi\u00f9 le stesse.\nEffetto \"Nuke\".\nIl fatidico bacio tra Luke e Noah provoca una serie di reazioni a catena. E non solo nella soap. Se nella storia tra i due, a questo punto, le cose procedono \"come da copione\" (Noah prima negher\u00e0 ancora e poi ammetter\u00e0 la sua attrazione per Luke, mentre suo padre cercher\u00e0 di ostacolare la loro relazione in tutti i modi, anche attentando alla vita di Luke), nel pubblico e nei media, il bacio tra i due \u00e8 stato visto prima come un evento - \u00e8 la prima volta che in una soap si vede un bacio tra due uomini (e lo stesso dicasi di una coppia gay maschile) - ma si \u00e8 poi trasformata in delusione.\nIl famoso bacio ha mandato in agitazione i media. TV Guide ha nominato la coppia la migliore \"supercouple\" di soap opera, cos\u00ec come Entertainment Weekly, che in pi\u00f9 considera quel bacio come una delle pietre miliari nella rappresentazione dei gay a Hollywood. La storia tra Luke e Noah (o semplicemente \"Nuke\", termine che cos\u00ec eleva la coppia al grado di \"supercouple\") e la ripercussione che ha avuto sui media ha fatto aumentare l'audience dello show, stabilendosi costantemente al terzo posto dopo \"Febbre d'amore\" e \"Beautiful\".\nSicuramente, parte del successo della coppia (e dei suoi interpreti, Van Hansis - candidato al premio Emmy nel 2007 e nel 2008 - e Jake Silbermann) \u00e8 dovuta a Internet, in particolare a YouTube. Sul famoso sito di raccolta di video, non solo il bacio \u00e8 apparso gi\u00e0 all'indomani dalla trasmissione (e tuttora \u00e8 uno dei video pi\u00f9 visti, con pi\u00f9 di due milioni di visite), ma da allora in poi fan sfegatati di \"Nuke\" hanno creato una sorta di \"soap nella soap\" mettendo insieme tutte le scene in cui i due attori appaiono. Questo ha permesso la diffusione della soap in quei paesi (Italia compresa) in cui essa non \u00e8 trasmessa e ha spinto molti americani a sintonizzarsi sulla CBS alle due del pomeriggio. La stessa CBS ha permesso che queste scene da \"Cos\u00ec gira il mondo\" girassero tranquillamente su YouTube, garantendosi, in questo modo, un'insperata pubblicit\u00e0 gratuita (a differenza della NBC che ha ritirato dal sito internet scene della soap \"Passions\").\nBaci proibiti.\nMan mano che la relazione tra Luke e Noah procede, il pubblico si accorge che la coppia viene mostrata in maniera differente da tutte le altre coppie della soap. Nonostante l'amore che si dichiarano, infatti, sembra che ai due non sia permesso baciarsi. Fan e media allora entrano in subbuglio e, attraverso il sito AfterElton.com, iniziano una \"Kiss Campaign\".\nLa campagna \"pro-bacio\" \u2013 scandita da un \"LipLock Clock\", che in seguito si \u00e8 trasformato in \"Consummation Clock\", in attesa che la coppia consumasse il loro primo rapporto sessuale \u2013 viene ripresa anche dai media. Il Boston Globe riporta gli episodi pi\u00f9 negativamente eclatanti in cui la coppia \u00e8 stata censurata: nell'episodio natalizio del 2007, Luke e Noah si avvicinano per baciarsi sotto il vischio e la macchina da presa si appresta a spostarsi sul vischio stesso (e non \u00e8 la prima volta che si assiste a un tale repentino movimento di macchina); nell'episodio di San Valentino (dello stesso anno), tutte le coppie della soap si scambiano un bacio, tranne loro. Il Boston Globe fa notare come oggi dovrebbero giocare a favore di \"Nuke\" serie televisive come \"Brothers &amp; Sisters - Segreti di famiglia\" e talk show di personaggi dichiaratamente gay come Ellen DeGeneres e Rosie O'Donnell. In pi\u00f9, il \"coming out\" di Luke ha portato maggiore audience alla soap, e svariati premi, tra cui due da parte della GLAAD (\"Gay and Lesbian Alliance Against Defamation\").\nNel marzo 2008, anche la Associated Press si occupa dei \"baci proibiti\" tra Luke e Noah, chiedendosi \u2013 a nome anche dei fan delusi \u2013 se questa scelta degli sceneggiatori sia da ascrivere a proteste da parte di associazioni religiose o di altro tipo.\nAnche TV Guide entra nel merito della discussione, e nel numero del 7 aprile 2008, si chiede: \"\u00abPerch\u00e9 la coppia formata da Luke e Noah di \"Cos\u00ec gira il mondo\" non pu\u00f2 baciarsi, e tanto meno fare sesso? I dirigenti della CBS-Procter &amp; Gamble sono omofobici? Sono stati spaventati da gruppi cristiani anti-gay? Oppure \u00e8 solo un modo per garantirsi che i fan di Nuke si sintonizzino anche l'indomani? Quale sia la risposta, questa situazione rappresenta la pi\u00f9 grande controversia nel mondo delle soap degli ultimi anni\u00bb\". Alle domande cerca di rispondere una portavoce della CBS, Barbara Bloom, la quale garantisce che non c'\u00e8 omofobia nell'ambiente e che - nonostante certe scelte siano discutibili - prima o poi la storia tra Luke e Noah avr\u00e0 il classico lieto fine, come succede per ogni coppia innamorata.\nNonostante il romanticismo della relazione tra Luke e Noah abbia avuto molti consensi, Jeannie Tharrington, portavoce della Procter &amp; Gamble, e i responsabili della CBS hanno ammesso di avere ricevuto lamentele da una parte del pubblico. La American Family Association, gruppo conservatore con sede nel Mississippi, ha ricevuto centinaia di lettere di proteste dopo il fatidico bacio. Randy Sharp, portavoce dell'associazione, ha riferito che le parole pi\u00f9 usate per bollare quel bacio sono state \"\u00abripugnante\u00bb\" e \"\u00aboffensivo\u00bb\". Gi\u00e0 nel 2004, l'American Family Association aveva boicottato la Procter &amp; Gamble a causa della sua politica \"gay-friendly\". Con la storia di Nuke ha fatto esplicita richiesta di mandare via i personaggi gay dalla soap, dato che \"\u00abi vostri sceneggiatori possono scrivere delle buone storie che il pubblico generale guarderebbe senza sentirsi insultato\u00bb\".\nBarbara Bloom ha comunque affermato che, al di l\u00e0 delle proteste, il supporto alla storia di Nuke da parte del pubblico \u00e8 stato risolutivo. Ci sono stati segni che la relazione gay abbia fatto del bene alla soap. Durante l'evolversi del personaggio di Luke, come gi\u00e0 detto, lo show si \u00e8 stabilizzato al terzo posto dei rating Nielsen. La Bloom ha anche affermato di voler vedere il resto della storia tra Luke e Noah e che se questo implica anche il rapporto fisico, lei dar\u00e0 il suo supporto.\nLa protesta e la campagna \"pro-bacio\" sono rientrate a partire dalla puntata del 23 aprile 2008, quando Luke e Noah si sono baciati per la terza volta. Da l\u00ec in poi, moltissime scene sono state accompagnate dai baci, fino alla puntata del 12 gennaio 2009 in cui \u2013 inaspettatamente (soprattutto perch\u00e9 la coppia sembrava essersi separata definitivamente) \u2013 i due hanno suggellato il loro amore con il sesso. Anche in questo caso, per\u00f2, si sono alzate delle voci di protesta per la maniera in cui il loro amplesso \"non\" \u00e8 stato mostrato. Si \u00e8 infatti preferito mettere in scena i due ragazzi solo dopo il rapporto, mentre si rivestono, pronti a riprendere la loro vita quotidiana. Questo ha messo di nuovo in agitazione la comunit\u00e0 omosessuale che ha visto in questa scelta l'ennesimo segno di disuguaglianza tra coppie eterosessuali e coppie gay."}
{"id": "1123501", "revid": "1446238", "url": "https://it.wikipedia.org/wiki?curid=1123501", "title": "Garm (Tagikistan)", "text": "\u01e6arm o \u01a2arm (in tagico \u0492\u0430\u0440\u043c, traslitterata anche \"Harm\" o \"Gharm\"; in russo \u0413\u0430\u0440\u043c, \"Garm\"; in persiano \u063a\u0631\u0645\u200e, \"Gharm\"), \u00e8 la citt\u00e0 principale dell'omonimo distretto del Tagikistan nella valle del Rasht. \u01e6arm fu anche il nome di una oblast' (o provincia) del Tagikistan dal 1920 circa al 1955.\nStoria.\nDurante gli anni venti la citt\u00e0 fu la base per i basmachi, la principale forza di resistenza anti-sovietica dell'Asia centrale. La provincia (oblast') era costituita da gran parte della valle del Karategin. Durante gli anni cinquanta, buona parte della popolazione fu forzatamente trasferita dal governo nel Tagikistan occidentale e questa popolazione, che prende il nome di \"garmis\" \u00e8 sempre stata avversa al governo anche dopo l'indipendenza del 1992. La presa del potere da parte di un governo islamico ha portato i \"garmis\" ad essere anche l'obiettivo di massacri durante la guerra civile scoppiata negli anni novanta."}
{"id": "1123507", "revid": "2730", "url": "https://it.wikipedia.org/wiki?curid=1123507", "title": "\u00c9tienne Oehmichen", "text": "\u00c8 considerato da alcuni come l'inventore dell'elicottero, ma, \u0152hmichen diceva modestamente: \u00ab\"Non sono l'inventore dell'elicottero. L'unico inventore \u00e8 stato Leonardo da Vinci, quando disegn\u00f2 la sua macchina volante ad ali girevoli, nel 1486\"\u00bb.\n\u00c9tienne \u0152hmichen, il cui padre era comandante della scuola d'artiglieria di Ch\u00e2lons, arriv\u00f2 nel paese di Montb\u00e9liard nel 1897 all'et\u00e0 di 13 anni e vi segu\u00ec gli studi prima di laurearsi alla scuola Centrale (\u00c9cole Centrale Paris). Comp\u00ec studi sull'aerodinamica, la cinematografia, la zoologia e la paleontologia. Effettu\u00f2 il 4 maggio 1924 a Arbouans il primo chilometro in circuito chiuso in elicottero, con decollo ed atterraggio verticale. Fu titolare della cattedra di \u00abaerolocomozione\u00bb meccanica e biologica al \"Coll\u00e8ge de France\". Riposa, dal 1956, ad Arbouans, dove fece il suo volo storico.\nI suoi lavori.\nLa dinamo.\nIn associazione con Peugeot, crea la sua officina \"\u0152hmichen-Peugeot\" a Valentigney dove inventa la dinamo in sostituzione dei fari ad acetilene delle prime automobili. Inventa anche i primi proiettori anabbaglianti (brevetto mai depositato).\nIl carro d'assalto.\nNel 1914 \u00e8 nelle trincee del primo conflitto mondiale. Decorato con la croce di guerra e la Legion d'Onore, nel 1917, collabora alla realizzazione dei carri armati prodotti da Peugeot.\nAltri lavori.\nSi interessa anche ha lavori sull'elettricit\u00e0 e la luce. Questa passione lo condurr\u00e0 a creare il primo stroboscopio elettrico ed una macchina fotografica capace di scattare 1000 immagini in un secondo. Inoltre il suo interesse per l'aria gli permetter\u00e0 di concepire il cannone ad aria compressa.\nL'elicottero.\nNel 1921 approfondisce le sue teorie sul volo ascendente e mette a punto i suoi prototipi, finanziati dallo Stato. Effettua un primo volo ai comandi di un apparecchio dotato di un pallone gonfiato con idrogeno, volo della durata di un minuto a dieci metri d'altezza, in una macchina a profilo girevole, l'\"elicostat\".\nNel 1924, il 4 maggio, con il suo secondo prototipo, realizza il primo chilometro in circuito chiuso sul terreno di Arbouans (oggi aerodromo di Montb\u00e9liard). Lo stesso anno realizza un volo stazionario di tre minuti, quindi un altro volo con passeggero.\nNel 1930 le sovvenzioni statali si interrompono (\u00abgli elicotteri non hanno un futuro\u00bb, si pensava). \u0152hmichen continua a depositare brevetti, cui i fabbricanti moderni hanno potuto in seguito ispirarsi. Prosegue le sue ricerche sull'\"elicostat\", che riuniscono le tecniche dell'elicottero e del dirigibile, senza riuscire a convincere i responsabili dell'aeronautica."}
{"id": "1123510", "revid": "1543377", "url": "https://it.wikipedia.org/wiki?curid=1123510", "title": "Enrico Del Debbio", "text": "Biografia.\nDopo aver compiuto gli studi all'Accademia di Belle Arti di Carrara con specializzazione in Architettura, si trasferisce a Roma nel 1914 dove vince il Pensionato artistico nazionale di architettura. Inizia la sua attivit\u00e0 in collegamento con i circoli artistico-letterari della Capitale. Partecipa con successo a diversi concorsi di architettura, vince nel 1921 il 1\u00ba premio per l'architettura alla Prima Biennale d'Arte e inizia l'attivit\u00e0 di insegnamento presso la \"Scuola Superiore di Architettura\" di Roma.\nNegli anni venti ricopre numerosi incarichi nelle istituzioni pubbliche quali la partecipazione al Comitato organizzatore della \"Quadriennale Romana\". Nel 1923 realizza il Palazzo della FIAT a via Calabria a Roma. Nel 1931 \u00e8 consulente tecnico-artistico del Palazzo delle Esposizioni per la \"Mostra del Decennale della Rivoluzione Fascista\", mentre come direttore dell'ufficio tecnico dell'Opera Nazionale Balilla si occupa della realizzazione degli impianti tecnico-sportivi delle \"Case del Balilla\" in tutt'Italia sino al 1934.\nNel 1927 inizia la progettazione e realizzazione del Foro Mussolini (poi Foro Italico) (1927-1960). \nIn questo progetto si concretizzano molte delle sue opere pi\u00f9 conosciute: l'Accademia di Educazione Fisica (1927 - ora Palazzo H - CONI), lo Stadio dei Marmi (1928), la Foresteria Sud (1929 - ora Ostello della Giovent\u00f9), i Magazzini di Casermaggio, la Colonia Elioterapica (1934), il Palazzo Littorio di Roma, poi Palazzo della Farnesina sede del Ministero degli Affari Esteri (1935/43) con Arnaldo Foschini e Vittorio Ballio Morpurgo. \nDopo la guerra (1956-1960) completa la sede del Ministero degli Esteri, realizza per le Olimpiadi di Roma lo Stadio del Nuoto (1956 - con A. Vitellozzi) e completa il piano regolatore del Foro con tutta la sistemazione del verde, gli impianti d'illuminazione, le nuove strade adiacenti e la Casa Internazionale dello Studente, sempre nel complesso del Foro Italico.\nSuo anche il progetto della Facolt\u00e0 di Architettura di Roma \"Valle Giulia\", situata nei pressi della Galleria nazionale d'arte moderna e contemporanea, che lo tiene impegnato dal 1932 al 1967.\nInsieme a Mons. Ennio Francia, \u00e8 uno degli animatori della Messa degli Artisti, a partire dal 1941. \u00c8 stato vice-presidente dell\u2019Istituto nazionale di urbanistica dal 1940 al 1944.\nNel dopoguerra \u00e8 Docente alla facolt\u00e0 di architettura dell'universit\u00e0 Sapienza di Roma, dove diviene direttore dell'istituto di disegno e rilievo dei monumenti dal 1957 al 1964.\nNel 1959 \u00e8 insignito della medaglia d\u2019oro di I Classe riservata ai Benemeriti della scuola, della cultura e dell\u2019arte.\n\u00c8 autore di molte opere architettoniche a Roma e in varie parti d'Italia, in particolare a Firenze e a Terni. Muore a Roma nel 1973.\nL'archivio delle opere.\nNel 2002 \"l'Archivio delle Opere di Enrico del Debbio\" \u00e8 stato acquisito da \"l'Archivio degli Architetti del Novecento\" curato dal \"Centro Archivi di Architettura del Museo delle Arti del XXI Secolo MAXXI di Roma\", dove \u00e8 possibile la consultazione per lo studio e la ricerca.\nDal 7 dicembre 2006 al 4 febbraio 2007 presso la Galleria Nazionale d'Arte Moderna di Roma \u00e8 stata allestita la mostra monografica \"Enrico Del Debbio. La misura della modernit\u00e0\", con percorso espositivo cronologico e tematico incentrato sulla grande sezione dedicata al Foro Italico. \u00c8 stata anche la prima occasione per esporre una selezione ragionata del ricchissimo materiale grafico e documentario (schizzi, bozzetti, tempere, disegni, progetti, modelli, documenti e fotografie) conservato nell'archivio personale.\nIl cofano portabandiera.\nNel 1930 Del Debbio disegn\u00f2 il cofano per la Bandiera di combattimento del sommergibile \"Balilla\", varato nel 1928; realizzato in radica di noce nostrana, era munito di due appoggi in ebano raffiguranti due galere rostrate con remi in avorio e, sul lato, di un fascio littorio attorniato dalla dicitura \"A(nno) VIII\" (dell'era fascista). In avorio erano anche gli stemmi, le maniglie, le cerniere e la dicitura \"Balilla\". Le grappe a punta di diamante, gli anelli e la testa di vittoria erano in oro. Il prezioso cofano fu presentato ai lettori della rivista \"Architettura e Arti Decorative\" nel fascicolo del maggio 1930."}
{"id": "1123516", "revid": "1982", "url": "https://it.wikipedia.org/wiki?curid=1123516", "title": "Centro Storico di Napoli", "text": ""}
{"id": "1123521", "revid": "921573", "url": "https://it.wikipedia.org/wiki?curid=1123521", "title": "Thomas Dekker (attore)", "text": "Ha scritto e prodotto due album. \u00c8 meglio conosciuto per i suoi ruoli di John Connor in \"\" e Zach in \"Heroes\"; \u00e8 stato anche il doppiatore originale di Piedino nei film (dal quinto al nono) di \"Alla ricerca della Valle Incantata\".\nCarriera.\nInizi.\nThomas inizia la sua carriera d'attore a sei anni; dapprima appare nella soap opera \"Febbre d'amore\" ed in seguito in \"Generazioni\". Nel 1997 Thomas ottiene il ruolo fisso nella serie televisiva \"Tesoro, mi si sono ristretti i ragazzi\", basata sull'omonimo film dove interpreta il ruolo di Nick Szalinski per tre anni. Dopo la chiusura dello show, nel 2000, Dekker \u00e8 comparso in \"Run of the House\", \"\", \"Dr. House - Medical Division\", \"Boston Public\", \"Reba\" e \"Settimo Cielo\"; Thomas ha inoltre preso parte al film \"Campus Confidential\". Dekker ha vinto tre Young Artist Award per il doppiaggio nei film di \"Alla ricerca della Valle Incantata\" e per la sua partecipazione a \"Boston Public\".\nLa svolta del 2006.\nNel 2006 Thomas Dekker ottiene il ruolo ricorrente di Zach nel telefilm \"Heroes\"; questo personaggio era stato scritto perch\u00e9 si dichiarasse gay ai suoi genitori, il che avrebbe dato al personaggio di Claire Bennett (Hayden Panettiere) la spinta per parlare ai genitori dei suoi nuovi poteri, e alcuni riferimenti alla sua sessualit\u00e0 furono dati durante lo show. Dekker in persona chiese allo sceneggiatore Bryan Fuller di cambiare il personaggio per paura di essere ingaggiato in futuro solo per \"ruoli gay\", vista la miriade di personaggi di questo tipo da lui interpretati in passato. Thomas lasci\u00f2 lo show a met\u00e0 della prima stagione dopo aver ottenuto il ruolo di John Connor e poich\u00e9 non aveva ottenuto dalla NBC che il suo personaggio di Zach diventasse un protagonista di \"Heroes\". Dekker ottiene cos\u00ec il ruolo da protagonista nel nuovo show della FOX, \"\" dove recitano anche Lena Headey e Summer Glau; la serie debutta il 13 gennaio 2008. Nuovi progetti dell'attore includono il film thriller/horror indipendente \"From Within\", \"Laid to Rest\" dove recita anche Lena Headey e il film drammatico \"La custode di mia sorella\" con Cameron Diaz, Abigail Breslin e Sofia Vassilieva. Thomas sta anche producendo un proprio film, \"Whore\", che ha scritto, diretto, prodotto e interpretato. Dekker sta attualmente recitando il ruolo principale di Nate Palmer in una web series di fantascienza intitolata \"IQ-145\".\nMusica.\nThomas \u00e8 stato cresciuto con un background musicale molto forte e ha iniziato a scrivere musica a 10 anni mentre viveva in Canada. A 15 anni, Dekker firma un contratto discografico; tuttavia, dopo aver scoperto che non sarebbe stato coinvolto nella musica quanto avrebbe voluto, rescisse il contratto concentrandosi solo sulla propria musica. Un anno dopo, Dekker inizia a scrivere e produrre la sua musica, un mix di classica influenzato dall'elettronica che descrive come \"electrofolk\"; il suo primo album, \"Psyanotic\", \u00e8 completo e attualmente disponibile per il download su iTunes, mentre lavora gi\u00e0 al secondo album. Qualcuna delle sue canzoni si pu\u00f2 ascoltare sulla sua pagina di MySpace.\nVita personale.\nLa madre di Thomas \u00e8 una pianista da concerto, mentre suo padre \u00e8 un artista, un cantante lirico e un attore; quando era bambino, i suoi genitori viaggiarono per tutto il mondo, vivendo negli Stati Uniti, Europa e Canada. Dekker ha una sorellastra di nome Diana e un fratellastro di nome Erik; \u00e8 inoltre vegetariano dall'et\u00e0 di 12 anni e da vari anni vegano.\nIl 13 luglio 2017 Dekker dichiar\u00f2 la sua omosessualit\u00e0 attraverso la sua pagina Twitter, rivelando di essersi sposato nell'aprile dello stesso anno.\nDoppiatori italiani.\nNelle versioni in lingua italiana dei suoi lavori, Thomas Dekker \u00e8 stato doppiato da:\nDa doppiatore \u00e8 sostituito da:"}
{"id": "1123529", "revid": "330019", "url": "https://it.wikipedia.org/wiki?curid=1123529", "title": "Abbazia di San Pietro al Monte", "text": "Labbazia di San Pietro al Monte \u00e8 un complesso architettonico di stile romanico, situato nella valle dell'Oro nel comune di Civate in provincia di Lecco.\nIl luogo, che attualmente non \u00e8 pi\u00f9 occupato da religiosi, si compone di tre edifici: la basilica di San Pietro, l'oratorio intitolato a san Benedetto e quello che era il monastero di cui rimangono solo rovine. &lt;br&gt;Due portali in pietra recano inciso il motto \"Ora et labora\" e ricordano la passata presenza dei monaci benedettini.\nLe costruzioni facevano parte del complesso dell'abbazia benedettina di Civate comprensiva, nell'abitato, anche della basilica di San Calocero e delle chiese di San Nazaro e San Vito.\nL'imponente ciclo di affreschi della basilica di San Pietro, che ha come tema l\"Apoteosi finale del Cristo\" e il \"Trionfo dei Giusti\" sulla falsariga dell'Apocalisse di san Giovanni, ne fa una tra le pi\u00f9 importanti testimonianze romaniche lombarde.\nStoria.\nLa leggenda di San Pietro al Monte narra che l'ultimo re longobardo Desiderio vi costru\u00ec un cenobio nel 772 in ringraziamento per la miracolosa guarigione dell'occhio del figlio Adelchi grazie alle acque di una fonte, che tutt'oggi scorre vicino alla chiesa. A parziale testimonianza di una presenza tardo antica sono i resti di una torre, di cappelle, colonne e murature databili tra il V e VIII secolo.\nIl pi\u00f9 antico documento, IX secolo, cita la presenza dell'abate Leutgario con trentacinque monaci benedettini legati al monastero di Pf\u00e4fers in Svizzera.\nIl vescovo di Milano Arnolfo volle essere seppellito a San Pietro nel 1097 dopo avervi trascorsi gli ultimi anni di vita; probabilmente la sua presenza port\u00f2 ai lavori di trasformazione dell'XI secolo.\nL'ampliamento della struttura port\u00f2 al capovolgimento dell'asse est-ovest della basilica e successivamente alla sua decorazione.\nIl monastero fu distrutto per ritorsione dal Libero comune di Milano in seguito allo schierarsi dai monaci con l'imperatore Federico Barbarossa; la comunit\u00e0 benedettina si trasfer\u00ec a valle lasciando la custodia a pochi monaci votati all'eremitaggio.\nSulla met\u00e0 del XVI secolo monaci Olivetani tornarono a far vivere l'abbazia fino a quando ne furono scacciati definitivamente nel 1798 durante la Repubblica Cisalpina. Il chiostro risale al Settecento. Nel corso del secolo successivo si assistette alla demolizione di un campanile situato all'esterno della chiesa.\nLa chiesa di San Pietro.\nLa planimetria della chiesa \u00e8 particolare: l'inversione dell'asse avvenuta nell'XI secolo con la costruzione di una nuova abside a est ha trasformato quella vecchia, ad ovest, nell'entrata. La costruzione ora ha due absidi alle estremit\u00e0 della navata unica, quella occidentale ospita il ciborio con altare, quella orientale un pronao con due cappelline ai lati dell'ingresso.\nL'accesso avviene per mezzo di una scalinata che porta in un ampio atrio semicircolare illuminato da bifore, costruito su due piani, uno a livello della chiesa l'altro a livello della cripta che poteva dare alloggio ai pellegrini.\nAll'ingresso troviamo un endonartece con due absidiole affrescate. Nella volta centrale viene raffigurata la \"Gerusalemme celeste\", nella lunetta il \"Seno di Abramo\", nelle volte la personificazione dei \"Fiumi celesti\", sulle due transenne che dividono il pronao dalle absidiole due stucchi con il \"Grifone\" e la \"Chimera\". Delle due cappelline una \u00e8 affrescata con i santi, l'altra con gli angeli.\nAll'estremit\u00e0 occidentale della navata possiamo ammirare il ciborio decorato con stucchi semipolicromi, tutti i lati del timpano portano scene evangeliche, quello orientale raffigura \"Cristo crocifisso tra la Maria e san Giovanni\", sopra i capitelli vi sono le raffigurazioni simboliche degli evangelisti, all'interno la cupola \u00e8 affrescata con figure di santi.\nSulla controfacciata orientale (sopra la porta d'ingresso) l'affresco con la \"Visione dell'Apocalisse\", di grande complessit\u00e0 e geniali soluzioni compositive vede al centro la figura di \"Cristo in maest\u00e0\" circondato da san Michele e gli angeli che trafiggono il dragone (il demonio). La presenza di altre figure, con corpi celesti e anime dannate con le loro valenze simboliche rendono difficile l'interpretazione dell'affresco. Emblematica \u00e8 la cosiddetta \"Scena apocalittica\", dove un Cristo in trono siede immateriale al centro del riquadro, mentre corre tutt'intorno uno stilizzato castello con un'intuitiva assonometria a zig-zag vista \"a volo d'uccello\", dove testine s'affacciano da aperture. La rigida simmetria \u00e8 alleggerita dalle marcate variazioni luminose.\nTutto il ciclo pittorico, oltre la rappresentazione letterale dell'Apocalisse \u00e8 impregnato di significati trascendenti e riferimenti simbolici di alta astrazione che rendono difficile la lettura.\nLa cripta, a cui si accede tramite una scala sul lato sud con spalletta decorata a stucco, \u00e8 retta da colonne con capitelli decorati a stucco con forme vegetali stilizzate e contiene sulla parete orientale una lunetta con la \"Dormitio Virginis\" e affreschi con le \"Vergini sagge\".\nDescrizione dell'apparato decorativo.\nL'apparato decorativo di epoca romanica ancora presente nella basilica di San Pietro al Monte appare di eccezionale ricchezza e complessit\u00e0: gli stucchi e gli affreschi presenti si connettono tra loro ubbidendo ad un medesimo linguaggio denso di rimandi simbolici alla dottrina ecclesiale, lasciando intuire la presenza di \"una mente ideatrice di altissima preparazione teologica\".\nSalita la scalinata ed entrati nel pronao edificato tutt'intorno all'abside orientale quasi a formare un deambulatorio esterno, si osserva sulla porta d'ingresso alla chiesa l'affresco della \"Traditio Legis et Clavis\", raffigurante Cristo che fonda la sua Chiesa consegnando a Pietro e Paolo rispettivamente le chiavi e le leggi.\nAll'interno, la navata della chiesa \u00e8 preceduta da una sorta di nartece diviso in tre vani (un corridoio e due absidiole laterali) da quattro colonne tortili sormontate da archi a tutto sesto.\nNella lunetta sopra la parte interna dell'ingresso \u00e8 raffigurato il \"Seno di Abramo\", con il profeta che abbraccia idealmente il suo popolo. Sulle due pareti del corridoio di ingresso sono raffigurate scene che mostrano i santi papi Marcello e Gregorio intenti ad accogliere gruppi di fedeli; sotto le due scene trovano posto fasce a meandro con raffigurazione del simbolo cristologico del pesce. Nella sovrastante volta a vela si osserva un affresco con la \"Gerusalemme celeste\" di particolare complessit\u00e0 iconografica: al centro della scena \u00e8 posto il Cristo assiso sul globo, con ai piedi l'Agnello mistico sotto il quale sgorga un fiume che subito si divide in quattro rami, mentre tutto intorno, nelle mura della citt\u00e0, si aprono complessivamente dodici porte dalle quali si affacciano teste di angeli. La scena continua idealmente nella volta a crociera successiva nelle cui vele trova posto la raffigurazione allegorica dei \"quattro fiumi del Paradiso Terrestre\". In basso, le coppie di colonne sono legate tra loro da due plutei con le figure a stucco del Grifone e della Chimera, simboli del male, colti mentre fuggono dalla chiesa.\nNelle due absidiole che affiancano il corridoio d'ingresso trovano posto raffigurazioni della gerarchia degli angeli (absidiola meridionale) e dal popolo degli eletti (absidiola settentrionale). Al di sopra delle tre arcate del nartece interno, ingentilite da motivi decorativi in stucco, trova posto un unico grande affresco che riassume il senso dell'intero ciclo decorativo: la scena raffigurata rispecchia fedelmente quella descritta in apertura del capitolo 12 dell'Apocalisse.\nVi si osserva sulla sinistra la \"donna vestita di sole, con la luna sotto i suoi piedi\": ha appena partorito un figlio maschio che subito viene portato verso il trono di Dio, posto al centro della scena, in modo che egli non sia divorato dall'enorme drago che si distende col corpo e con la coda lungo tutta la scena. A scongiurare la minaccia interviene l'arcangelo Michele con i suoi angeli che, per mezzo delle loro lance, trafiggono il drago su tutto il corpo precipitandolo sulla terra.\nL'altare posto di fronte all'abside occidentale \u00e8 sormontato da un elegante ciborio che, nella sua struttura architettonica, ricorda da vicino a quello pi\u00f9 della basilica di Sant'Ambrogio a Milano. \u00c8 composto da quattro colonne con capitelli sormontati da altorilievi in stucco raffiguranti i simboli del Tetramorfo. Nelle quattro fronti cuspidate poste sopra gli archi che raccordano le colonne, trovano posto notevoli rilievi in stucco con le scene della \"Crocifissione\", delle \"Marie al sepolcro\", dell\"Ascensione\" e della \"Traditio Legis et Clavis\"; il tutto impreziosito da una decorazione a stucco straordinariamente raffinata. All'interno del cupolino del ciborio trova posto un affresco che ripropone al centro la figura dell'Agnello mistico contornato da diciotto figure nimbate - dieci uomini e otto donne - che si collegano forse al testo dell'Apocalisse (ma sulla cui interpretazione non esistono pareri concordi).\nVanno ancora menzionati, nel descrivere l'apparato decorativo della chiesa, gli stucchi del parapetto, che difende il vano della scala che porta alla cripta. Si tratta di tre lastre con rilievi che mostrano all'interno di un complicato intreccio di girali e viticci rispettivamente le figure affacciate di un grifone e di un leone, di due leoni e di due leoni che si trasformano in pesci, in conformit\u00e0 ad una simbologia che verosimilmente allude al percorso di salvezza dell'uomo\nLe decorazioni presenti nella cripta vogliono soprattutto rendere omaggio alla Madonna. Lo spazio della cripta \u00e8 diviso in tre navate da due file di tre colonne; al termine della navata centrale \u00e8 posto un modesto altare in muratura alle cui spalle si possono osservare, sapientemente eseguite in stucco, scene riguardanti la vita di Maria: la \"presentazione di Ges\u00f9 al tempio\", la crocifissione di Cristo (alquanto rovinata) e la \"Dormitio Virginis\", scena di grande intensit\u00e0 emotiva. Delle decorazioni a fresco sopravvissute nella cripta si nota soprattutto una notevole raffigurazione di santa Agnese che regge una fiaccola alla quale \u00e8 appeso un contenitore di olio (forse un rimando alla parabola delle vergini sagge e delle vergini folli).\nLa esecuzione del complesso apparato decorativo viene generalmente fatta risalire ad anni che vanno dagli ultimi decenni dell'XI secolo ai primi del secolo successivo. In merito agli artisti che presero parte ai lavori non esiste tra gli studiosi un accordo n\u00e9 sul loro numero, n\u00e9 sulla loro provenienza. Si possono ad esempio osservare notevoli differenze stilistiche tra l'autore della \"Gerusalemme celeste\" ove \u00e8 piuttosto evidente la permanenza di modelli ottoniani di provenienza nordica, rispetto al \"Maestro della Visione apocalittica\" che, dimostra di essere a conoscenza del linguaggio figurativo bizantino della seconda met\u00e0 dell'XI secolo.\nL'oratorio di San Benedetto.\nDatabile al tardo XI secolo, l'oratorio si presenta come un piccolo edificio triabsidiato con un avancorpo a pianta quadrata. \nAll'interno si trovano tre affreschi sopra l'originario altare medievale in muratura. Gli affreschi rappresentano San Benedetto che regge un libro con scritto \"ego sum benedictus aba(te)\", Sant'Andrea e il Cristo benedicente con la scritta \"ego sum lux mundi\" con la Madonna e San Giovanni Battista. Probabilmente non svolse mai funzioni battesimali, ma solamente oratoriali o funerarie.\nIl complesso non \u00e8 sempre aperto, si pu\u00f2 visitare nei giorni feriali solo su prenotazione e nei giorni festivi l'apertura \u00e8 garantita dall'associazione Amici di San Pietro.\nIl sito del complesso abbaziale.\nIl sito si trova ad una quota di 630 metri su un pianoro erboso, sulle pendici del monte Cornizzolo nei pressi di dove queste si intersecano con la parete del Monte Rai; ci si pu\u00f2 arrivare solo a piedi in meno di un'ora partendo dalla frazione \"Pozzo\" nel comune di Civate, sia tramite una mulattiera comoda sia con un sentiero pi\u00f9 a sinistra (ovest) attraversando un fitto bosco. \nL'ottimo panorama che si gode spazia sulla Brianza, sui monti del Lecchese (ricordiamo il famoso Resegone e il Monte Barro) e sul lago morenico di Annone."}
{"id": "1123537", "revid": "838137", "url": "https://it.wikipedia.org/wiki?curid=1123537", "title": "Test di Fermat", "text": "Il test di Fermat \u00e8 un test di primalit\u00e0 basato sul piccolo teorema di Fermat. Esso \u00e8 uno dei primi test di primalit\u00e0 trovati e, come gli altri test usati normalmente, si propone di verificare non se un numero intero positivo \u00e8 primo, ma se un numero dato non \u00e8 primo.\nInfatti, dal teorema sappiamo che \nNulla si pu\u00f2 dire, per\u00f2, nel caso in cui tale propriet\u00e0 sia verificata per qualche \"a\", e perfino se \u00e8 verificata da ogni \"a\": \"n\" pu\u00f2 comunque non essere primo. I numeri che, in base \"a\", passano il test di Fermat sono detti pseudoprimi di Fermat, mentre quelli che lo passano per ogni \"a\" sono detti numeri di Carmichael: il pi\u00f9 piccolo di questi \u00e8 561.\nEsempi.\nEsempio 1.\nUn primo formula_3 passa il test per ogni base: ad esempio, preso p=7\noppure, equivalentemente, formula_6 = formula_7 (per Eulero) \u2261 1 (mod 7)-\nEsempio 2.\nSe formula_16 non \u00e8 un numero primo, allora esisteranno molte basi (almeno met\u00e0) in cui il test d\u00e0 esito positivo: diciamo che formula_16 \u00e8 uno pseudoprimo in base formula_18. Ad esempio, per n=91 abbiamo che 91=13*7 (cio\u00e8 formula_16 non \u00e8 primo). Con a=3, per\u00f2, vale che:\nQuindi, formula_20 \u2261 1 (mod 91). \nQuesto non vale, per\u00f2, con a=2. \nInfatti, vediamo che:"}
{"id": "1123540", "revid": "287204", "url": "https://it.wikipedia.org/wiki?curid=1123540", "title": "Al-Hurr ibn Abd al-Rahman al-Thaqafi", "text": "Origine.\nNipote di M\u016bs\u0101 b. Nu\u1e63ayr, fu nominato nel 716 \"w\u0101l\u012b\") di al-Andalus dal w\u0101l\u012b d'Ifr\u012bqiya, Mu\u1e25ammad ibn Yaz\u012bd al-Qurash\u00ed.\nBiografia.\nAppena giunto in al-Andalus, con un seguito di 400 notabili di Ifr\u012bqiya, spost\u00f2 la sede emirale di al-Andalus da Siviglia a Cordova, che rimase capitale sino a che il califfo omayyade, Hish\u0101m III, fu deposto, nel 1031.\nNella primavera del 717 inizi\u00f2 la campagna annuale ( \"\u1e63ayfa\" ), marciando sulla parte orientale della provincia Tarragonese, dove riusc\u00ec a sottomettere alcuni governatori visigoti che col\u00e0 resistevano dopo la disfatta di re Rodrigo.Risal\u00ec l'Ebro, sottomettendo diverse citt\u00e0, tra cui Pamplona.\nNel 718 torn\u00f2 a marciare contro i Visigoti della Tarragonese obbligando i governatori visigoti, leali al loro re Ardo, a ritirarsi (probabilmente in questa occasione al-\u1e24urr fu il primo W\u0101l\u012b di al-Andalus ad attraversare i Pirenei) ed a rifugiarsi in Settimania o nel regno dei Franchi (dagli arabi chiamati \"Ifranj\", mentre i Goti erano conosciuti come \"Isb\u0101niyy\u016bn\").Sembra che questi ultimi sottoscrivessero un importante documento che trasferiva al dominio del regno dei Franchi la regione a sud dei Pirenei (quella che diverr\u00e0 la Catalogna).\nNella primavera del 719 al-\u1e24urr - che si era contraddistinto per una politica assai dura verso i suoi sudditi - fu sostituito dal nuovo \"w\u0101l\u012b\", al-Sam\u1e25 b. M\u0101lik al-Khawl\u0101n\u012b, arrivato da Damasco, dopo aver ricevuto la nomina direttamente dal califfo omayyade \u02bfUmar ibn \u02bfAbd al-\u02bfAz\u012bz (717-720)."}
{"id": "1123541", "revid": "106908", "url": "https://it.wikipedia.org/wiki?curid=1123541", "title": "Panjakent", "text": "Panjakent o Pan\u00e7akent (, ) \u00e8 una citt\u00e0 di 40.600 abitanti situata nella regione di Su\u01e7d, in Tagikistan.\nSituata 60\u00a0km ad est di Samarcanda, \u00e8 senza dubbio uno dei centri pi\u00f9 famosi dell'antica Sogdiana.\nStoria.\nL'antica Panjakent era una piccola ma fiorente citt\u00e0 della Sogdiana. Il suo nome in sanscrito significava \"cinque citt\u00e0\" (il termine citt\u00e0 va inteso, per\u00f2, con il significato di \"villaggio\"). Il sito di Panjkent fu abitato fin dai primi secoli d. C., quando la regione era governata dai Sasanidi; tuttavia la citt\u00e0 si svilupp\u00f2 soprattutto tra il VI secolo e il primo quarto delI\u2019VIII, quando divenne il centro di un principato indipendente retto da governanti locali. La popolazione, come in molte altre zone dell'Asia centrale preislamica, era costituita in maggioranza da zoroastriani, con minoranze di cristiani nestoriani e buddisti. Decadde rapidamente dopo la conquista araba (722 d. C.): le tracce di occupazione pi\u00f9 recenti non vanno al di l\u00e0 della fine dell'VIII secolo.\nNelle rovine della citt\u00e0, estesa solo 13,5 ha, sono distinguibili quattro parti: la cittadella regale, la citt\u00e0 vera e propria, la necropoli e i sobborghi. L'impianto urbano presenta una forte struttura difensiva che nel corso dei secoli venne restaurata e ricostruita pi\u00f9 volte.\nIl sito.\nGli scavi, iniziati nel 1946, hanno portato alla luce pi\u00f9 di cento abitazioni che riflettono la ricchezza e il livello sociale dei proprietari. \nNelle dimore patrizie il centro dell'abitazione \u00e8 costituito da una sala di ampie proporzioni, con alto soffitto sostenuto da colonne, decorata con pitture parietali. Intorno a questa sala si aprono una serie di piccoli ambienti collegati da corridoi e destinati alla vita quotidiana; spesso al piano terra, sono collocati negozi e botteghe di mercanti e artigiani. Le case pi\u00f9 modeste presentano una complessa articolazione in due o tre piani, con le stanze di abitazioni vere e proprie disposte al piano superiore. \nNell'area sono stati riportati alla luce due templi di impianto simile, che presentano una costruzione su stilobate composta da una sala tetrastila, preceduta da un iwan su sei colonne. Le strutture si datano fra la fine del quinto e l'inizio del VI secolo d.C.\nIl materiale utilizzato comprende blocchi massicci di argilla pressata e mattoni crudi, questi ultimi essenzialmente con copertura a volta. La pietra \u00e8 utilizzata esclusivamente per i basamenti di alcune colonne, mai come materiale edile; frequente \u00e8 l'impiego di legno sia per le travi di coperture piatte, sia per le colonne. \nLa produzione artistica rinvenuta nel sito comprende numerosi esempi di sculture in legno e una serie di pitture parietali policrome che decoravano sia le abitazioni private, sia gli edifici di culto. I soggetti raffigurati sono vari: si passa dalle immagini di divinit\u00e0 femminili, a movimentate scene di battaglia; da illustrazioni di fiabe legate alla tradizione classica e alla favolistica indiana, alla narrazione di pi\u00f9 episodi di miti eroici.\nTra le decorazioni pi\u00f9 significative si possono citare quella del tempio II dedicata all'eroe Siyavush ed alcune che descrivono leggende popolari, come l'oca dalle uova d'oro. Spesso le decorazioni appaiono in tutte le pareti della stanza."}
{"id": "1123543", "revid": "780160", "url": "https://it.wikipedia.org/wiki?curid=1123543", "title": "Fulberto di Chartres", "text": "\u00c8 venerato come santo dalla Chiesa cattolica che ne celebra la memoria il 10 aprile.\nBiografia.\nNon vi sono prove conclusive sulla data o il luogo esatto della nascita di Fulberto, le fonti variano nelle date di elenco dal 952 al 970. Per quanto riguarda il suo luogo di nascita, la maggior parte delle fonti lo colloca nel nord della Francia, forse in Piccardia, anche se alcuni, come lo storico Tennyson Wellman, ritengono possa essere nato in Italia settentrionale.\nConobbe Gerberto d'Aurillac, il futuro papa Silvestro II, nella Biblioteca pontificia (del quale Fulberto fu a lungo erroneamente ritenuto allievo) a Reims, dove fu poi precettore di Roberto II, figlio di Ugo Capeto; pass\u00f2 successivamente a Chartres, studiandovi medicina e divenendovi poi insegnante.\nNominato da re Roberto II vescovo di Chartes nel 1006, diede particolare impulso alla locale scuola cattedrale, la cosiddetta Scuola di Chartres, destinata a notevole fama: non vi si apprendeva soltanto la teologia, ma anche la geometria, la medicina e la filosofia e vi si avranno numerosi e fedeli discepoli. Mise al servizio della liturgia ecclesiastica le sue capacit\u00e0 musicali e, membro del Consiglio di Stato, prese parte attiva alle vicende politiche francesi.\nQuando, nel 1020, la cattedrale di Chartres fu distrutta da un incendio, Fulberto si adoper\u00f2 perch\u00e9 fosse subito ricostruita una nuova.\nRestano di lui lettere, poesie, sermoni e agiografie. Pur dando preminenza ai valori della fede, cos\u00ec da ritenere che l'esistenza delle sostanze spirituali sia unicamente un problema di fede, in filosofia fu un platonico cos\u00ec da esprimersi, sul problema degli universali, come un realista, sostenendo l'esistenza obiettiva delle essenze."}
{"id": "1123555", "revid": "767487", "url": "https://it.wikipedia.org/wiki?curid=1123555", "title": "Karate Kid II - La storia continua...", "text": "Karate Kid II - La storia continua... (\"The Karate Kid - Part II\") \u00e8 una film statunitense del 1986 diretto da John G. Avildsen.\n\u00c8 il seguito di \"Per vincere domani - The Karate Kid\". La trama della pellicola riparte da dove finiva quella del capitolo precedente.\nTrama.\nAl termine del torneo di All Valley, John Kreese discute con Johnny Lawrence nel parcheggio, accusandolo di essere un fallito e aggredendo il ragazzo fisicamente. Dopo aver osservato la scena assieme a Daniel, Miyagi decide di intervenire: libera Johnny dalla presa di Kreese e affronta quest'ultimo, rendendolo inerme e sbeffeggiandolo.\nQualche tempo dopo, Daniel viene a sapere che sua madre ha intenzione di trasferirsi in un'altra citt\u00e0 per un breve periodo di tempo, ma ottiene di rimanere a casa del maestro. Un giorno Miyagi riceve un telegramma che lo informa del grave stato di salute del padre, e parte con Daniel per Okinawa per andare al capezzale del genitore. Giunti ad Okinawa, Daniel e Miyagi vengono condotti con l'inganno in un hangar privato dove trovano Sato, che si mostra adirato con Miyagi per un conto in sospeso che ha con lui ormai da molti anni. Sato permette a Miyagi di vedere il padre morente, promettendogli per\u00f2 di incontrarsi subito dopo per risolvere una volta per tutte la questione lasciata in sospeso. Nel frattempo Daniel capisce che Chozen, nipote ed allievo prediletto di Sato, riversa su di lui l'odio che suo zio prova per Miyagi.\nMolti anni prima, Sato e Miyagi erano amici ed entrambi allievi di arti marziali del padre di Miyagi. La loro amicizia si ruppe quando Miyagi, ribellandosi alle tradizioni del posto, rese pubblica la sua relazione con Yukie, la donna promessa sposa a Sato, il quale si sent\u00ec disonorato e chiese un duello a Miyagi che per\u00f2 rifiut\u00f2 di combattere contro l'amico, lasciando Okinawa per sempre. Anni dopo, saputo del ritorno di Miyagi ad Okinawa, Sato vuole ottenere il duello tanto atteso per riscattare il proprio onore. Miyagi continua per\u00f2 a rifiutare di battersi con Sato e tenta di riappacificarsi con lui, inutilmente. Nel frattempo, Chozen e i suoi scagnozzi tormentano Daniel prendendo di mira anche la bella Kumiko, nipote di Yukie, con la quale Daniel ha intrapreso una relazione.\nUn giorno Sato, spazientito dai continui rifiuti di Miyagi a combattere, ordina che tutto il villaggio venga raso al suolo se Miyagi non acconsente al combattimento. A questo punto Miyagi \u00e8 costretto ad accettare la sfida di Sato per salvare il villaggio, ma mette una condizione: indipendentemente dall'esito del duello, la propriet\u00e0 della terra dovr\u00e0 passare per sempre ai contadini che la lavorano. Sato accetta, invitando Miyagi a non fuggire un'altra volta e minacciando ripercussioni sul villaggio stesso.\nPrima che si tenga il duello, per\u00f2, un giorno un tifone si scatena in tutta la zona, e Sato rimane sepolto sotto le macerie di una costruzione. Chozen non ha il coraggio di affrontare la tempesta per salvare lo zio, cos\u00ec intervengono Daniel e Miyagi che salvano Sato il quale, riconoscente, li ringrazia e si redime. Nel frattempo, una bimba \u00e8 rimasta intrappolata su una torretta in preda alla tempesta. Daniel si precipita a soccorrerla e Sato ordina a Chozen di andare ad aiutarlo, ricevendo da quest'ultimo un rifiuto di intervenire per orgoglio. Daniel salva la bimba e viene aiutato dallo stesso Sato, che ripudia Chozen, il quale si rende conto di aver perso l'onore ed il rispetto non solo dello zio ma di tutto il villaggio e quindi lancia uno sguardo di sfida verso Daniel per poi scappare in mezzo alla tempesta. Il giorno dopo, Sato va da Miyagi per rinunciare definitivamente al duello, mantenendo per\u00f2 fede all'impegno preso e cedendo la propriet\u00e0 del villaggio agli abitanti.\nLa sera della cerimonia, mentre Kumiko si esibisce come danzatrice, improvvisamente Chozen spunta dall'alto e prende la ragazza in ostaggio minacciandola con un coltello, chiedendo di battersi in un duello mortale con Daniel per recuperare l'onore perduto. Daniel \u00e8 costretto ad accettare la sfida, nonostante in precedenza Chozen abbia gi\u00e0 dimostrato di essergli superiore in combattimento. In evidente difficolt\u00e0, Daniel riacquista fiducia grazie ai presenti che suonano un tamburello, strumento musicale del posto e simbolo della nuova tecnica appresa dal maestro Miyagi, raccogliendo le energie rimaste per eseguirla con successo ai danni di Chozen, sconfiggendolo e afferrandolo per il colpo decisivo. Daniel chiede a Chozen di scegliere tra vita e morte: Chozen sceglie la seconda, ma Daniel ripete quanto visto fare al maestro Miyagi con Kreese, risparmiando l'avversario e limitandosi a sbeffeggiarlo.\nProduzione.\nIl film \u00e8 stato girato principalmente in California; buona parte delle scene vennero realizzate presso i \"Warner Brothers Burbank Studios\". Per le scene su Okinawa venne scelta l'isola di Oahu, Hawaii."}
{"id": "1123566", "revid": "486946", "url": "https://it.wikipedia.org/wiki?curid=1123566", "title": "Karate Kid II", "text": ""}
{"id": "1123578", "revid": "110157", "url": "https://it.wikipedia.org/wiki?curid=1123578", "title": "Regione di Mangghystau", "text": "La regione di Mangghystau (in kazako: \"Mangghystau oblysy\"; in russo: \"Mangistauskaja oblast'\") \u00e8 una regione del Kazakistan, situata nella parte occidentale del Paese ai confini con Uzbekistan (ad est) e Turkmenistan (a sud); confina inoltre con le regioni kazake di Aqt\u00f6be e di Atyrau. Ad ovest si affaccia, con parecchie centinaia di chilometri di linea costiera, sul mar Caspio.\nIl territorio si estende per circa 400 km sia in latitudine che in longitudine. Essendo occupato per una buona fetta dalla depressione caspica vede le quote scendere fino a 70 metri sotto il livello medio dei mari. Il resto del territorio si estende sui bassi altopiani di Mangghystau, ricompreso interamente nei confini regioneli e culminante a 556 metri di quota, e sul pi\u00f9 grande altopiano Ustjurt, condiviso con l'Uzbekistan.\nA causa del clima arido ed estremamente continentale l'intera regione ha un paesaggio dominato dal deserto o dalla steppa povera.\nLa regione \u00e8 ancora pi\u00f9 spopolata del gi\u00e0 vuoto Kazakistan: la densit\u00e0 media \u00e8 di appena 2 abitanti/km\u00b2. Il capoluogo Aqtau (ex \"\u0160ev\u010denko\" dei tempi sovietici) aggruma poco meno di 150.000 abitanti, quasi la met\u00e0 del totale; altre cittadine di qualche rilievo sono Ja\u00f1a\u00f6zen e Fort \u0160ev\u010denko.\nDistretti.\nLa regione \u00e8 suddivisa in 4 distretti (\"audan\") e 2 citt\u00e0 autonome (\"qalasy\"): Aqtau e \u017da\u0144a\u00f6zen.\nI distretti sono:"}
{"id": "1123580", "revid": "149726", "url": "https://it.wikipedia.org/wiki?curid=1123580", "title": "Alessandro di Polonia", "text": ""}
{"id": "1123582", "revid": "1745361", "url": "https://it.wikipedia.org/wiki?curid=1123582", "title": "Lido (re di Lidia)", "text": "Lido () \u00e8 un personaggio della mitologia greca. Fu il terzo re di Lidia, in quei tempi conosciuta come \"Meonia\" ed eponimo della Lidia stessa.\nGenealogia.\nFiglio di Ati.\nNon sono noti nomi di spose o progenie.\nMitologia.\nFu scelto dal padre per rimanere in patria durante la carestia che afflisse le terre del suo regno mentre il fratello Tirreno fu costretto ad emigrare.\nSecondo quanto riporta Erodoto, la Meonia venne chiamata Lidia dopo il regno di Lido."}
{"id": "1123584", "revid": "47767", "url": "https://it.wikipedia.org/wiki?curid=1123584", "title": "Cenarius", "text": ""}
{"id": "1123585", "revid": "33921", "url": "https://it.wikipedia.org/wiki?curid=1123585", "title": "Harmony", "text": ""}
{"id": "1123587", "revid": "3831", "url": "https://it.wikipedia.org/wiki?curid=1123587", "title": "Medaglia d'Oro (Triennale)", "text": ""}
{"id": "1123588", "revid": "92723", "url": "https://it.wikipedia.org/wiki?curid=1123588", "title": "Cattedrale di Santa Sofia (Kiev)", "text": "La cattedrale di Santa Sofia () \u00e8 una chiesa ortodossa di Kiev. L'edificio religioso, che ha una storia millenaria risalente al Rus' di Kiev, \u00e8 uno dei luoghi pi\u00f9 famosi della citt\u00e0, ed \u00e8 stato il primo sito ucraino ad essere inserito tra i patrimoni dell'umanit\u00e0 dell'UNESCO.\nIl complesso della cattedrale \u00e8 il componente principale del Santuario nazionale di Sofia di Kiev, l'istituzione statale responsabile della sua preservazione e di quella di altri luoghi storici della citt\u00e0.\nStoria.\nLa cattedrale trae il nome da quella di Hagia Sophia di Costantinopoli. Secondo le leggende popolari il suo modello era la cattedrale di Santa Sofia di Novgorod, con le sue 13 cupole di quercia, che Jaroslav I di Kiev decise di imitare in segno di gratitudine verso i cittadini di Novgorod che lo avevano aiutato ad assicurarsi il trono di Kiev nel 1019.\nLe prime fondazioni vennero costruite nel 1037 ed i lavori occuparono circa venti anni. La struttura \u00e8 composta di 5 navate, 5 absidi e (abbastanza strano per l'architettura bizantina) 13 cupole. \u00c8 circondata da una doppia fila di gallerie su tre lati, e misura 37x55 metri. All'interno contiene mosaici e affreschi dell'XI secolo, compresa una cadente rappresentazione della famiglia reale di Jaroslav.\nOriginariamente la cattedrale fu anche il luogo di sepoltura dei governanti di Kiev. Vi furono inumati Vladimir II di Kiev, Vsevolod di Kiev e, ovviamente visto che ne \u00e8 il fondatore, Jaroslav I di Kiev, nonostante solo la tomba di quest'ultimo sia ancora presente ai giorni nostri.\nLa cattedrale fu saccheggiata una prima volta nel 1169 da Andrea I di Vladimir del Principato di Vladimir-Suzdal. Dopo l'invasione mongola della Russia del 1240 la cattedrale cadde in disuso. A seguito dell'unione di Brest (1595-1596), la cattedrale di Santa Sofia venne annessa alla chiesa greco-cattolica ucraina finch\u00e9 non venne reclamata dal metropolita ucraino ortodosso Pietro Mogila (Mohyla) nel 1633. Mogila commission\u00f2 le riparazioni e la parte superiore dell'edificio venne quasi completamente ricostruita, sul modello dell'italiano Ottaviano Mancini in stile barocco ucraino, mantenendo gli interni bizantini e con loro lo splendore del complesso. I lavori vennero proseguiti dall'Etmano cosacco Ivan Mazepa, e nel 1740 la cattedrale assunse il suo attuale aspetto.\nDopo la rivoluzione russa del 1917, e durante la campagna antireligiosa sovietica del 1920, il governo decise la distruzione della cattedrale e la trasformazione delle fondazioni in un parco dedicato agli \"eroi di Perekop\" (in memoria della vittoria dell'Armata Rossa nella guerra civile russa in Crimea). La cattedrale venne salvata dalla distruzione grazie agli sforzi di molti scienziati e storici. Nonostante questo, nel 1934, le autorit\u00e0 sovietiche confiscarono la chiesa e le vicine strutture risalenti al diciassettesimo-diciottesimo secolo trasformandole in museo storico ed architettonico.\nA partire dai tardi anni ottanta i politici sovietici e, in seguito, ucraini, promisero di farla ritornare una chiesa ortodossa. A causa di vari scismi avvenuti nella chiesa, tutte le fazioni ortodosse, nonch\u00e9 la Chiesa greco-cattolica ucraina, la reclamarono. La funzione religiosa pi\u00f9 famosa fu il funerale del patriarca Volodymyr della Chiesa ortodossa ucraina - Patriarcato di Kiev (luglio 1995); in seguito non \u00e8 pi\u00f9 stato concesso il diritto a cerimonie religiose. \nOggi il complesso \u00e8 un museo della cristianit\u00e0 ucraina."}
{"id": "1123589", "revid": "2110845", "url": "https://it.wikipedia.org/wiki?curid=1123589", "title": "Maurice Blin", "text": "Universitario di professione, \u00e8 stato senatore delle Ardenne per quattro legislature:\n\u00c8 stato membro del CNESER (Conseil national de l'enseignement sup\u00e9rieur et de la recherche)."}
{"id": "1123590", "revid": "122768133", "url": "https://it.wikipedia.org/wiki?curid=1123590", "title": "Muqtada al-Sadr", "text": "\u00c8 il leader del Movimento Sadrista, partito al quale appartengono 32 parlamentari dell'attuale legislatura (composta da un totale di 275 deputati), e dell'Esercito del Mahdi, milizia da lui fondata nel giugno del 2003 per combattere le forze di occupazione in Iraq.\nIl 16 aprile 2007, in polemica col governo, il suo movimento ha abbandonato la coalizione e i 6 ministri sadristi si sono dimessi.\nBiografia.\nMuqtada al-Sadr \u00e8 di origine libanese. \u00c8 in relazione con Isma'il al-Sadr. Mohammed Sadeq al-Sadr, il padre di Muqtada al-Sadr, \u00e8 stato una rispettabile figura tra gli sciiti in tutto il mondo islamico. Il padre \u00e8 stato assassinato a Najaf (roccaforte della famiglia al-Sadr) nel febbraio 1999, insieme a due dei suoi figli, presumibilmente per volere del governo di Saddam Hussein.\nIl suocero di Muqtada Muhammad Baqir al-Sadr \u00e8 stato giustiziato dalle autorit\u00e0 irachene nel 1980. Muqtada \u00e8 un cugino dell'Imam Musa al-Sadr, il fondatore del movimento spirituale libanese \"Lega dei Diseredati\", che poi dette origine al partito politico sciita libanese \"al-Amal\" (La speranza).\nMalgrado abbia frequentato la \u1e24awza di Najaf (il pi\u00f9 importante centro di studi sciiti), Muqtada al-Sadr non ha mai raggiunto un livello di istruzione nelle cosiddette \"scienze religiose\" (\"\u02bful\u016bm d\u012bniyya\") tale da poter essere insignito del grado di \"mujtahid\", n\u00e9 ha alcuna legittimazione per emettere \"fatw\u0101\" (pareri giuridici astratti per dichiarare una certa fattispecie giuridica legittima oppure no).\nL'Esercito del Mahdi.\nMoqtada al-Sadr ha annunciato il 14 giugno 2008 la sua rinuncia a partecipare alle elezioni provinciali del mese di ottobre, accettando di smilitarizzare la sua organizzazione paramilitare, il cosiddetto \"Esercito del Mahdi\", che dovr\u00e0 essere sostituito da una struttura, articolata in cellule, destinata a combattere l'occupazione americana e ad occuparsi di opere sociali."}
{"id": "1123591", "revid": "767487", "url": "https://it.wikipedia.org/wiki?curid=1123591", "title": "Deroga", "text": "Una deroga (o, pi\u00f9 raramente, di derogazione), in diritto, indica una situazione in base alla quale una norma giuridica non trova applicazione oppure viene disapplicata in luogo di altra norma, nelle ipotesi stabilite dalla legge.\nCaratteri generali.\nLa deroga \u00e8 conseguenza dell'operare del principio espresso dal brocardo \"lex specialis derogat generali\" (la legge speciale deroga quella generale), uno dei principi, presente nella generalit\u00e0 degli ordinamenti, attraverso i quali vengono risolte le antinomie normative.\nTipico esempio ricorre quando la fattispecie disciplinata da una norma (detta \"norma derogante\") \u00e8 pi\u00f9 specifica di quella disciplinata da un'altra (detta \"norma derogata\") di modo che tra le due intercorre un rapporto di regola ed eccezione. Ad esempio, una norma che vieta la circolazione degli autocarri deroga a una norma pi\u00f9 generale che permette la circolazione dei veicoli a motore perch\u00e9 la prima fa riferimento ad una classe - gli autocarri - che \u00e8 inclusa nella classe alla quale fa riferimento la seconda - i veicoli a motore - ed \u00e8 pi\u00f9 specifica di questa.\nLa norma derogante pu\u00f2 contenere una disciplina della fattispecie diversa da quella della norma derogata, e allora la prima si sostituisce alla seconda, o semplicemente stabilire che la norma derogata non si applica alla fattispecie. La deroga \u00e8 \"contestuale\" quando norma derogante e derogata sono poste nello stesso atto. La deroga viene detta \"successiva\", invece, quando la norma derogante \u00e8 contenuta in atto entrato in vigore successivamente a quello che ha prodotto la norma derogata. \nSi parla di deroga anche quando una norma dispositiva non trova applicazione avendo le parti del rapporto giuridico disciplinato diversamente il rapporto stesso. Anche in questo caso, per\u00f2, siamo di fronte alla mancata applicazione di una norma \"inter partes\", ossia in relazione a specifici soggetti, e non con efficacia \"erga omnes\".\nLa norma derogata non viene eliminata dall'ordinamento giuridico ma vede ridotto il suo ambito di applicazione; questo distingue la deroga dall\"'abrogazione\" che comporta, invece, la totale cessazione di vigenza della norma. Sotto questo punto di vista, la deroga pu\u00f2 essere vista come un'abrogazione parziale della norma. Va peraltro tenuto presente che il termine deroga viene talora usato con significato pi\u00f9 ampio, comprensivo anche dell'abrogazione.\nDifferenza con la \"dispensa\".\nLa deroga si distingue dalla \"dispensa\" in quanto quest'ultima sottrae uno specifico soggetto dall'applicazione della norma, mentre la deroga agisce sulla norma stessa ed ha, quindi, efficacia \"erga omnes\", ossia nei confronti della generalit\u00e0 dei soggetti. La dispensa consegue all'esercizio di una potest\u00e0 attribuita dall'ordinamento ad un'autorit\u00e0 e, quindi, ad un provvedimento della stessa, mentre la deroga \u00e8 un'espressione della medesima potest\u00e0 normativa in virt\u00f9 della quale \u00e8 stata emanata la norma derogata. Talvolta, peraltro, il termine deroga viene utilizzato come sinonimo di dispensa.\nVa osservato che la dispensa e la deroga di una norma dispositiva possono essere ricondotte alla deroga, nel significato proprio del termine, laddove si accolga l'impostazione kelseniana che vede una forma di produzione normativa anche negli atti aventi efficacia \"inter partes\" (provvedimenti amministrativi, contratti e altri negozi di diritto privato ecc.), sebbene le norme cos\u00ec prodotte non presentino i caratteri della generalit\u00e0 ed astrattezza."}
{"id": "1123593", "revid": "1543377", "url": "https://it.wikipedia.org/wiki?curid=1123593", "title": "Contea di Granite", "text": "La contea di Granite (in inglese Granite County) \u00e8 una contea del Montana, negli Stati Uniti. Il suo capoluogo amministrativo \u00e8 Philipsburg.\nStoria.\nLa Contea di Granite venne creata nel 1893 e deve il suo nome alle montagne granitiche che contengono miniere d'argento che hanno fatto la fortuna dell'area.\nGeografia fisica.\nLa contea ha un'area di 4.489 km\u00b2 di cui lo 0,33% \u00e8 coperto d'acqua. Confina con le seguenti contee:"}
{"id": "1123597", "revid": "6923", "url": "https://it.wikipedia.org/wiki?curid=1123597", "title": "Daewoo Windstorm", "text": ""}
{"id": "1123598", "revid": "6923", "url": "https://it.wikipedia.org/wiki?curid=1123598", "title": "Holden Captiva", "text": ""}
{"id": "1123601", "revid": "73843", "url": "https://it.wikipedia.org/wiki?curid=1123601", "title": "Giorgio Conte", "text": ""}
{"id": "1123604", "revid": "767487", "url": "https://it.wikipedia.org/wiki?curid=1123604", "title": "Le bizzarre avventure del dottor Kranius", "text": "Le bizzarre avventure del dottor Kranius \u00e8 un album del chitarrista rock italiano Andrea Braido, pubblicato nel 1996 dalla Srazz Records.\nIl disco.\nL'album \u00e8 caratterizzato da sonorit\u00e0 rock e hard rock, ma contiene anche dei brani country rock (\"Country Fuga\") ed elaborazioni chitarristiche (\"War\").\nSono inoltre presenti delle tracce in cui Braido comunica con l'ascoltatore, anche in modo goliardico e scherzoso.\nRegistrato negli studi Jimbo di Merano, Blue Trains di Marghera e Sintesi di Montepulciano. Prodotto da Andrea Braido, Davide Ragazzoni e Stefano Pesce."}
{"id": "1123612", "revid": "287204", "url": "https://it.wikipedia.org/wiki?curid=1123612", "title": "Coenzima", "text": ""}
{"id": "1123621", "revid": "729019", "url": "https://it.wikipedia.org/wiki?curid=1123621", "title": "Primera toma", "text": "Primera toma \u00e8 il primo album dei La Quinta Estaci\u00f3n, gruppo spagnolo che prima di aver successo in patria si fece conoscere soprattutto in Messico grazie a questo album: infatti il primo singolo, Donde Iran, venne scelto per la colonna sonora di Clase 406, un telefilm messicano di grande successo. Seguono altri due singoli che permettono al gruppo di restare svariate settimana ai primi posti delle classifiche messicane e sudamericane."}
{"id": "1123633", "revid": "108831", "url": "https://it.wikipedia.org/wiki?curid=1123633", "title": "Omosessualit\u00e0 e Wicca", "text": ""}
{"id": "1123639", "revid": "8727257", "url": "https://it.wikipedia.org/wiki?curid=1123639", "title": "Melanzane alla parmigiana", "text": ""}
{"id": "1123640", "revid": "8727269", "url": "https://it.wikipedia.org/wiki?curid=1123640", "title": "Parmigiana", "text": ""}
{"id": "1123641", "revid": "287204", "url": "https://it.wikipedia.org/wiki?curid=1123641", "title": "Markus Zohner", "text": "Ha lavorato come docente e regista presso numerosi teatri in Europa, Asia e America.\nMarkus Zohner vive a Lugano, Svizzera.\nCarriera.\nAttore.\n\"Teatrografia parziale\"\nRegista.\n\"Teatrografia parziale\""}
{"id": "1123643", "revid": "125840134", "url": "https://it.wikipedia.org/wiki?curid=1123643", "title": "Enrico Lucci", "text": "Carriera.\nDopo aver conseguito il diploma di ragioneria si laurea in Lettere con indirizzo in Storia Contemporanea all\u2019Universit\u00e0 degli Studi di Roma (da studente fu anche uno dei principali esponenti del movimento studentesco della Pantera), lavora per diversi anni al giornalismo televisivo locale. Appare per la prima volta su reti nazionali nel 1993 su Rai 3 e alterna le collaborazioni RAI e Mediaset, lavorando a vari programmi tra cui \"Scirocco\", \"Il Giro d'Italia\", \"Feste\" e \"Vacanze\". Nel 1994 collabora al programma di Claudio Ferretti \"Anni azzurri\".\n\u00c8 iscritto dal 12 marzo 1993, tra i professionisti, all'Ordine dei Giornalisti della regione Lazio.\nNel 1996 vince la seconda edizione del premio giornalistico televisivo Ilaria Alpi con la trasmissione \"Telesogni\" su Rai 3. Nel 1997 realizza il suo primo servizio per \"Le Iene\" nel corso del quale intervista il deputato Teodoro Buontempo.\nSu Italia 1 nel 2000 conduce \"Vacanze\", e nel 2002 conduce \"Lotta di Classe\" sulla stessa rete, e nel 2003 scrive il romanzo \"Tutto pu\u00f2 ancora accadere (aspettando Tony Randine)\".\nNel 2006, nel 2008 e nel 2011 si \u00e8 recato nella Repubblica Dominicana per intervistare Luciano Gaucci in latitanza.\nDopo vent'anni, nel 2016 ha lasciato \"Le Iene\" per passare in RAI, dove ha condotto la trasmissione di prima serata di Rai 2 \"Nemo - Nessuno escluso\".\nDal 5 giugno 2019 conduce sempre su Rai 2 \"Realiti - Siamo tutti protagonisti\", trasmissione inizialmente in onda nella prima serata ma spostato dalla seconda puntata in seconda serata. Dal 22 settembre 2019 fa parte del cast di \"Quelli che il calcio\". Dal 2020 \u00e8 inviato di \"Cartabianca\".\nNel 2022 passa a \"Striscia la notizia\", facendo ritorno a Mediaset dopo sei anni.\nFilmografia.\nAttore.\nCinema\nTelevisione"}
{"id": "1123644", "revid": "767487", "url": "https://it.wikipedia.org/wiki?curid=1123644", "title": "Flores de alquiler", "text": "Flores de alquiler, \u00e8 il secondo album degli spagnoli La Quinta Estaci\u00f3n, esce nel 2004 e pu\u00f2 essere definito come l'album della consacrazione non solo in Messico e in sud America ma anche negli Stati Uniti e in Spagna. Trainato dal singolo \"El sol no regresa\", l'album riscuote subito un enorme successo vendendo circa 500\u00a0000 copie. Oltre al primo singolo ne vengono estratti altri 3, altrettanto fortunati. \"Flores de alquiler\" vale ai La Quinta Estaci\u00f3n una nomination agli MTV Video Music Awards Latinoamerica."}
{"id": "1123646", "revid": "11266", "url": "https://it.wikipedia.org/wiki?curid=1123646", "title": "Discernimento degli spiriti", "text": "L'espressione neotestamentaria discernimento degli spiriti (\u03b4\u03b9\u03b1\u03ba\u03c1\u03b9\u03c3\u03b5\u03b9\u03c2 \u03c0\u03bd\u03b5\u03c5\u03bc\u03b1\u03c4\u03c9\u03bd, \"diakriseis pneumaton\") indica la facolt\u00e0 (o carisma, dono della grazia di Dio) posseduta da una persona nel contesto della comunit\u00e0 cristiana, di discernere gli spiriti maligni dall'autentico Spirito di Dio, la verit\u00e0 dall'errore, la buona fede dalla malafede, la trasparenza dall'inganno.\nUn elenco di questi carismi si trova nella prima epistola ai Corinzi: \nNel quadro concettuale della Bibbia, gli spiriti malvagi sono tanto pi\u00f9 pericolosi, in quanto possono cercare intenzionalmente di ingannare le persone. L'Apostolo Paolo parla infatti di \"spiriti seduttori\" (\"\u201cOr lo Spirito dice espressamente che negli ultimi tempi alcuni apostateranno dalla fede, dando ascolto a spiriti seduttori e a dottrine di demoni\u201d\" 1 Timoteo 4:1).\nOgni messaggio profetico (un messaggio che afferma procedere da Dio), quindi, deve essere discusso dalla comunit\u00e0 cristiana per verificarne l'attendibilit\u00e0. Forse l'esempio pi\u00f9 chiaro di questo si trova in 1 Corinzi 14:29 \"Parlino due o tre profeti, e gli altri giudichino\" dove si afferma il principio della necessit\u00e0 che la profezia sia attentamente verificata.\nUn esempio biblico di discernimento degli spiriti \u00e8 il caso dell'apostolo Pietro che comprende e rivela ci\u00f2 che segretamente avevano fatto Anania e Saffira: \"Ma Pietro disse: \u00abAnania, perch\u00e9 ha Satana riempito il tuo cuore per farti mentire allo Spirito Santo e trattenere una parte del prezzo del podere?\" (Atti 5:3).\nIl discernere se per la bocca di un ispirato parla lo Spirito Santo o meno, non era e non \u00e8 cosa facile. Certo, l'Apostolo Paolo precisa che se un carismatico dice \"Ges\u00f9 \u00e8 anatema!\" (maledetto, mendace, falso Messia) quel tale non pu\u00f2 essere posseduto che da uno spirito malvagio; cos\u00ec se uno dice invece: \"Ges\u00f9 \u00e8 il Signore,\" (riconoscendo l'identit\u00e0 di Ges\u00f9) ci\u00f2 \u00e8 garanzia che lo Spirito Santo ha parlato (1 Corinzi 12:3). Questo criterio, per\u00f2, non \u00e8 sempre sufficiente, perch\u00e9 l'una o l'altra delle due formule possono essere assenti in una comunicazione spirituale. In questo caso bisogner\u00e0 fare appello ad altri cristiani \u201ccarismatici\u201d che hanno appunto il dono di discernere gli spiriti.\nSi veda anche 1 Giovanni 4:1, sebbene qui il termine profeta sia preso in senso molto generale: \"\u201cCarissimi, non credete ad ogni spirito, ma provate gli spiriti per sapere se sono da Dio, perch\u00e9 molti falsi profeti sono usciti fuori nel mondo\u201d.\"\nAltri criteri sono indicati in Matteo 7:15-20 (cfr. Galati 5:22-23); Romani 12,2; 1 Corinzi 13:1-3; 14:32-33, 37-38).\nIl discernimento degli spiriti oggi.\nC'\u00e8 chi afferma (soprattutto nell'ambito del Protestantesimo) che il discernimento degli spiriti, in quanto speciale carisma, fosse solo necessario nel tempo in cui il canone del Nuovo Testamento non era ancora completo per proteggere la Chiesa da errori dottrinali e devianze. Secondo questa posizione, oggi la Bibbia soltanto, regola ultima di fede e di condotta, sarebbe sufficiente come criterio di discernimento. Altri, nell'ambito del Cattolicesimo, mettono in rilievo come tali criteri di discernimento si trovino soprattutto nella conformit\u00e0 al Magistero ecclesiastico.\nAltri ancora sostengono, per\u00f2, che questo non sia sufficiente, sostenendo la validit\u00e0 e l'importanza permanente di tale dono o capacit\u00e0 spirituale, congiunta all'intuizione naturale, alla conoscenza e all'esperienza. Questa posizione \u00e8 messa particolarmente in evidenza dai movimenti cosiddetti carismatici nell'ambito delle confessioni cristiane.\nIgnazio di Loyola, nei suoi \"Esercizi spirituali\", espone le modalit\u00e0 dell'esame di coscienza e fa precedere le sue istruzioni da un \u201cpresupposto\u201d che introduce l'esercitante nella dinamica e nella prospettiva del discernimento degli spiriti."}
{"id": "1123647", "revid": "8727385", "url": "https://it.wikipedia.org/wiki?curid=1123647", "title": "Fiordilatte", "text": ""}
{"id": "1123660", "revid": "53588", "url": "https://it.wikipedia.org/wiki?curid=1123660", "title": "Spirito di Dio", "text": ""}
{"id": "1123661", "revid": "11959", "url": "https://it.wikipedia.org/wiki?curid=1123661", "title": "Al-Hurr ibn Abd ar-Rahman al-Thaqafi", "text": ""}
{"id": "1123662", "revid": "1821847", "url": "https://it.wikipedia.org/wiki?curid=1123662", "title": "Battaglia di Cogoleto", "text": "La battaglia di Cogoleto si svolse l'11 aprile 1800 tra gli eserciti francese e austriaco presso Cogoleto. I primi giorni dell'aprile 1800 arriv\u00f2 l'esercito austriaco passando dal passo del Giovo, iniziando cos\u00ec l'accerchiamento.\nL'esercito francese, per mantenere il territorio della costa ligure, rispose agli attacchi. Inoltre, per rinforzare l'esercito in netta minoranza (3.000 uomini contro 15.000), il generale francese Andrea Massena aggiunse 4.000 uomini. La sera dell'11 aprile arrivarono nel tratto di mare antistante la cittadina ligure sei navi della Marina inglese che bombardarono l'esercito francese, costringendolo alla ritirata.\nIl generale Mass\u00e9na fu costretto alla fuga verso Genova e Cogoleto rimase sotto il dominio austriaco sino al 24 giugno 1800."}
{"id": "1123666", "revid": "38120", "url": "https://it.wikipedia.org/wiki?curid=1123666", "title": "Acustico (La Quinta Estaci\u00f3n)", "text": "Acustico, uscito nel 2005, \u00e8 il primo album live dei La Quinta Estaci\u00f3n. Accompagnato anche da un DVD, vende circa 250.000 copie e vale al gruppo una nomination ai Grammy Latini."}
{"id": "1123668", "revid": "767487", "url": "https://it.wikipedia.org/wiki?curid=1123668", "title": "La sposa del mostro", "text": "La sposa del mostro (\"Bride of the Monster\") \u00e8 un film del 1955 diretto da Edward D. Wood Jr., meglio noto come \"Ed Wood\". \u00c8 stato distribuito in Italia nel 2008 dalla Koch Media su DVD.\nTrama.\nIn un tratto di bosco, due cacciatori si ritrovano nel mezzo di una violenta tempesta, decidono perci\u00f2 di cercare rifugio nella vicina casa al \u201cluogo dei vecchi salici\u201d, che dovrebbe essere abbandonato e infestato. Quando arrivano, scoprono che l\u2019abitazione \u00e8 stata occupata e il proprietario, il misterioso dottor Eric Vornoff, nega loro ospitalit\u00e0. Una volta allontanatisi, uno dei cacciatori tenta di rientrare con la forza, ma una piovra gigante \u00e8 all\u2019improvviso rilasciata dalla sua vasca e mandata all\u2019inseguimento degli intrusi. Il mostro riesce a ucciderne uno, mentre l\u2019altro \u00e8 catturato dal gigante Lobo. Una volta nella casa, il superstite riprende i sensi, e Vornoff gli spiega che eseguir\u00e0 un esperimento su di lui, ma il cacciatore muore durante il tentativo.\nIn centrale, il capitano Tom Robbins riceve il tenente Dick Craig e lo informa della situazione: ci sono al momento dodici uomini scomparsi nella palude intorno al Lago Marsh, mentre la polizia \u00e8 a corto di prove. Mentre discutono, irrompe nello studio la reporter che ha investigato sulla faccenda, Janet Lawton, che \u00e8 anche fidanzata con Craig. Janet litiga con i due poliziotti sull\u2019esistenza di un ipotetico mostro e alla fine dichiara che andr\u00e0 di persona al Lago Marsh per investigare. Poco dopo, alla centrale arriva un intellettuale dall\u2019Europa, il Professor Vladimir Strowski, un sedicente esperto in materia di mostri preistorici, con il quale la polizia accetta di collaborare per far luce sulla faccenda. Si decide per\u00f2 di cominciare le indagini l\u2019indomani mattina, non di notte.\nIntanto cala il sole e Janet arriva nei pressi del Lago Marsh, ma per via della poca visibilit\u00e0 finisce fuori strada. Lobo, comparso dal bosco, la soccorre e Janet si risveglia prigioniera di Vornoff, che usa l\u2019ipnosi per indurle il sonno. Il giorno seguente, Craig e il suo partner arrivano nella palude attorno al lago e, dopo aver notato i pericoli della palude e la stranezza del meteo, scoprono l\u2019auto di Janet e decidono di lasciare la palude ipotizzando che magari la donna fosse tornata indietro. Janet intanto si risveglia nella casa dei vecchi salici. Vornoff le assicura che Lobo \u00e8 innocuo, ma il gigante sembra ammaliato dalla donna e tenta di avvicinarsi a lei, ma lo scienziato lo respinge, per poi far piombare Janet di nuovo nel sonno.\nStrowski intanto arriva alla palude e riesce a entrare nella casa dei vecchi salici, solo per incontrarsi con Vornoff e rivelarsi essere un agente governativo del Paese natale di quest\u2019ultimo, giunto in missione per ricondurlo in patria. Gli esperimenti di Vornoff, per i quali era stato tacciato di follia e allontanato, si sono infatti rivelati dei successi, e ora il governo li vorrebbe per i propri fini. Vornoff per\u00f2 non accetta: i suoi esperimenti, capaci di produrre superuomini di grande forza e stazza, serviranno solo per lui stesso, non per altri; lo scienziato sogna infatti di dominare il mondo attraverso le sue creazioni. Cala intanto la sera, e Craig e il suo partner ritornano alla palude e scoprono l\u2019auto abbandonata di Strowski. Decidono pertanto di dividersi e il sergente si dirige dai vecchi salici. Nel suo laboratorio segreto, Vornoff richiama Janet, ipnotizzata, con un gesto della mano e la donna arriva vestita da sposa, per essere sottoposta a un suo nuovo esperimento. Lobo per\u00f2 \u00e8 incerto e Vornoff lo deve frustare per farlo muovere.\nCraig irrompe nel laboratorio mentre i due si preparano, dopo aver per caso scoperto il passaggio segreto, ma alla fine viene catturato. L\u2019esperimento sta ora per cominciare e Lobo, preoccupato per Janet, si rubella al suo padrone e lo attacca, riuscendo a farlo svenire. Il gigante libera Janet e trasporta alla fine Vornoff, privo di sensi, sul tavolo operatorio. Lo scienziato diventa dunque la cavia del suo stesso esperimento, ma questa volta il tentativo si rivela un successo e Vornoff si tramuta in un superuomo: egli affronta dunque Lobo \u2013 i due adesso hanno pari forza. Nel combattimento, il laboratorio prende fuoco e Vornoff rapisce Janet prima di scappare. Dick, ora libero, si lancia all\u2019inseguimento mentre Lobo \u00e8 divorato dalle fiamme. La polizia intanto arriva alla palude, raggiunge l\u2019abitazione dello scienziato e la circonda, per\u00f2 troppo tardi: i federali riescono a intravedere Vornoff allontanarsi, e si riuniscono a Craig per lanciarsi all\u2019inseguimento dello scienziato.\nVornoff \u00e8 per\u00f2 stravolto: ha perso sia la casa sia l\u2019equipaggiamento; decide pertanto di abbandonare Janet e tenta di scappare. Craig ritrova cos\u00ec la sua fidanzata e dopo, ripreso l\u2019inseguimento, riesce a far rotolare un masso sullo scienziato in fuga, che precipita nell\u2019acqua del lago. Dai flutti emerge la piovra, ma mentre combattono sono entrambi annientati da un\u2019esplosione nucleare, a quanto sembra scatenata dalla reazione a catena che ha avuto inizio con l\u2019incendio del laboratorio. Il capitano Robbins, che assiste alla scena, commenta che Vornoff ha \u201cinterferito con il dominio di Dio\u201d."}
{"id": "1123672", "revid": "117030106", "url": "https://it.wikipedia.org/wiki?curid=1123672", "title": "Tobias Smollett", "text": "La sua teoria del romanzo sembra pi\u00f9 definire una forma ideale che riassumere la sua stessa narrativa, in cui spesso ai lettori non pare evidente il progetto complessivo. La prefazione al Roderick Random ribadisce come si sia ormai creata una distinzione tra il \"romance\" (romanzo), che ha origine secondo Smollett nell'ignoranza e nella superstizione, e il nuovo stile dell'epoca, il genere del \"realismo picaresco\". Egli \u00e8 anche considerato tra i creatori del romanzo marinaresco.\nBiografia.\nInizi\u00f2 la sua carriera come chirurgo a Glasgow; nel 1740 esercit\u00f2 la professione di medico di bordo su una nave da guerra della Royal Navy, la HMS \"Chichester\", con la quale salp\u00f2 alla volta della Giamaica facendo tappa a Port Royal per poi proseguire per la spedizione e blocco navale contro Cartagena (nell'odierna Colombia), missione guidata dal viceammiraglio (del blu) Edward Vernon.\nProbabilmente, durante il suo viaggio nelle Indie Occidentali incontr\u00f2 Ann Lascelles, una creola, figlia di un ricco proprietario terriero giamaicano e sua futura moglie.\nNel 1744-45 Smollett era a Londra e si dedic\u00f2 essenzialmente alla letteratura.\nViaggi\u00f2 molto, anche a causa dei suoi problemi di salute, che lo spinsero a soggiornare spesso in Italia.\nMor\u00ec ad Antignano (oggi un quartiere di Livorno, ma che all'epoca costituiva una frazione urbanisticamente distaccata dalla citt\u00e0), presso la Villa del Giardino; la sua salma riposa ancor oggi nel pi\u00f9 antico cimitero degli inglesi cittadino, dove si trova anche la tomba della moglie.\nCuriosamente nel libro \"L'isola del tesoro\" di Robert Louis Stevenson, viene citato il personaggio del capitano Alexander Smollett, probabile tributo dello scrittore, anch'egli scozzese, all'autore de \"Le avventure di Roderick Random\".\nLa produzione letteraria.\n\"The Adventure of Roderick Random\" (1748) ha per protagonista uno scozzese di buona famiglia che, giunto in Inghilterra, si trova esposto (un po' come il \"Joseph Andrews\" di Fielding) al \"selfishness\" (egoismo) e alla \"envy of mankind\" (invidia del genere umano). Roderick deve lottare per riconquistare ricchezza e rispettabilit\u00e0 e per questo \u00e8 spesso aggressivo. Nonostante si tratti di un erede ingiustamente privato delle sue fortune e di un uomo costretto a vagabondare in terra straniere, Roderick non diventa un outsider romantico, come sarebbe invece accaduto allo stesso personaggio nell'epoca successiva.\nRoderick viene arruolato in marina e l'autore non risparmia i dettagli pi\u00f9 sgradevoli del combattimento, di cui ha conoscenza grazie all'esperienza di medico di bordo. L'inclusione di scene di guerra moderna \u00e8 un'evidente alternativa alle battaglie fantastiche dei \"romances\"\". \nCon Roderick Random, Smollett adatta la tradizione picaresca al moderno gusto inglese del realismo.\nAnche il personaggio principale di \"The Adventures of Peregrine Pickle\" (1751) \u00e8 un eroe errante, ma questi si dimostra violento, libertino, crudele, tutti atteggiamenti che finiscono per allontanarlo dagli altri. Quando esce di prigione, il suo finale pentimento e la provvidenziale eredit\u00e0 lo portano a sposarsi felicemente e a ritirarsi in campagna, lontano dalle tentazioni della metropoli (quelle tentazioni illustrate nelle incisioni di William Hogarth).\nImprontate a uno spirito aridamente ironico e corrosivo sono \"The Adventures of Ferdinand Count Fathom\" (1753). Dopo le \"Adventures of Sir Launcelot Greaves\" (1762), mediocre imitazione del Cervantes, apparve in forma epistolare il suo ultimo romanzo, \"The Expedition of Humphry Clinker\" (1771), che rivela maggior equilibrio e maturit\u00e0 artistica. I suoi romanzi contribuirono validamente alla formazione della narrativa inglese. Fra gli altri lavori, una traduzione del \"Gil Blas\" di Alain-Ren\u00e9 Lesage (1749), delle opere di Voltaire (in collaborazione con Thomas Francklin); \"Travels through France and Italy\", libro d'impressioni di viaggio; \"The History and Adventures of an Atom\" (1769), efficace satira sulla politica inglese.\nNotevole anche la prosecuzione della \"History of England\" di David Hume, pubblicata da Smollett nel 1760 in quattro volumi, che vanno dalla Gloriosa rivoluzione del 1688 alla morte di Giorgio II."}
{"id": "1123679", "revid": "1844579", "url": "https://it.wikipedia.org/wiki?curid=1123679", "title": "Pro Wrestling Noah", "text": "La \u00e8 una federazione fondata in Giappone nel 2000 dal wrestler giapponese Mitsuharu Misawa.\nStoria.\nFondazione e morte di Misawa (2000\u20132009).\nFondata il 28 maggio 2000 da Mitsuharu Misawa, la Pro Wrestling Noah (nel quale nome la parola Noah \u00e8 un chiaro riferimento a No\u00e8) si form\u00f2 con un roster che si compose con 26 dei 30 lottatori precedentemente impegnati nella federazione All Japan Pro Wrestling (AJPW), federazione quest'ultima da cui lo stesso Misawa si licenzi\u00f2 a causa di dissidi con la dirigenza.\nNelle volont\u00e0 del fondatore (Misawa), la possibilit\u00e0 di proporre la continuazione del sistema promozionale giapponese degli anni '90 ma con l'aggiunta di offrire ai lottatori appartenenti ad altre federazioni di competervi (cosa che invece il fondatore di AJPW Giant Baba aveva sempre proibito) era l'Arca, ed il fatto che nel proprio logo fosse rappresentata una colomba che stringe nel becco un ramoscello di ulivo \u00e8 un chiaro riferimento alla storia di No\u00e8 ed alla sua biblica impresa.\nMisawa punt\u00f2 anche sulla categoria dei cruiserweight (un'altra possibilit\u00e0 che invece nelle federazioni contemporanee veniva scarsamente considerata) e sul fatto di rendere disponibile la competizione verso un determinato titolo sia ai lottatori della categoria heavyweight che a quelli della cruiserweight.\nNel 2003 il periodico editoriale Wrestling Observer Newsletter assegn\u00f2 a Noah il premio per il miglior spettacolo televisivo settimanale e la nomin\u00f2 come la miglior federazione del 2004 e del 2005.\nNoah diede vita anche ad una federazione satellite chiamata Pro Wrestling Sem (Sem \u00e8 il nome del secondogenito di No\u00e8) che, lanciata nel 2006 divenne la sezione di sviluppo giovanile.\nTra il 2007 ed il 2009 Noah lanci\u00f2 tre tornei, il Global Junior Heavyweight Tag League (2007), il Global Tag League (2008) ed il Global Junior Heavyweight League (2009). I primi due dedicati alla divisione tag team ed il terzo alla competizione singola.\nIl 13 giugno 2009 Misawa, mentre lottava in team con Go Shiozaki in un evento svoltosi ad Hiroshima, subisce una lesione spinale e muore poco dopo il trasporto in osepdale.\nSempre nello stesso anno Noah perse il proprio programma settimanale sulla televisione giapponese Nippon TV.\nSuccessore e dissesto (2009\u20132016).\nNel giugno del 2009 anno venne nominato presidente Akira Taue e nel 2010 prese il via il quarto dei tornei (il Global League Tournament).\nPer il decimo anniversario della federazione Noah annunci\u00f2 di avere in programma numerosi eventi da svolgere anche negli anni successivi, tuttavia nel marzo del 2012 la stampa giapponese rivel\u00f2 che la dirigenza della federazione aveva dei legami con la mafia giapponese (Yakuza) e notizia che port\u00f2 al declassamento di alcuni dirigenti della federazione ed al rafforzamento dei protocolli anti mafia e dall'ulteriore conseguenza negativa della perdita degli spettacoli televisivi.\nTra il dicembre 2012 ed i primi mesi del 2013 alcuni dei lottatori di punta della federazione (Kenta Kobashi, Atsushi Aoki, Go Shiozaki, Jun Akiyama, Kotaro Suzuki e Yoshinobu Kanemaru) lasciarono Noah e nella fine dello stesso anno fu annunciato che altri cinque lottatori non avrebbero rinnovato il contratto per l'anno successivo.\nNonostante l'arrivo di alcuni nuovi lottatori ed il tentativo di riorganizzare la federazione, gli infortuni ed i ritiri di altri lottatori del roster portarono Noah verso il dissesto e la cessione nell'autunno del 2016 alla Estbee Co Ltd ed alla cessazione della collaborazione con New Japan Pro-Wrestling, collaborazione in essere dal 2015.\nTentativo di rilancio (2017\u2013presente).\nNei primi mesi del 2017 viene annunciata una collaborazione con la federazione canadese Border City Wrestling (BCW) e con la statunitense Impact Wrestling.\nNel 2020 la Noah e la DDT Pro-Wrestling, entrambe di propriet\u00e0 della Cyberagent, si fonderanno in un'unica federazione chiamata Cyberfight.\nGlobal Honored Crown.\nCome l\"International Wrestling Grand Prix\" (IWGP) per la New Japan Pro-Wrestling, anche la Pro Wrestling Noah dispone di un proprio organo direttivo che gestisce i suoi titoli. Esso \u00e8 il Global Honored Crown (GHC)."}
{"id": "1123686", "revid": "729019", "url": "https://it.wikipedia.org/wiki?curid=1123686", "title": "Arbizione", "text": "Biografia.\nOrigini.\nArbizione inizi\u00f2 la sua carriera nell'esercito romano come soldato semplice; sal\u00ec poi la scala gerarchica fino a diventare \"dux\", probabilmente sotto Costantino I.\nCostanzo Gallo.\nArbizione era \"magister equitum\" alla corte di Costanzo, probabilmente gi\u00e0 durante l'usurpazione di Magnenzio (350-353).\nNel 354 organizz\u00f2 una congiura per far cadere il \"caesar\" d'Oriente Costanzo Gallo, cugino dell'imperatore, e al contempo eliminare il generale Ursicino, uno dei pi\u00f9 valenti comandanti di Gallo. Costanzo aveva dubbi sul governo di Gallo, che era stato infatti tirannico e odiato dalla popolazione, e voleva destituirlo richiamandolo a Milano. Arbizione e i suoi complici - Ammiano Marcellino fa i nomi di Dinamio, Picentius, Gaio Ceonio Rufo Volusiano Lampadio e il \"praepositus cubiculi\" Eusebio - suggerirono a Costanzo che Ursicino avesse incitato Gallo, tramite degli agenti, allo scopo di aumentarne l'impopolarit\u00e0 presso il popolo e far scoppiare una rivolta, che si sarebbe poi conclusa con l'elevazione al trono del figlio di Ursicino: non era dunque possibile lasciare Ursicino in Oriente. Allora Costanzo convoc\u00f2 Ursicino a Milano: a corte i consiglieri di Costanzo lo convinsero a mettere a morte il generale, ma poi cambi\u00f2 idea e prefer\u00ec rinviare l'esecuzione. Gallo venne arrestato e portato a Pola: Eusebio e Arbizione furono inviati ad Aquileia, dove erano stati internati i soldati di Gallo e il suo stato maggiore, per mettere sotto processo i collaboratori del cesare deposto.\nNel 355, anno in cui tenne il consolato, Arbizione era in Gallia con Costanzo, in una campagna contro gli Alamanni. Un episodio di questa campagna mostra Arbizione che riesce a convincere l'imperatore, dopo una lunga discussione, a cedergli il comando di una piccola azione contro gli Alamanni Lentiensi sulla sponda meridionale del Lago di Costanza. Quando il \"magister militum\" di Gallia Claudio Silvano fu sospettato di tradimento, Arbizione sugger\u00ec a Costanzo la linea dura: Ammiano Marcellino suggerisce che temesse questo rivale.\nSub\u00ec anche l'accusa di alto tradimento da parte del \"comes\" Verissimo, nel 356, ma riusc\u00ec a uscirne scagionato.\nSul fronte orientale.\nNel 359 fece istituire un processo-farsa contro il \"magister peditum\" Barbazione, accusandolo di tradimento per una folle lettera scrittagli dalla moglie e giunta nelle mani di Arbizione grazie al tradimento di una schiava; Barbazione venne messo a morte.\nNello stesso anno cadde la fortezza orientale di Amida, ed Arbizione e Florenzio furono inviati per imbastire una indagine sulle cause della sconfitta: il \"magister peditum\" Sabiniano, appena nominato al posto di Barbazione dietro pressione di Eusebio, era responsabile di aver impedito una sortita di Ursicino per difendere l'importante piazzaforte, e pi\u00f9 in generale di non aver difeso attivamente Amida, ma Arbizione non lo mise sotto accusa per timore del suo protettore. La colpa ricadde allora su Ursicino, che dovette dimettersi e ritirarsi a vita privata.\nArbizione segu\u00ec Costanzo nella sua campagna contro i Sasanidi di Sapore II: assieme ad Agilone fu incaricato di difendere la frontiera del Tigri. Dopo aver concluso l'azione con un nulla di fatto, accompagn\u00f2 l'imperatore in occidente, contro il cesare Giuliano che si era proclamato \"augustus\": assieme a Gomoario tent\u00f2 di fermarne, senza successo, l'avanzata (361). Quando Costanzo mor\u00ec, il 5 ottobre 361, Arbizione era con lui.\nIn seguito Giuliano mise Arbizione tra i membri di un tribunale di Calcedonia che si occup\u00f2 di processi di tradimento a carico dei funzionari di Costanzo II.\nProcopio.\nArbizione torn\u00f2 a giocare un ruolo di un certo rilievo durante l'usurpazione di Procopio (26 settembre 365 - 27 maggio 366). Procopio era un membro della dinastia costantiniana che si ribell\u00f2 contro l'imperatore Valente facendo leva sulla fedelt\u00e0 dell'esercito romano e di molti suoi generali alla dinastia di Costantino I, oltre che sul malcontento per il governo di Valente e del fratello Valentiniano I. All'inizio le cose sembrarono andare male per Valente, ma cominciarono a cambiare quando Arbizione, che era stato un importante generale del costantinide Costanzo II ma che si era da lungo tempo ritirato a vita privata, mostr\u00f2 pubblicamente che la propria fedelt\u00e0 e il proprio sostegno andavano al legittimo imperatore; rifiut\u00f2 infatti il proprio sostegno a Procopio, accampando la propria et\u00e0 avanzata come scusa, mentre Procopio gli sequestr\u00f2 tutto il contenuto della sua casa.\nDietro richiesta di Valente, Arbizione fece leva sulla fedelt\u00e0 dei soldati alla sua persona, affermando che Procopio sarebbe caduto di l\u00ec a breve; il suo discorso fu cos\u00ec convincente che Gomoario, un generale di Procopio che era presente, pass\u00f2 immediatamente dalla parte di Valente.\nGiudizi.\nLo storico Ammiano Marcellino, contemporaneo di Arbizione, lo descrive come molto influente presso l'imperatore Costanzo, e allo stesso tempo impegnato in intrighi e congiure contro i suoi possibili avversari. Questo ritratto estremamente negativo di Arbizione va pesato considerando, per\u00f2, che Ursicino era il mentore di Ammiano."}
{"id": "1123691", "revid": "110157", "url": "https://it.wikipedia.org/wiki?curid=1123691", "title": "El mundo se equivoca", "text": "El mundo se equivoca, uscito a met\u00e0 del 2006, \u00e8 il quarto album (il terzo in studio) del gruppo spagnolo La Quinta Estaci\u00f3n. Il primo singolo estratto \u00e8 stato \"Tu peor error\" (che ha raggiunto il 3 posto in Messico), seguito da \"Me muero\", che ha avuto un enorme successo, rimanendo per ben 11 settimane consecutive al primo posto dei singoli pi\u00f9 venduti in Messico e ai primi posti in tutti gli altri paesi del Sud America. Il terzo singolo estratto \u00e8 \"Sue\u00f1os rotos\", eccetto per il mercato statunitense, dove il gruppo ha deciso di pubblicare Ahora Que Te Vas."}
{"id": "1123692", "revid": "11959", "url": "https://it.wikipedia.org/wiki?curid=1123692", "title": "Musa bin Nusair", "text": ""}
{"id": "1123693", "revid": "486946", "url": "https://it.wikipedia.org/wiki?curid=1123693", "title": "NOAH", "text": ""}
{"id": "1123695", "revid": "47767", "url": "https://it.wikipedia.org/wiki?curid=1123695", "title": "Noah", "text": ""}
{"id": "1123697", "revid": "56378", "url": "https://it.wikipedia.org/wiki?curid=1123697", "title": "George E. Moore", "text": ""}
{"id": "1123699", "revid": "1573940", "url": "https://it.wikipedia.org/wiki?curid=1123699", "title": "Araeoscelidia", "text": "Gli areoscelidi (Araeoscelidia ) sono un ordine di rettili simili a lucertole vissuti tra la fine del Carbonifero e l'inizio del Permiano (tra 300 e 260 milioni di anni fa). Essi rappresentano i primi diapsidi noti.\nDescrizione.\nGli areoscelidi erano animali di piccole dimensioni, lunghi da 40 a 60 centimetri, dotati di collo lungo e di esili zampe tipiche di un animale corridore. I primi esemplari noti appartengono alla specie \"Petrolacosaurus kansensis\", rinvenuti in Kansas in terreni del Carbonifero superiore. Altre forme pi\u00f9 evolute e di dimensioni maggiori sono note nel Permiano nordamericano, e appartengono ai generi \"Zarcasaurus\" e \"Araeoscelis\". Un altro areoscelide \u00e8 noto nel Permiano della Francia, \"Aphelosaurus\". Tutti questi piccoli rettili possono essere considerati vicini all'antenato dei diapsidi successivi, che comprendono le lucertole e i serpenti (Squamata) cos\u00ec come i coccodrilli e i dinosauri (Archosauria). Gli areoscelidi, con ogni probabilit\u00e0, erano veloci cacciatori di piccole prede come insetti e altri invertebrati, che catturavano con guizzanti movimenti del lungo collo. A questo gruppo appartiene anche \"Spinoaequalis\", un rettile dall'insolita morfologia caudale, probabilmente il pi\u00f9 antico rettile acquatico noto.\nFilogenesi.\nDi seguito \u00e8 presentato un cladogramma tratto dagli studi di deBraga e Reisz (1995) e di Falconnet e Steyer (2007):"}
{"id": "1123700", "revid": "22356", "url": "https://it.wikipedia.org/wiki?curid=1123700", "title": "Areoscelidi", "text": ""}
{"id": "1123703", "revid": "1305772", "url": "https://it.wikipedia.org/wiki?curid=1123703", "title": "Kingdom Come (Jay-Z)", "text": "Kingdom Come \u00e8 il nono album del rapper statunitense Jay-Z, pubblicato nel 2006 da Roc-A-Fella e Def Jam.\nIl disco segna il ritorno ufficiale del rapper sulla scena musicale tre anni dopo il ritiro con \"The Black Album\". \"Kingdom Come\" \u00e8 accolto con recensioni miste da parte della critica, ma \u00e8 un successo commerciale, certificato multi-platino negli USA e nominato ai Grammy 2008 come miglior album rap.\nAntefatti, descrizione e ricezione.\nDopo l'album del ritiro \"The Black Album\" del 2003, Jay-Z resta all'interno del panorama musicale pubblicando \"Collision Course\" con i Linkin Park e \"Unfinished Business\" con R. Kelly nel 2004, guidando la Def Jam come amministratore delegato prima e come presidente poi, e collaborando in diversi album di altri artisti, tra i quali Beyonc\u00e9, Lupe Fiasco, Bun B, Kanye West e i suoi artisti nella Roc-A-Fella. Intorno al 2006, secondo uno dei maggiori collaboratori di Jay-Z Young Guru, l'amministratore delegato della Def Jam L.A. Reid pone il rapper di fronte a un aut aut: far uscire un nuovo album o iniziare a licenziare buona parte del personale dell'etichetta. La maggior parte dell'album sarebbe realizzato nel corso del suo tour mondiale, al termine delle performance.\nOttiene 67/100 su \"Metacritic\", punteggio basato su 23 recensioni. Presenta tracce vicine al trip-hop (\"Beach Chair\") e all'R&amp;B (\"Hollywood\").\n\u00c8 considerato da molti critici musicali, e anche dello stesso Jay-Z, il suo peggior album.\nJust Blaze e Dr. Dre producono la maggior parte dell'album. Tra gli ospiti appaiono Beyonc\u00e9, Pharrell, Usher, Ne-Yo, Chris Martin dei Coldplay e John Legend.\nNella sua prima settimana vende 680.000 copie e debutta al primo posto nella \"Billboard 200\", nono album di Jay-Z a riuscirci e terzo assieme ai Rolling Stones per il maggior numero di album al primo posto negli Stati Uniti. Nel dicembre del 2006, la RIAA lo certifica multi platino. \"Kingdom Come\" \u00e8 nominato ai Grammy Awards 2008 come miglior album rap."}
{"id": "1123709", "revid": "2121638", "url": "https://it.wikipedia.org/wiki?curid=1123709", "title": "Speed (personaggio)", "text": "Speed, il cui vero nome era Thomas \"Tommy\" Maximoff ma poi Thomas \"Tommy\" Shepherd, \u00e8 un personaggio immaginario dei fumetti creato da Allan Heinberg (testi) e Jim Cheung (disegni) nel 2006, per la serie dei Giovani Vendicatori pubblicata dalla Marvel Comics. Fa la sua comparsa in \"Young Avengers\" n. 10, adotta il costume e l'identit\u00e0 di Speed, unendosi al supergruppo, nel numero 12.\nBiografia del personaggio.\nTommy \u00e8 in realt\u00e0 il figlio di Wanda Maximoff, Scarlet: in origine era un frammento dell'anima di Mefisto che avrebbe voluto rivendicarla, quando Wanda partor\u00ec due gemelli, creati con il suo potere di modificare il corso degli eventi agendo sulle probabilit\u00e0. Quando il frammento venne riassorbito da Mefisto la forza dei due gemelli lo distrusse e si reincarnarono in Tommy e Billy (Wiccan).\nThomas venne cresciuto dagli Sheperd, ma quando i suoi poteri mutanti si rivelarono lo chiusero in un laboratorio del governo. Liberato dai Giovani Vendicatori si un\u00ec a loro per salvare Hulkling dai Kree e dagli Skrull, in seguito si un\u00ec a loro col nome in codice di Speed.\nEsiste anche un altro Speed (alias Philip Flybird) su Terra 68. Egli riesce ad incanalare la luce nel suo corpo riuscendo a correre a velocit\u00e0 supersoniche (1300\u00a0km/h), a lanciare raggi di luce e a volare.\nCivil War.\nThomas comparir\u00e0 con i Giovani Vendicatori durante \"Civil War\" dalla parte di Capitan America, aiuter\u00e0 la squadra durante una missione per aiutare i Runaways.\nPoteri e abilit\u00e0.\nSpeed pu\u00f2 correre alla velocit\u00e0 sovrumana di circa 762\u00a0mph, quasi pari a quella di Quicksilver (almeno nell'universo dove non \u00e8 stato potenziato dall'isotopo con il quale raggiunge circa 3800\u00a0mph) infatti riesce a correre sulle acque dell'oceano e pu\u00f2, agitando le mani, scatenare un'esplosione scindendo atomi."}
{"id": "1123725", "revid": "2184720", "url": "https://it.wikipedia.org/wiki?curid=1123725", "title": "I Miss You (Bj\u00f6rk)", "text": "I Miss You \u00e8 una canzone di Bj\u00f6rk del 1997 ed \u00e8 il sesto ed ultimo singolo estratto dall'album \"Post\"."}
{"id": "1123728", "revid": "33751", "url": "https://it.wikipedia.org/wiki?curid=1123728", "title": "Andy Bell (musicista)", "text": "Attivo dapprima con i Ride e gli Hurricane #1, ha suonato il basso per gli Oasis dal 1999 al 2009. Dal 2009 al 2014 ha fatto parte, nelle vesti di chitarrista, dei Beady Eye, band che ha fondato con i compagni degli Oasis dopo l'abbandono di Noel Gallagher. Dal 2014 \u00e8 di nuovo nei Ride.\nCarriera.\nRide.\nLa sua carriera inizia nei Ride, band di Oxford di cui Andy \u00e8 il principale compositore e chitarrista, nel 1988. Con loro pubblica 4 dischi tra il 1990 e il 1996. La band si scioglie in seguito a dissidi interni, che si protraevano da un paio d'anni, tra Andy e l'altro cantante-chitarrista Mark Gardener, che lascia il gruppo nel bel mezzo delle registrazioni dell'ultimo album, \"Tarantula\".\nHurricane #1.\nAndy ricompare nel 1997 con gli Hurricane #1, un'altra band della Creation Records, come i Ride. Gli Hurricane #1 pubblicano due album e sono spesso accusati di copiare gli Oasis, vista la neanche troppo celata somiglianza di voce del cantante Alex Lowe con quella di Liam Gallagher, in particolare nel primo album \"Hurricane #1\". Nel 1999 Bell si prende una pausa e va in tour con i Gay Dad.\nOasis.\nMentre Andy suona con i Gay Dad, gli Oasis sono alla ricerca di un rimpiazzo per il bassista Guigsy e il chitarrista ritmico Bonehead. Quest'ultimo \u00e8 sostituito da Gem Archer. L'idea Andy Bell venne a Liam, nonostante il parere inizialmente avverso di suo fratello Noel in quanto Andy non era un bassista. Andy, che aveva appena lasciato Oxford per trasferirsi in Svezia con moglie e figlia, assunse il nuovo ruolo dopo aver imparato in fretta a suonare il basso facendo riferimento alle canzoni classiche del repertorio degli Oasis. Nel frattempo il videoclip di \"Go Let It Out\" degli Oasis esce con Noel al basso, Gem alla chitarra di Noel e Liam alla chitarra ritmica. Andy entra di fatto a far parte degli Oasis nel tour di promozione dell'album \"Standing on the Shoulder of Giants\". Non avendo partecipato alle sessioni di registrazione del disco inizialmente percepisce uno stipendio di musicista dal vivo, equivalente a circa 85 sterline a serata.\nBell scrive il primo pezzo con gli Oasis in una versione tutta strumentale, \"A Quick Peep\", in cui lui suona basso e chitarra e Noel la batteria. \u00c8 autore anche di testi. Ha scritto, per \"Don't Believe the Truth\" del 2005, i pezzi \"Turn Up The Sun\" e \"Keep The Dream Alive\", oltre alla b-side di \"Stop Crying Your Heart Out\", \"Thank You for the Good Times\". In merito a \"Turn Up The Sun\" Andy ha detto di averla scritta in una foresta nei pressi della sua casa in Svezia, sotto l'effetto di droghe, nel pieno della notte.\nIl 10 maggio 2007 partecipa al concerto tributo a Syd Barrett suonando insieme a David Gilmour, Nick Mason e Richard Wright la canzone \"Arnold Layne\".\nPer l'album \"Dig Out Your Soul\", uscito nell'ottobre 2008, scrive \"The Nature Of Reality\", un pezzo che riflette, secondo quanto dichiarato dallo stesso Bell, un periodo molto difficile della sua vita, caratterizzato da una crisi matrimoniale.\nBeady Eye.\nDopo lo scioglimento degli Oasis torna a suonare la chitarra per i Beady Eye, proseguendo la collaborazione con Liam Gallagher, Gem Archer e Chris Sharrock. Per l'album \"Different Gear, Still Speeding\", del 2011, ha scritto \"Four Letter Word\", \"Millionaire\", \"Kill For A Dream\" e \"The Beat Goes On\". Per il secondo album, \"BE\", del 2013, ha scritto \"Face The Crowd\", \"Soon Come Tomorrow\" e \"I'm Just Saying\".\nRicostituzione dei Ride.\nIl 18 novembre 2014, con un post sul proprio profilo Twitter, Andy Bell annuncia la ricostituzione dei Ride, composti da Bell, dal cantante Mark Gardener, dal bassista Steve Queralt e dal batterista Laurence Colbert. La band intraprende un tour nel maggio 2015.\nProduttore, solista e DJ.\nOltre ad essere un compositore, un chitarrista e un bassista Bell ha co-prodotto due album degli Hurricane #1, l'omonimo \"Hurricane #1\" e \"Only The Strongest Will Survive\". Bell ha prodotto anche il singolo di debutto dei Kynd, \"Egotripper\", pubblicato nell'ottobre 1996 e \"Fear &amp; Love\", quinto album in studio della band svedese Weeping Willows, edito nel 2007. Andy Bell \u00e8 anche un DJ.\nNel 2008 ha collaborato con il gruppo elettronico anglo-statunitense SPC ECO per il brano \"Silver Clouds\", in cui suona il sitar elettrico e un vecchio dulcimer personalizzato, oltre ad aver collaborato alla scrittura del testo. La canzone \u00e8 stata diffusa nel 2009 come bonus della versione giapponese del disco \"3-D\".\nNel 2009 ha pubblicato i primi lavori da solista sotto lo pseudonimo di Grapefruit, con cui ha prodotto una traccia strumentale compresa nella raccolta \"One by One: KZK Adidas Originals by Originals\", pubblicato solo in Giappone da Sony Music.\nIl suo primo singolo da solista, \"Plastic Bag\", \u00e8 stato pubblicato il 23 ottobre 2019 in vinile per gli abbonati al Sonic Cathedral Singles Club. \"Plastic Bag\" e il suo lato b, \"The Commune\", sono stati poi pubblicati il 10 luglio 2020 in formato digitale.\nL'11 agosto 2020 ha pubblicato il suo secondo singolo da solista, \"Love Comes in Waves\", che ha anticipato l'uscita di \"The View From Half Way Down\", il suo primo album da solista, uscito il 9 ottobre 2020.\nStrumentazione.\nChitarre.\nBell usa anche una chitarra personalizzata costruita da Philippe Dubreuille sulla base di una Gibson Les Paul, con copertura metallica e Bigsby.\nVita privata.\nSposato a lungo con la modella e cantante svedese Idha \u00d6velius, ha vissuto a Stoccolma e ha avuto da lei due figli, Leia e Leon. Bell li vede regolarmente quando si reca in Svezia, dove \u00e8 anche produttore di band locali e fa il dj al nightclub Bangers n' Mash.\nIn seguito si \u00e8 sposato in seconde nozze con Shiarra, rappresentante della casa discografica Universal Music. "}
{"id": "1123730", "revid": "92719", "url": "https://it.wikipedia.org/wiki?curid=1123730", "title": "Porciglione eurasiatico", "text": ""}
{"id": "1123731", "revid": "767487", "url": "https://it.wikipedia.org/wiki?curid=1123731", "title": "Labidosaurus hamatus", "text": "Il labidosauro (Labidosaurus hamatus) \u00e8 un rettile estinto, vissuto nel Permiano inferiore nel Texas circa 280 milioni di anni fa.\nCorpo primitivo e mascelle specializzate.\nSimile a una grossa e tozza lucertola, il labidosauro \u00e8 uno dei pi\u00f9 noti rappresentanti di quel gruppo di rettili primitivi noti come captorinidi; questi animali, dotati di un cranio robusto e privo di finestre per l'inserzione dei muscoli, sono considerati tra i pi\u00f9 primitivi fra tutti i rettili noti. Il labidosauro, in particolare, misurava circa 75\u00a0cm e possedeva un capo grosso, una coda piuttosto corta e un corpo massiccio. La sua struttura indica che era un animale molto adattato alla vita terrestre, probabilmente simile a delle attuali iguane.\nLe mascelle del labidosauro erano piuttosto specializzate, e contenevano un'unica serie di denti conici (a differenza degli altri captorinidi, nei quali erano presenti pi\u00f9 file di denti) che formavano superfici taglienti e adatte a triturare. Il muso del labidosauro, inoltre, aveva un apice stranamente rivolto all'ingi\u00f9, fornito di denti pi\u00f9 lunghi. L'alimentazione di questi animali poteva comprendere vegetali coriacei ma anche animali dotati di guscio duro come insetti. "}
{"id": "1123732", "revid": "339392", "url": "https://it.wikipedia.org/wiki?curid=1123732", "title": "Schiribilla eurasiatica", "text": ""}
{"id": "1123734", "revid": "92719", "url": "https://it.wikipedia.org/wiki?curid=1123734", "title": "Pollo sultano comune", "text": ""}
{"id": "1123735", "revid": "120650226", "url": "https://it.wikipedia.org/wiki?curid=1123735", "title": "Alarm Call", "text": "Alarm Call \u00e8 una canzone di Bj\u00f6rk del 1998 ed \u00e8 il quarto singolo estratto dall'album \"Homogenic\".\nIl video musicale \u00e8 stato diretto dallo stilista Alexander McQueen e mostra la cantante su una zattera alla deriva in fiume tropicale.\nFu inoltre diretto il 24 marzo 1998 l'originale video di \"Alarm Call\" , diretto da Paul White, che aveva gi\u00e0 diretto \"Hunter\" per lei. L'originale video non fu mai pubblicato .\nTracce.\nIl singolo \u00e8 stato pubblicato in diverse versioni elencate di seguito."}
{"id": "1123737", "revid": "92719", "url": "https://it.wikipedia.org/wiki?curid=1123737", "title": "Folaga comune", "text": ""}
{"id": "1123738", "revid": "92719", "url": "https://it.wikipedia.org/wiki?curid=1123738", "title": "Rallidi", "text": ""}
{"id": "1123744", "revid": "123091022", "url": "https://it.wikipedia.org/wiki?curid=1123744", "title": "Marcos Pavan", "text": "Biografia.\nFormazione e ministero presbiterale.\nSacerdote cattolico, \u00e8 membro del Capitolo della Basilica di San Pietro in Vaticano.\nNel 1985 consegue la laurea in Giurisprudenza presso l'Universit\u00e0 di San Paolo con relativa iscrizione all'Ordine degli Avvocati del Brasile.\nOrdinato presbitero per la diocesi di Campo Limpo il 29 giugno 1996, viene inviato a Roma per gli studi di Filosofia presso il Centro di Studi Superiori dei Legionari di Cristo e di Teologia e Diritto Canonico presso la Pontificia Universit\u00e0 San Tommaso d'Aquino.\nFormazione musicale.\nHa compiuto i suoi studi musicali a San Paolo del Brasile, specializzandosi in Tecnica vocale con Leila Farah a San Paolo e con Franco Iglesias a New York, in Canto gregoriano con Eleanor Dewey a San Paolo (Brasile) e con Eug\u00e8ne Cardine presso l'Abbazia di Solesmes.\nHa conseguito il \"Fellowship Diploma\" in Direzione Corale presso il \"National College of Music and Arts \"di Londra.\nVincitore di diversi concorsi nazionali ed internazionali, ha svolto carriera lirica nei principali teatri brasiliani, avendo al suo attivo registrazioni radiofoniche e televisive.\n\u00c8 stato altres\u00ec membro del \"Coro do Estado de S. Paulo\" e del \"Coro L\u00edrico do Theatro Municipal de S\u00e3o Paulo\" e direttore del Coro del \"Conservat\u00f3rio Musical Brooklin Paulista\" e del Coro gregoriano S. Gregorio Magno.\nDopo il suo trasferimento in Italia nel 1991, ha continuato la sua attivit\u00e0 artistica partecipando a produzioni liriche e di musica sacra che sono state registrate dalla Rai e dalle case discografiche Sony, San Paolo Multimedia, Bongiovanni e Paulus.\nCome cantante ha tenuto concerti in Brasile, Italia e Germania e ha al suo attivo varie registrazioni nel campo della musica sacra.\nMaestro dei Pueri della Cappella Musicale Pontificia \"Sistina\".\nNel 1998 il Maestro Direttore della Cappella Musicale Pontificia \"Sistina\", Mons. Giuseppe Liberto, lo ha chiamato ad assumere l'incarico di Maestro dei Pueri Cantores della Cappella Musicale Pontificia. Come Maestro dei \"Pueri Cantores\" ha realizzato una intensa e proficua attivit\u00e0 concertistica, proponendo un variegato repertorio musicale che \u00e8 stato in diverse occasioni registrato dalla Rai, Sat2000 e dalle case discografiche San Paolo Multimedia, Sony e Deutsche Grammophon.\nNel 2005 ha ricevuto dal Santo Padre Benedetto XVI il titolo di Monsignore nel grado di Cappellano di Sua Santit\u00e0.\nCon bolla del 22 dicembre 2015 Sua Santit\u00e0 Papa Francesco lo ha nominato Coadiutore del Capitolo della Basilica di San Pietro in Vaticano; la presa di possesso \u00e8 avvenuta il 21 febbraio 2016.\nDal 2013 al 2019 \u00e8 stato Direttore del Coro Guida \"Mater Ecclesiae\" nelle liturgie papali.\nOltre a ricoprire l'incarico di Magister Puerorum della Cappella Musicale Pontificia \"Sistina\", Mons. Pavan diresse un coro composto dai ragazzi usciti dalla Cappella Musicale Pontificia, il \"Coro degli ex-ragazzi cantori della Cappella Musicale Pontificia \"Sistina\"\". Il coro svolse regolarmente la propria attivit\u00e0 presso la sede della Cappella Musicale Pontificia e si avvalse della collaborazione dell'organista Paolo Tagliaferri, anch\u2019egli ex ragazzo cantore della Cappella.\nMaestro Direttore della Cappella Musicale \"Sistina\".\nNel 2019 diviene Maestro Direttore della Cappella Musicale Sistina \"ad interim\", a seguito delle dimissioni di don Massimo Palombella, fino al 22 novembre 2020, quando viene nominato direttore."}
{"id": "1123746", "revid": "1446238", "url": "https://it.wikipedia.org/wiki?curid=1123746", "title": "Episodi di Streghe (serie televisiva 1998) (sesta stagione)", "text": "L'antagonista principale della stagione \u00e8 Gideon.\nA partire da questa stagione Drew Fuller, gi\u00e0 entrato in scena negli ultimi due episodi della stagione precedente, entra nel cast principale e al termine di questa stagione ne esce.\nL'isola delle guerriere (1\u00aa parte).\nTrama.\nPhoebe ha un nuovo potere, quello dell'empatia, che le permette di percepire i sentimenti delle altre persone. Piper ha aperto un asilo nido al P3 e, a causa dell'incantesimo di Leo, \u00e8 stranamente sempre felice e non \u00e8 minimamente preoccupata per la sua scomparsa. Nel frattempo Chris confessa a Phoebe e a Paige che Leo \u00e8 stato catturato, ma dice di non sapere n\u00e9 da chi, n\u00e9 dove; in realt\u00e0 \u00e8 stato proprio lui a mandarlo nell'isola di Valhalla, dove viene tenuto prigioniero dalle Valchirie, che allenano spiriti di guerrieri per la battaglia finale tra bene e male. Le sorelle riescono a scoprire dove si trova Leo, e vanno nell'isola di Valhalla, dove riescono a liberarlo. Ma Piper, che a causa di un incantesimo andato male ha perso del tutto la memoria, si unisce alle Valchirie e rimane con loro nell'isola.\nL'isola delle guerriere (2\u00aa parte).\nTrama.\nPhoebe grazie al suo nuovo potere salva Piper. La stessa Piper nel frattempo decide di stare lontana da Leo, per abituarsi alla sua nuova situazione di madre single. Leo non si fida di Chris, e cerca di scoprire chi \u00e8 stato realmente a rapirlo.\nQualcosa da ricordare.\nTrama.\nWyatt viene tolto alle tre sorelle e viene preso dai Pulitori, i quali per togliere tutte le tracce cancellano dalla memoria delle tre streghe sia il bambino sia l'intera giornata in cui avviene il tutto. \nA causa di questo incantesimo Paige e Phoebe non ricordano cose importanti successe al lavoro e l'istinto materno di Piper le fa sentire il pianto di un bambino. tutto ci\u00f2 fa capire al Trio che sotto ci deve essere qualcosa di magico e il fatto di non riuscire a ricordare niente di ci\u00f2 che \u00e8 successo il giorno precedente, spinge loro a formulare un incantesimo per rivivere la giornata precedente. Capiscono, quindi, che era stato sottratto loro Wyatt il quale aveva utilizzato i suoi poteri facendo orbitare fuori dal televisore un drago che ha cominciato, pertanto, ad andarsene in giro per la citt\u00e0.\nEssendo ormai la magia completamente esposta i Pulitori devono intervenire per cancellare il ricordo della magia dalla testa delle persone e, ritenendo che Piper non \u00e8 in grado di controllare i poteri del figlio, decidono di prendere anche Wyatt.\nPer\u00f2 questa volta le tre sorelle ricordano tutto ci\u00f2 che \u00e8 accaduto e tentano di tutto per riprendere il bambino. Decidono, perci\u00f2, di mostrare la magia in televisione in questo modo i Pulitori sono costretti a presentarsi nuovamente per \"cancellare\" ancora una volta il danno. Ma questa volta le tre streghe li ricattano dicendo che o restituiscono loro il bambino oppure continueranno a mostrare la magia al resto del mondo per tutto il tempo a seguire. I pulitori a questo punto cedono.\nLa rivincita delle bionde.\nTrama.\nLe tre sorelle questa volta rischiano grosso a causa di tre streghe (che nel Libro delle Ombre vengono definite di infimo livello): Mitzy, Mabel e Margo Stillman, che con un incantesimo rubano l'identit\u00e0 e i poteri delle Halliwell. Grazie a Chris che le fa litigare la \"triscele\" sul Libro delle Ombre si divide, come un tempo era successo a Phoebe e Piper con Prue, facendo perdere i poteri alle Stillman; cos\u00ec le tre Sorelle riprendono i loro poteri e le loro identit\u00e0.\nAmando una strega.\nTrama.\nPaige durante uno dei suoi nuovi lavori viene coinvolta in una faida tra due famiglie, i Callaway e i Montana che si combattono da decenni, quindi Paige cerca di portare la pace tra di loro. Piper grazie a un incantesimo scopre che la colpa \u00e8 di una terza persona. Mentre sono riunite le due famiglie viene rivelata che \u00e8 Olivia Callaway, la fidanzata morta di Richard Montana uccisa da suo fratello Steve. Piper propone a Leo di chiudere il loro matrimonio in modo legale con il divorzio.\nFantasie pericolose.\nTrama.\nChris \u00e8 preoccupato, le Halliwell antepongono la vita privata ai doveri di streghe. Chiede cos\u00ec a un demone di dar loro una lezione, ma la situazione sfugge, e le sorelle si ritrovano in pericolo mortale. Cos\u00ec Phoebe finisce in un mondo dove il suo pi\u00f9 grande desiderio \u00e8 diventare una star televisiva, coccolata da Jason; Paige in un mondo in cui aiuta con la magia chiunque ne abbia bisogno; e Piper in un mondo senza magia. Alla fine si ritrovano in un unico mondo e riescono a sconfiggere il demone. Leo scopre che \u00e8 stato Chris a spedirlo a Valhalla e decide di punirlo, ma alla fine rinuncia per accontentare Piper.\nAnime all'asta.\nTrama.\nIn cerca di un lavoro che la tenga lontana dalla magia, Paige viene assunta come segretaria da un giovane e abile affarista; Larry \u00e8 tormentato da una consapevolezza: da un po' di tempo \u00e8 soggetto a quello che si dice un \"patto faustiano\", un'alleanza con il male che, in cambio di anni di successo in carriera, lo costringe ora a morire per rendere l'anima. Viene infatti immediatamente attaccato da un demone, e muore per proteggere Paige da una sfera di energia; dopo il trapasso, per\u00f2, finisce nelle mani di un diabolico banditore d'aste, che mette in vendita ai demoni anime cos\u00ec sottratte alla vita. Stimolata da Richard, Paige invoca l'anima di Larry, imbattendosi nell'ira di Piper, ma cos\u00ec facendo attira in casa anche Zahn, che, prima di requisire di nuovo l'anima di Larry, spiega alle sorelle che uccidere lui significherebbe condannare automaticamente tutte le anime che hanno firmato il patto. Le insistenze di Piper e Phoebe perch\u00e9 Paige accetti il destino del suo capo vanno tutte a vuoto, e la strega decide di mettere in pratica un ultimo estremo tentativo: firma il patto faustiano offrendosi al suo posto, e incarica Richard di mettere in allarme le sue sorelle perch\u00e9 vadano a salvarla.\nIntanto Leo continuando a seguire Chris finisce con lui in un portale del tempo andando prima nella preistoria e poi in un'epoca di guerra per poi tornare con successo.\nLa spada nella roccia.\nTrama.\nLe Halliwell si recano al Laghetto per incontrare la Signora del Lago. La donna consegna loro una spada, la leggendaria Excalibur, pregandole di custodirla, ma dei demoni la uccidono e la spada finisce in una roccia. Piper prende la spada e scopre che il vero erede \u00e8 Wyatt.\nPiccolo mostro.\nTrama.\nLe Halliwell trovano il figlio di un demone Manticora e lo portano a casa con loro, nella speranza di poter instradare il bambino verso il bene. Chris cerca di convincerle a sbarazzarsene, ma un altro demone cerca di rapire il piccolo. Piper aiuta il padre del piccolo, che \u00e8 un umano, a riavere suo figlio salvandolo dalle Manticore. Phoebe decide di rivelare a Jason i propri sentimenti.\nIl segreto di Chris.\nTrama.\nUna donna misteriosa proveniente dal futuro di nome Bianca arriva nel presente per togliere i poteri a Chris e per portarlo nel futuro con la forza. Leo scopre che Bianca \u00e8 in realt\u00e0 una Fenice che fa parte di una famiglia d'\u00e9lite assassina di streghe. In una serie di flashback si scopre che Chris e Bianca erano fidanzati nel futuro e che Chris fu mandato indietro nel tempo per impedire che il piccolo Wyatt diventasse cattivo. Incapaci di impedire che Chris ritorni nel futuro con Bianca, Piper, Phoebe e Paige lo aiutano con un incantesimo che gli rid\u00e0 i suoi poteri e lo fa tornare nel presente. Intanto Piper convince Paige a trasferirsi a casa di Richard, il suo fidanzato, e Phoebe a raggiungere Jason a Hong Kong. Con il Trio diviso il Potere del Trio \u00e8 in pericolo.\nWitchstock.\nTrama.\nPaige prova un paio di stivali della nonna Penny e si ritrova nel 1967, nell'et\u00e0 dei figli dei fiori. Mentre cerca di tornare nel presente deve impedire a Nigel e Robin che sono due stregoni di cambiare il futuro. Piper e Phoebe la raggiungono e la aiutano. Intanto a casa Leo, Chris e Nonna Penny (chiamata dalle sorelle dopo la sparizione di Paige) si trovano a combattere contro un demone che verr\u00e0 sconfitto dal Trio ritornato al presente.\nUn principe per Piper.\nTrama.\nPhoebe e Paige fanno un incantesimo per il compleanno della loro sorella, facendo comparire un uomo adatto per Piper. Intanto una setta di demoni, chiamata \"l'Ordine\" vuole impossessarsi di Wyatt, il piccolo figlio di Piper, per renderlo una creatura cattiva e demoniaca, credendo che il loro leader si sia reincarnato in lui. Le sorelle e Chris cercheranno di impedirlo.\nMata Hari.\nTrama.\nJason e Phoebe si lasciano quando lui scopre casualmente che lei e le sue sorelle sono streghe. Intanto Richard tenta di liberarsi dal karma familiare tramite un incantesimo, ma accidentalmente passa a Phoebe lo spirito di Mata Hari, spogliarellista ed agente doppiogiochista durante la prima guerra mondiale. Nel frattempo, Piper e Paige cercano di eliminare un gruppo di demoni Sciame che, secondo la lista di Chris, sono una minaccia per la vita di Wyatt.\nIl mistero di Sleepy Halliwell.\nTrama.\nLe tre streghe indagano sulla misteriosa comparsa di una fantasma/cavaliere senza testa che semina il panico tra i professori della scuola magica.\nDurante l'episodio verr\u00e0 tagliata la testa di ciascuna sorella, ma poi grazie al potere del trio il demone verr\u00e0 distrutto e tutto ritorner\u00e0 come prima. Phoebe scopre che Chris \u00e8 suo nipote.\nQuel genio di Phoebe.\nTrama.\nPhoebe e Chris cercano di liberare un genio dal suo padrone-demone. Ma il genio \u00e8 un demone, e Phoebe finisce nella bottiglia al posto suo. Chris, intanto, cerca in tutti i modi di far tornare insieme Piper e Leo e desidera di far dormire insieme i suoi genitori, ma il desiderio viene preso alla lettera e Piper e Leo si addormentano sul divano insieme. Paige a sua volta scopre che Chris \u00e8 suo nipote.\nUn magico arrivo.\nTrama.\nDamien, un angelo nero, manda accidentalmente sia Leo che Piper al piano astrale, nella dimensione dei fantasmi, facendo credere a Phoebe e Paige che i due sono morti. Nessuno lo sa, ma Gideon ha fatto un patto con gli angeli neri per togliere di mezzo Leo. Nel frattempo, Chris comincia a scomparire e rivela che dovr\u00e0 essere concepito entro mezzanotte, oppure svanir\u00e0 per sempre. Un autista di autobus ha un incidente e vede Leo nella dimensione dei fantasmi, spingendo Phoebe e Paige a credere che la sorella e il cognato siano ancora vivi. Clarence rivela a Chris di essere l'Angelo della Morte, e di essere venuto per aiutarlo nel momento della cessazione della sua esistenza. Per fortuna Phoebe e Paige riescono a rintracciare Damien e ad eliminarlo, ritrovando Piper e Leo e facendo ricomparire Chris ma non riuscendo a scoprire chi ha mandato Damien. Gideon cerca di convincere Leo ad andare via e rispettare i suoi doveri di Anziano, in modo da lasciare le sorelle senza protezione. Alla fine, dato che Chris \u00e8 ancora presente, si scopre che Piper \u00e8 di nuovo incinta.\nTeenager per caso.\nTrama.\nDurante una riunione con i vecchi compagni di classe del liceo, Phoebe si trasforma ad un tratto in se stessa da giovane cio\u00e8 Phoebe la Matta come la chiamavano, e pronuncia un incantesimo in modo che tutti i suoi ex-compagni di classe si comportino come se fossero ancora giovani. Nel frattempo Piper chiede a suo padre di scoprire come mai Chris la stia evitando e lo stesso Chris racconta al nonno che non vuole affezionarsi troppo a Piper perch\u00e9 ha paura di perderla di nuovo.\nNella tela del ragno.\nTrama.\nPiper viene rapita ed avvolta in un bozzolo dal Demone Ragno, una creatura che emerge ogni cento anni per nutrirsi di un potente essere magico. Durante l'attacco, Chris rimane infettato dal veleno del Demone, e ci\u00f2 lo fa tramutare in ragno. Paige chiede aiuto ai suoi amici della foresta mentre lei, Leo e Phoebe cercano di salvare Piper e Chris. Nel frattempo Leo scopre finalmente perch\u00e9 Chris prova risentimento verso di lui e cio\u00e8 che Leo nel futuro lo trascurava troppo. Piper si rifugia alla Scuola di Magia per cercare di scoprire chi \u00e8 che vuole far diventare Wyatt malvagio.\nStreghe sotto processo.\nTrama.\nPaige e Phoebe aiutano il tenente Darryl Morris a catturare un killer posseduto da un fantasma: nell'operazione il killer muore.\nA insaputa delle sorelle un'altra ispettrice (Sheridan) ha ripreso tutto. I Pulitori intervengono per evitare che la magia venga esposta e fanno accusare Darryl dell'omicidio. L'uomo viene condannato a morte e le sorelle, avvertite dalla moglie di Darryl, si rivolgono a Gideon. Questo convoca un Tribunale magico (composto da due Anziani, Adair e Aramis, e due demoni, Crill e Trask) per evitare l'esecuzione di Darryl e convincerli che l'uomo debba essere liberato. La pubblica accusa \u00e8 affidata ad una vecchia conoscenza delle sorelle: il demone Barbas.\nQuest'ultimo, mostrando cosa \u00e8 successo in passato, ribalta le accuse e mette sotto processo le Halliwell per abuso dei loro poteri e per aver in passato esposto la magia. Intanto Leo e Chris lavorano insieme per scoprire la verit\u00e0 e vengono a sapere che Barbas verr\u00e0 liberato dalle fiamme dell'inferno (dove lo avevano spedito le sorelle) se vincer\u00e0 il processo. Leo e Chris riescono a dimostrare che Barbas ha usato un fantasma per possedere l'ispettore Sheridan ed incastrare le sorelle. A questo punto il tribunale ferma la condanna a morte di Darryl ma, a causa dell'eloquio di Barbas, toglie anche i poteri attivi a Phoebe. \nLa puntata termina con un colloquio tra Gideon e Barbas in cui si apprende che Barbas \u00e8 libero, avendo vinto il processo, e che \u00e8 a conoscenza del piano di Gideon per impadronirsi di Wyatt.\nNell'arco di una giornata.\nTrama.\nDopo che, per decisione del \"Tribunale\", sono stati tolti i poteri attivi a Phoebe e dal momento che Piper vive alla scuola di magia per proteggere Wyatt, tutti i problemi con i demoni gravano sulle spalle di Paige che non ha pi\u00f9 un momento per se stessa.\nElla invoca l'uomo perfetto per poter trascorrere quei momenti che vorrebbe facessero parte della sua quotidianit\u00e0. Senza saperlo per\u00f2, la sorella insieme al suo \"uomo perfetto\", invoca anche il suo gemello malvagio, Vincent, appartenente alla schiera dei demoni.\nIl piano di quest'ultimo \u00e8 avvicinarsi a Paige facendo leva sul suo \"lato oscuro\" e sul fatto che lei, nel profondo del suo animo, vorrebbe poter esercitare la magia senza dover rinunciare alla sua stessa vita, per uccidere poi il Trio. Vincent plagia Paige e la porta con s\u00e9 negli inferi.\nVincent e l'uomo perfetto, in quanto evocati, non sono reali e quindi sono ineliminabili prima dello scadere del tempo dell'incantesimo.\nPhoebe, con l'aiuto di Chris, prepara una pozione per rendere reale Vincent e la testa sul suo gemello buono che diventa cos\u00ec reale. Mentre cerca Vincent Chris viene arrestato per furto d'auto e verr\u00e0 messo in prigione dato che questa volta l'ispettore Darryl non coprir\u00e0 la magia. Verr\u00e0 fatto evadere da Leo, che infine canceller\u00e0 i ricordi dei coinvolti al fine di evitare a Chris una sentenza. Chris riesce finalmente a chiamare Leo \"pap\u00e0\".\nPer salvare Paige Leo, Chris e Phoebe architettano un piano: sapendo che Paige sarebbe andata a prendere Piper per condurla segretamente da Vincent, Phoebe si infiltra nella setta di Vincent. Una volta che Piper viene imprigionata dalla stessa Paige, Phoebe entra in azione: prima uccide le ragazze della setta, poi libera Piper che fa esplodere Vincent liberando in questo modo Paige dall'incantesimo. Intanto tra Leo e Chris sembra esserci un riavvicinamento..\nReality Show.\nTrama.\nMentre Phoebe si avvicina pian piano a scoprire la verit\u00e0 su chi vuole eliminare il piccolo Wyatt, Gideon (l'Anziano che persegue proprio questo obiettivo) prende accordi con i demoni organizzatori di un reality show demoniaco, il \"Witch Wars\" per fare in modo che le indagini delle Sorelle non portino a lui ma che si concentrino proprio su questi demoni. Cos\u00ec il Trio si ritrova, a propria insaputa, protagonista di questo reality nel quale demoni di livello superiore devono cercare di uccidere le Streghe impossessandosi cos\u00ec \"delle loro vite, dei loro poteri e come ultimo, ma non meno importante, della loro progenie\". Sar\u00e0 anche grazie all'immancabile aiuto di Leo e Chris che Phoebe e Paige riusciranno a sconfiggere i Game Master (gli organizzatori del reality): vittoria che per\u00f2 far\u00e0 credere loro di aver avuto la meglio su chi vuole il male di Wyatt mentre Gideon potr\u00e0 ancora portare avanti il suo piano per eliminare il piccolo.\nPer il bene o per il male? (1\u00aa parte).\nTrama.\nManca ormai poco alla nascita del piccolo Chris e, credendo di aver salvato Wyatt dal male, per il Chris venuto dal futuro \u00e8 venuto tempo di ritornare a casa sua. Per fare questo Paige, Phoebe e Leo preparano una porta spazio-temporale che permetta a Chris di tornare nel futuro. La pozione, per\u00f2, non funziona perch\u00e9 \u00e8 lo stesso Gideon ad annullarne segretamente il suo effetto, costringendo le Streghe ad usare la formula da lui scritta. E cos\u00ec accade: la porta spazio-temporale si apre e Chris (accompagnato da Leo che vuole essere certo che tutto vada bene) si ritrova in un mondo parallelo, un mondo speculare al nostro in cui tutto \u00e8 l'esatto opposto: i buoni sono cattivi e i cattivi sono buoni ma ogni gesto, ogni azione ed ogni pensiero sono uguali per i due mondi. Cos\u00ec, come i Chris e Leo buoni si ritrovano nel mondo cattivo, quelli cattivi si ritrovano nel mondo buono. Seguendo il consiglio di Gideon (che a questo punto scopriamo essere \"aiutato\" nel suo piano dal suo \"parallelo malvagio\"), Paige e Phoebe (dopo aver imprigionato i Chris e Leo cattivi) si recano nel mondo parallelo, con lo scopo di riportare a casa i Leo e Chris buoni e di far tornare a casa loro quelli cattivi. Li troveranno negli Inferi al cospetto di Barbas (il demone della paura che per\u00f2, nel mondo parallelo \u00e8 un dio, il dio della speranza) e qui verranno raggiunte dalla Paige e Phoebe cattive. Dopo una lotta senza vincitori n\u00e9 vinti (le sorelle pensano e agiscono in ugual maniera quindi nessuna pu\u00f2 vincere) Barbas mette in guardia Leo e Chris dal fatto che \u00e8 lo stesso Gideon a voler uccidere Wyatt. Nel frattempo, nel \"nostro mondo\", il piano dell'Anziano va a gonfie vele: come previsto Piper \u00e8 stata colta dalle doglie e portata in ospedale e finalmente Gideon resta solo con Wyatt. Il piccolo fa uso del suo scudo protettivo ma Gideon riesce a neutralizzarlo; proprio mentre Gideon sta per uccidere il piccolo Wyatt compaiono le due Paige e le due Phoebe, insieme e Chris e Leo e con una formula magica riescono a farlo scomparire (non avendolo per\u00f2 eliminato). Avendo fatto questo nel mondo parallelo, stessa cosa \u00e8 avvenuta nel nostro mondo, cos\u00ec Wyatt, per ora \u00e8 salvo. Unendo il \"potere delle quattro\" Phoebe e Paige riescono a ritornare nel loro mondo e corrono in ospedale al capezzale di Piper che sta partorendo. Uscendo di casa, per\u00f2, si rendono conto che c'\u00e8 qualcosa che non va: tutti sembrano buoni, troppo buoni, e la vicina di casa delle Halliwell (in perenne litigio con Phoebe che parcheggia sempre l'auto di fronte al suo vialetto) corre incontro a Phoebe con fare festoso. Poco dopo arriva anche un poliziotto (lo stesso che multa perennemente Phoebe dietro denuncia della vicina) che spara un colpo nel ventre della Strega.\nPer il bene o per il male? (2\u00aa parte).\nTrama.\nCompiendo, infatti, un atto particolarmente buono nell'universo negativo, si \u00e8 spezzato quel sottile equilibrio che intercorreva fra i due universi paralleli, rendendo il mondo normale buono e stucchevole al punto tale che ogni minimo errore \u00e8 punito con una pena corporale se non addirittura con la morte. Leo, che comprende la situazione, arriva immediatamente sul posto e cura Phoebe salvandole la vita. Intanto Gideon, fallito il suo primo tentativo di eliminare Wyatt, si reca negli Inferi per cercare la complicit\u00e0 di Barbas, il demone della paura, al fine di ripristinare il bilancio di bene e male fra i due mondi e di sbarazzarsi del figlio di Piper. Il demone, trovando la situazione vantaggiosa, persuade proprio Piper, vittima di quel mondo cos\u00ec mieloso, a rendere anche le sorelle \"felici\" cos\u00ec da non averle d'intralcio. L'ultima persona ad intromettersi fra Gideon e il bambino \u00e8 Leo che viene paralizzato dalla visione della sua peggiore paura: vede suo figlio grande e ormai asservito al male. Tutto ci\u00f2 non \u00e8 che un pretesto per allontanare il Trio e Leo da Wyatt: Gideon infatti si reca proprio a casa Halliwell per rapire il bambino, lo porta via e riduce in fin di vita Chris. Leo cerca Paige e Phoebe e riesce a farle rinsavire annullando l'incantesimo e insieme tentano di progettare un piano per salvare le vittime di Gideon. Leo non riesce per\u00f2 a trovare l'Anziano in tempo e Chris muore fra le braccia del padre che, furioso, si reca negli Inferi a rintracciare Gideon. Dando prova ancora una volta del suo grande potere, Wyatt orbita pi\u00f9 volte lontano dall'Anziano dando modo al padre di trovarlo e cos\u00ec, una volta raggiunto Gideon che si apprestava ad eliminare il bambino, Leo lo uccide, anche con la complicit\u00e0 della sua controparte malvagia, compiendo un atto riprovevole nel mondo buono cos\u00ec da ricostruire l'equilibrio. Piper intanto \u00e8 in sala operatoria sorvegliata dalle sue sorelle e, malgrado alcune complicazioni durante il parto, d\u00e0 alla luce Chris."}
{"id": "1123748", "revid": "228587", "url": "https://it.wikipedia.org/wiki?curid=1123748", "title": "Black and White", "text": ""}
{"id": "1123749", "revid": "22356", "url": "https://it.wikipedia.org/wiki?curid=1123749", "title": "Hylonomus lyelli", "text": "L'ilonomo (Hylonomus lyelli) \u00e8 un rettile primitivo, vissuto nel Carbonifero superiore (circa 315 milioni di anni fa) in Nordamerica. I suoi resti sono stati rinvenuti in Nuova Scozia.\nIl rettile pi\u00f9 antico.\nClassicamente noto come il pi\u00f9 antico rettile mai scoperto, l'ilonomo doveva avere un aspetto esteriore simile a quello di una lucertola, cos\u00ec come le abitudini e le dimensioni. Lungo circa una ventina di centimetri, l'ilonomo era dotato di un capo relativamente sottile rispetto a quello dei successivi captorinidi, un corpo allungato e lunghe zampe da corridore poste ai lati del corpo. Le caratteristiche primitive includono la conformazione del cranio, sprovvisto di finestre per l'inserzione dei muscoli.\nProbabilmente l'ilonomo cacciava insetti e altri piccoli animali in un modo analogo a quello delle lucertole attuali; i denti, posti in una semplice fila, erano conici e non specializzati e comunque dovevano essere in grado di triturare gli insetti dal guscio meno duro.\nAlberi come trappole naturali.\nI resti dell'ilonomo si sono conservati in un modo davvero insolito: infatti sono stati rinvenuti all'interno di fossili di tronchi cavi di alberi giganteschi, denominati \"Sigillaria\" e imparentati con gli attuali licopodi.\nQuesti vegetali enormi costituivano vere e proprie foreste nelle zone paludose durante il Carbonifero. Periodicamente la parte bassa dei tronchi veniva sommersa dalle alluvioni e parecchi strati di fango e foglie marcescenti provocavano la morte dell'albero, i cui tessuti interni si dissolvevano. Gli spazi vuoti, diventi profondi \"buchi\" cilindrici, erano ben presto riempiti da altri detriti, che finivano per attirare insetti e altri invertebrati.\nAttirati da queste prede, animali come l'ilonomo finivano per cadere in queste trappole naturali, non riuscendo a risalire e finendo per trovare la morte. La fossilizzazione, in queste condizioni, \u00e8 risultata perfetta."}
{"id": "1123750", "revid": "767487", "url": "https://it.wikipedia.org/wiki?curid=1123750", "title": "Le verit\u00e0 negate", "text": "Le verit\u00e0 negate (\"Irresistible\") \u00e8 un film australiano del 2006 diretto da Ann Turner.\nCon Susan Sarandon e Sam Neill, \u00e8 uscito in Australia il 12 ottobre 2006, negli USA il 18 aprile 2006 e in Italia l'11 maggio 2007.\nTrama.\nSophie Hartley, disegnatrice e fotografa, \u00e8 una donna stressata dalla morte della madre e dal troppo lavoro, che non le permette di dedicare molta attenzione al marito Craig e alle figlie Ruby e Elly.\nUna sera Craig fa conoscere a Sophie la sua nuova segretaria, Mara, una donna giovane con la quale inizialmente entra in simpatia, ma ben presto comincia a sospettare che la ragazza voglia rubarle vita, marito e figlie. Decide cos\u00ec di pedinarla, arrivando anche ad entrare in casa sua, ma viene sorpresa e condannata dal giudice a mantenersi a debita distanza da lei. Ma fatti strani avvengono in casa di Sophie: spariscono oggetti, abiti, e persino il gatto di casa. Sophie va nuovamente in casa di Mara, ma quando la ragazza entra, Sophie si nasconde nella cantina e viene bloccata senza essere scoperta. Tra gli oggetti di Mara nella cantina, vi sono dei documenti che sembrano certificare che la ragazza sia in realt\u00e0 sua figlia, avuta in giovanissima et\u00e0 e che ha dovuto abbandonare in un orfanotrofio.\nSophie quindi crede di avere a che fare con la figlia; Mara la sorprende nella cantina e d\u00e0 a fuoco la casa; Sophie riesce a salvarsi ma Mara cade accidentalmente tra le fiamme ma viene salvata da Sophie segnando una riappacificazione tra le due donne per poi essere ricoverate all'ospedale. Dimessa dall'ospedale, Mara ripensa alla sua amicizia con Kate, la sua migliore amica morta in giovane et\u00e0 in Kosovo, e compone una foto sua con quella di Sophie con la didascalia \"io e mamma\". Da ci\u00f2 si intende che la figlia di Sophie non \u00e8 Mara ma Kate e che ora Mara vuole sostituire."}
{"id": "1123751", "revid": "22356", "url": "https://it.wikipedia.org/wiki?curid=1123751", "title": "Hylonomus", "text": ""}
{"id": "1123753", "revid": "22356", "url": "https://it.wikipedia.org/wiki?curid=1123753", "title": "Labidosaurus", "text": ""}
{"id": "1123756", "revid": "767487", "url": "https://it.wikipedia.org/wiki?curid=1123756", "title": "Oleh Lu\u017enyj", "text": "Carriera.\nGiocatore.\nDebutta nel grande calcio con la Torpedo Luc'k nel 1985, dove rimane fino al 1988 prima di approdare nel Karpaty L'viv nell'ultima parte della stagione 1987-1988. Nel 1989 viene acquistato dalla con cui vince un campionato sovietico e una Coppa dell'Unione Sovietica. Dopo la dissoluzione dell'Unione Sovietica, sempre con la vince sette campionati d'Ucraina consecutivi e quattro Coppe d'Ucraina.\nNel 1989 debutta all'et\u00e0 di 20 anni con la Nazionale sovietica, con cui disputa 8 gare, venendo costretto a saltare i Mondiali di Italia '90 a causa di un infortunio. Dopo la dissoluzione dell'Unione Sovietica \u00e8 entrato nella Nazionale ucraina con cui ha giocato 52 partite (di cui 39 da capitano) tra il 1992 e il 2003.\nNell'estate del 1999 sbarca in Inghilterra, all'Arsenal, dopo aver impressionato Ars\u00e8ne Wenger durante la UEFA Champions League 1998-1999. Dopo un inizio balbettante, diviene nel corso dei mesi un'importante pedina nello scacchiere difensivo della squadra di Londra come terzino destro e raramente come difensore centrale indossando anche in un'occasione la fascia da capitano, ottenendo la vittoria (a cui vanno sommati tre secondi posti) di una Premier League, di due Community Shield e di due FA Cup oltre al raggiungimento della finale della Coppa UEFA 1999-2000 persa contro il Galatasaray in quattro stagioni. Dopo 110 partite giocate in tutte le competizioni, senza reti, lascia il club.\nNell'estate del 2003 passa al neopromosso Wolverhampton Wanderers dove rimane per una sola stagione che culminer\u00e0 con la retrocessione del club. Nel 2004 passa nella veste di giocatore-allenatore, alla formazione lettone dell'FK Venta Kuld\u012bga, dove rimane per pochi mesi, prima di ritirarsi dal calcio giocato.\nAllenatore.\nDopo una breve esperienza nella veste di giocatore-allenatore con la formazione lettone dell'FK Venta Kuld\u012bga, nel giugno del 2006 diventa il vice allenatore della con cui rimane fino al 2012 occupando anche il ruolo di allenatore ad interim in due occasioni prima di andare a allenare il Tavriya Simferopol."}
{"id": "1123757", "revid": "74801", "url": "https://it.wikipedia.org/wiki?curid=1123757", "title": "Media distanza, sinistra, due personaggi. Studio per la Grande-Jatte", "text": "Media distanza, sinistra, due personaggi. Studio per la Grande-Jatte (Moyenne distance, gauche, deux personnages. \u00c9tude pour la Grande-Jatte) \u00e8 un dipinto a olio su tavola () realizzato nel 1884 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi.\nQuesto \u00e8 uno degli studi preparatori per il Grande-Jatte, raffigura un uomo ed una donna distesi sull'erba in riva al fiume."}
{"id": "1123758", "revid": "486946", "url": "https://it.wikipedia.org/wiki?curid=1123758", "title": "Oleg Luzhny", "text": ""}
{"id": "1123760", "revid": "1543377", "url": "https://it.wikipedia.org/wiki?curid=1123760", "title": "Il ponte ad Argenteuil", "text": "Il ponte ad Argenteuil \u00e8 un dipinto a olio su tela (60,5x80\u00a0cm) realizzato nel 1874 dal pittore francese Claude Monet.\n\u00c8 conservato nel Museo d'Orsay di Parigi.\nNel 1871 Monet si trasferisce ad Argenteuil grazie all'aiuto finanziario di \u00c9douard Manet: qui dipinge insieme agli altri impressionisti (Pierre-Auguste Renoir, Alfred Sisley, Camille Pissarro e Claude Monet).\nSullo stesso oggetto si cimentano contemporaneamente Monet, Renoir, Sisley, Gustave Caillebotte, Manet e Berthe Morisot."}
{"id": "1123765", "revid": "22356", "url": "https://it.wikipedia.org/wiki?curid=1123765", "title": "Petrolacosaurus kansensis", "text": "Il petrolacosauro (Petrolacosaurus kansensis) \u00e8 un piccolo rettile estinto, vissuto verso la fine del Carbonifero (circa 300 milioni di anni fa), i cui resti fossili sono stati rinvenuti in Kansas.\nIl primo diapside noto.\nQuesto piccolo animale, lungo una quarantina di centimetri, \u00e8 considerato il pi\u00f9 antico diapside noto; i diapsidi sono quel grande gruppo di rettili che comprende lucertole, serpenti, coccodrilli e dinosauri. Il petrolacosauro possedeva gi\u00e0 la caratteristica principale dei diapsidi, ovvero le due tipiche \"finestre\" su ciascun lato del cranio. Queste rappresentano un'evoluzione rispetto ai rettili primitivi come i protorotirididi e i captorinidi, sprovvisti di tali strutture. Nei diapsidi successivi le fenestrature servono come zone d'inserzione per i muscoli delle mascelle, ma nel petrolacosauro dovevano solo avere la funzione di alleggerire il cranio, dal momento che le mascelle sembrano essere state in ogni caso molto deboli. Le fauci, comunque, erano dotate di denti conici simili a quelli del rettile primitivo \"Hylonomus\", ed erano presenti anche due affilati canini superiori.\nProbabilmente il petrolacosauro era un attivo cacciatore di insetti e altri invertebrati, che catturava grazie ai movimenti repentini del lungo collo. Le zampe erano lunghe e la coda aveva una lunghezza pari a quella complessiva di capo e tronco. I resti del petrolacosauro non sono stati rinvenuti in ambienti palustri tipici del Carbonifero, ma in ambienti aridi di altipiani."}
{"id": "1123767", "revid": "767487", "url": "https://it.wikipedia.org/wiki?curid=1123767", "title": "La fucina di Vulcano", "text": "La fucina di Vulcano (\"La fragua de Vulcano\") \u00e8 un dipinto a olio su tela (223x290 cm) realizzato nel 1630 dal pittore Diego Vel\u00e1zquez.\n\u00c8 conservato nel Museo del Prado.\nDescrizione.\nRappresenta un incontro fra il dio Apollo e Vulcano.\nIn questo quadro viene riportato l'episodio epico nel quale il dio Apollo \u2013 raffigurato circonfuso di luce, in tutta la sua bellezza e dolcezza - fa visita a Vulcano, nella sua bottega, dove il fabbro sta forgiando le armi per Marte. Qui, Apollo rivela a Vulcano che sua moglie Venere \u00e8 l'amante di Marte, il dio della guerra. Si pu\u00f2 quindi notare l'espressione di Vulcano, un misto d'indignazione e stupore, nell'apprendere la notizia e il dispiacere degli aiutanti dello stesso fabbro; cos\u00ec come l'atteggiamento, di netta superiorit\u00e0, di Apollo nei suoi confronti.\nApollo, viene quindi rappresentato come una spia, proprio come lo era considerato Vel\u00e1zquez a quel tempo, durante il suo soggiorno a Roma. Potrebbe quindi trattarsi di una sorta di presa in giro nei confronti di chi lo definiva tale. \u00c8 interessante, poi, notare come l'artista riesca a calare nella realt\u00e0 un episodio mitologico, come fosse la scena di un romanzo borghese."}
{"id": "1123769", "revid": "22356", "url": "https://it.wikipedia.org/wiki?curid=1123769", "title": "Petrolacosaurus", "text": ""}
{"id": "1123772", "revid": "121837", "url": "https://it.wikipedia.org/wiki?curid=1123772", "title": "Stelle al carbonio", "text": ""}
{"id": "1123773", "revid": "121837", "url": "https://it.wikipedia.org/wiki?curid=1123773", "title": "Giganti rosse", "text": ""}
{"id": "1123774", "revid": "1305772", "url": "https://it.wikipedia.org/wiki?curid=1123774", "title": "Abb", "text": ""}
{"id": "1123776", "revid": "1305772", "url": "https://it.wikipedia.org/wiki?curid=1123776", "title": "Acw", "text": ""}
{"id": "1123779", "revid": "1186766", "url": "https://it.wikipedia.org/wiki?curid=1123779", "title": "Acx", "text": ""}
{"id": "1123781", "revid": "1186766", "url": "https://it.wikipedia.org/wiki?curid=1123781", "title": "Acz", "text": ""}
{"id": "1123783", "revid": "287204", "url": "https://it.wikipedia.org/wiki?curid=1123783", "title": "Aeb", "text": ""}
{"id": "1123787", "revid": "1186766", "url": "https://it.wikipedia.org/wiki?curid=1123787", "title": "Aee", "text": ""}
{"id": "1123789", "revid": "1186766", "url": "https://it.wikipedia.org/wiki?curid=1123789", "title": "Aeq", "text": ""}
{"id": "1123791", "revid": "1305772", "url": "https://it.wikipedia.org/wiki?curid=1123791", "title": "Aew", "text": ""}
{"id": "1123793", "revid": "1186766", "url": "https://it.wikipedia.org/wiki?curid=1123793", "title": "Afb", "text": ""}
{"id": "1123795", "revid": "1186766", "url": "https://it.wikipedia.org/wiki?curid=1123795", "title": "Afe", "text": ""}
{"id": "1123797", "revid": "3791", "url": "https://it.wikipedia.org/wiki?curid=1123797", "title": "Lago di Casoli", "text": "Il lago di Casoli, detto anche di Sant'Angelo, \u00e8 un bacino artificiale formato nel 1958 dallo sbarramento del fiume Aventino per l'alimentazione della centrale elettrica Acea di Selva d'Altino.\nPosizione.\nSi trova nel comune di Casoli, in provincia di Chieti, in prossimit\u00e0 del confine con i territori dei comuni di Gessopalena e Civitella Messer Raimondo.\nIl progetto part\u00ec nel 1957-58, quando l'ACEA non era ancora nazionalizzata; in contemporanea alla realizzazione del lago di Casoli, veniva realizzato il lago di Bomba, nel comune della val di Sangro vicino Casoli, al fine di creare maggiore energia elettrica. Il progetto dell'ingegnere Molinas, dato che l'energia elettrica interessava in minima parte i piccoli comuni della pianura e della montagna della provincia di Chieti, fu ben accettato dagli abitanti, anche perch\u00e9 la realizzazione della diga avrebbe dato lavoro a dozzine di persone.\nAll'epoca della realizzazione della diga esisteva ancora un piccolo villaggio con case pagliare, che fu sommerso.\nA causa della porosit\u00e0 del terreno, per la realizzazione della centrale idroelettrica furono iniettate migliaia di tonnellate di cemento, tanto che alcuni residuo furono rinvenuti nel terreno comunale di Villa Santa Maria, a distanza di 20 km di distanza. Quando nel 1962 fu istituzionalizzata la societ\u00e0 romana di energia elettrica, il progetto della diga di Casoli immediatamente divenne obsoleto, inoltre aveva alterato i normali cicli climatici dell'autunno-inverno-primavera, determinando un riscaldamento dell'area territoriale tra Gessopalena, Civitella, Casoli, Altino e Palombaro. La risorsa del lago da allora \u00e8 divenuta prettamente turistica, ancora oggi frequentato da comitive presso l'area naturale.\nFlora e fauna.\nPur essendo di origine artificiale, oggi costituisce un habitat interessante per la flora (tifa minore) e la fauna (svasso maggiore, martin pescatore, germano reale, folaga, gallinella d'acqua, merlo acquaiolo, ballerina gialla, airone, cicogna e cormorano).\nNatura.\nLa sua posizione risulta molto suggestiva circondato com'\u00e8 da un'ampia lecceta (il sito di importanza comunitaria \"Lecceta di Casoli e bosco di Colle Foreste\"), dominato dalla torre di Prata (la cosiddetta \"Torretta\") e con lo scenario maestoso del versante orientale della Majella.\nTorretta.\nSopra il colle che sovrasta il lago si erge una torre. Nel X secolo \u00e8 attestato dai documenti un castellum de Prata, di propriet\u00e0 di Trasmondo conte di Chieti, che concesse dei terreni ai monaci basiliani Ilarione, Nicola Greco, Falco e Orante, perch\u00e9 vi edificassero una piccola cella abbaziale. La cella non fu mai una vera e propria abbazia. Nel periodo unitario la torre fu covo di briganti.\nLa torre mostra il tipico aspetto del dongione isolato sul colle. L'impianto \u00e8 quadrato in pietra di fiume, con aperture per gli avamposti di guardia."}
{"id": "1123798", "revid": "1305772", "url": "https://it.wikipedia.org/wiki?curid=1123798", "title": "Afu", "text": ""}
{"id": "1123800", "revid": "1305772", "url": "https://it.wikipedia.org/wiki?curid=1123800", "title": "Afz", "text": ""}
{"id": "1123802", "revid": "1305772", "url": "https://it.wikipedia.org/wiki?curid=1123802", "title": "Ahe", "text": ""}
{"id": "1123803", "revid": "74801", "url": "https://it.wikipedia.org/wiki?curid=1123803", "title": "Cartersville", "text": "Cartersville \u00e8 un comune degli Stati Uniti d'America, nella contea di Bartow, nello stato della Georgia.\nSita a nord di Atlanta, conta abitanti (2007). Prende il nome dal colonnello Farrish Carter. "}
{"id": "1123804", "revid": "729019", "url": "https://it.wikipedia.org/wiki?curid=1123804", "title": "Ahe (atollo)", "text": "Ahe \u00e8 un atollo nell'arcipelago delle isole Tuamotu nella Polinesia francese. Fa parte del comune di Manihi. La sua laguna si estende su una superficie di 138\u00a0km\u00b2.\nAhe fu l'ultimo atollo delle Tuamotu ad essere scoperta da Charles Wilkes il 6 settembre 1839.\nGeograficamente fa parte delle \"Isole del Re Giorgio\" (in francese:\u00celes du Roi Georges; in inglese: King George Isole), che comprende anche gli atolli di Manihi, Takapoto, e Takaroa.\nUna pista d'atterraggio (codice AITA: AHE) \u00e8 stata costruita dall'esercito francese nel 1997."}
{"id": "1123805", "revid": "1186766", "url": "https://it.wikipedia.org/wiki?curid=1123805", "title": "Ahg", "text": ""}
{"id": "1123808", "revid": "1305772", "url": "https://it.wikipedia.org/wiki?curid=1123808", "title": "Ahk", "text": ""}
{"id": "1123810", "revid": "1305772", "url": "https://it.wikipedia.org/wiki?curid=1123810", "title": "Ahr", "text": ""}
{"id": "1123812", "revid": "1186766", "url": "https://it.wikipedia.org/wiki?curid=1123812", "title": "Aid", "text": ""}
{"id": "1123814", "revid": "1305772", "url": "https://it.wikipedia.org/wiki?curid=1123814", "title": "Aih", "text": ""}
{"id": "1123816", "revid": "1186766", "url": "https://it.wikipedia.org/wiki?curid=1123816", "title": "Aij", "text": ""}
{"id": "1123818", "revid": "1186766", "url": "https://it.wikipedia.org/wiki?curid=1123818", "title": "Aiq", "text": ""}
{"id": "1123821", "revid": "1186766", "url": "https://it.wikipedia.org/wiki?curid=1123821", "title": "Ajg", "text": ""}
{"id": "1123823", "revid": "1305772", "url": "https://it.wikipedia.org/wiki?curid=1123823", "title": "Ajp", "text": ""}
{"id": "1123825", "revid": "1186766", "url": "https://it.wikipedia.org/wiki?curid=1123825", "title": "Ajt", "text": ""}
{"id": "1123827", "revid": "1305772", "url": "https://it.wikipedia.org/wiki?curid=1123827", "title": "Ajw", "text": ""}
{"id": "1123829", "revid": "1186766", "url": "https://it.wikipedia.org/wiki?curid=1123829", "title": "Ajz", "text": ""}
{"id": "1123831", "revid": "1186766", "url": "https://it.wikipedia.org/wiki?curid=1123831", "title": "Akw", "text": ""}
{"id": "1123833", "revid": "1186766", "url": "https://it.wikipedia.org/wiki?curid=1123833", "title": "Akz", "text": ""}
{"id": "1123836", "revid": "1305772", "url": "https://it.wikipedia.org/wiki?curid=1123836", "title": "Ant", "text": ""}
{"id": "1123839", "revid": "1305772", "url": "https://it.wikipedia.org/wiki?curid=1123839", "title": "Aoc", "text": ""}
{"id": "1123841", "revid": "75435", "url": "https://it.wikipedia.org/wiki?curid=1123841", "title": "1 Maccabei", "text": ""}
{"id": "1123843", "revid": "1186766", "url": "https://it.wikipedia.org/wiki?curid=1123843", "title": "Aog", "text": ""}
{"id": "1123845", "revid": "1305772", "url": "https://it.wikipedia.org/wiki?curid=1123845", "title": "Aom", "text": ""}
{"id": "1123848", "revid": "1186766", "url": "https://it.wikipedia.org/wiki?curid=1123848", "title": "Aox", "text": ""}
{"id": "1123849", "revid": "149485", "url": "https://it.wikipedia.org/wiki?curid=1123849", "title": "Stadio Fl\u00f3ri\u00e1n Albert", "text": "Lo Stadio Fl\u00f3ri\u00e1n Albert, noto anche come FTC Stadion, \u00e8 stato un impianto calcistico di Budapest, dove il Ferencv\u00e1rosi TC, la squadra di calcio pi\u00f9 titolata d'Ungheria, disputava le proprie gare casalinghe.\nCon una capienza di spettatori, era il secondo stadio pi\u00f9 grande della capitale magiara. Il 21 dicembre 2007 l'impianto venne intitolato a Fl\u00f3ri\u00e1n Albert, grande attaccante del Ferencv\u00e1ros negli anni sessanta del XX secolo, nonch\u00e9 unico calciatore ungherese vincitore del Pallone d'oro. Fino al 2003 ha sporadicamente ospitato qualche partita della nazionale ungherese."}
{"id": "1123851", "revid": "75435", "url": "https://it.wikipedia.org/wiki?curid=1123851", "title": "2 Maccabei", "text": ""}
{"id": "1123853", "revid": "1186766", "url": "https://it.wikipedia.org/wiki?curid=1123853", "title": "Aoz", "text": ""}
{"id": "1123854", "revid": "767487", "url": "https://it.wikipedia.org/wiki?curid=1123854", "title": "Shetland (cavallo)", "text": "Lo Shetland \u00e8 una razza di pony molto robusto in rapporto alla taglia. I pony Shetland sono i pi\u00f9 bassi dopo i falabella, ma al contrario di questi ultimi - che possono essere montati solo da bambini leggeri - gli Shetland possono portare anche some piuttosto pesanti.Lo Shetland ha un temperamento vivace e testardo ma sono facili da addestrare perch\u00e9 sono molto intelligenti. \nOrigine.\nSi trovano principalmente nelle isole Shetland, nelle isole Orcadi e nella Scozia settentrionale. In passato erano molto diffusi poich\u00e9 la forma piccola, abbinata a una considerevole forza e resistenza, li rendeva adatti al trasporto del materiale di scavo nelle gallerie delle miniere della zona settentrionale della Scozia e delle isole limitrofe. Infatti, date le ridotte dimensioni dei cunicoli, i cavalli pi\u00f9 grandi non potevano evidentemente aiutare i minatori. Terminata l'attivit\u00e0 estrattiva il numero dei pony Shetland \u00e8 drasticamente diminuito e oggi ne sopravvivono solo poche centinaia, grazie alla passione di alcuni allevatori locali e ai bambini pi\u00f9 piccoli che si avvicinano all'equitazione montando appunto i pony delle Shetland.\nNonostante l'apparenza docile questi pony sono comunque vivaci e dotati di un forte carattere.\nStoria.\nQuesti piccoli pony sono sempre esistiti nelle isole Shetland dove durante gli scavi archeologici sono state trovate ossa di piccoli cavalli risalenti all' et\u00e0 del bronzo. Lo shetland del XXI secolo \u00e8 un cavallo che discende notoriamente da 2 razze, il Cob della tundra e il pony delle montagne del sud Europa. Questi due cavalli sono approdati sulle isole durante le glaciazioni e lo spostamento delle terre emerse. Successivamente i pony delle isole vennero incrociati con dei cavalli portati dai Celti. Successivamente la razza si \u00e8 evoluta per rispondere alle esigenze commerciali dell' isola. Grazie al trasporto via mare si sono evolute genealogie differenti, una con testa grande e arti massicci e una con testa piccola e arti lunghi e affusolati.\nNel 1847 fu proibito ai bambini di entrare nelle miniere di carbone, quindi come alternativa si usavano questi pony, che grazie alle loro caratteristiche morfologiche e al carattere si adattarono facilmente al lavoro in miniera, sostituendo i bambini. In questo periodo furono istituiti degli studbook specifici per selezionare i migliori stalloni da trasporto in miniera. La razza successivamente \u00e8 stata utilizzata per avvicinare i bambini all'equitazione. Inoltre durante il diciannovesimo secolo i piccoli pony sono stati utilizzati per il traino di piccole carrozze. La stessa regina Vittoria ne possedeva alcuni che utilizzava per il tiro leggero. Nel 1890 vista la popolarit\u00e0 di questa razza, viene fondata in Inghilterra la societ\u00e0 Shetland pony, dove viene conservato lo studbook di razza in cui sono scritti i pi\u00f9 importanti stalloni. Nel ventunesimo secolo la razza continua ad essere utilizzata per avvicinare i bambini all' equitazione e per il tiro leggero.\nCaratteri morfologici.\nLo Shetland ha caratteristiche mesomorfe: il tronco \u00e8 robusto tipico dei cavalli da lavoro, gli arti sono corti e forti, i piedi piccoli, ben conformati e duri; queste caratteristiche gli permettono di camminare senza difficolt\u00e0 anche su terreni accidentali. Il collo \u00e8 corto e forte , la testa \u00e8 ben proporzionata al resto del corpo con fronte larga, le orecchie sono piccole e piuttosto mobili, indice di una media nevrilit\u00e0. Mantelli principali: pezzato, baio, sauro , morello e sorcino (anche se pi\u00f9 difficile da trovare), anche se sono ammessi tutti i mantelli. Questo tipo di pony si distingue per avere criniera e coda moto folte; la pelliccia sottile e morbida in estate mentre pi\u00f9 spessa e ispida in inverno gli permettono di adattarsi bene ai cambiamenti climatici. Il pony Shetland ha un'altezza al garrese tra i 90 - 105 cm e un peso medio compreso tra i 150 - 180 kg.\nAllevamento.\nAllo stato semi brado questo cavallo si nutre principalmente di erbe, muschi e licheni che crescono spontaneamente, mentre in cattivit\u00e0 la sua alimentazione varia da erba di pascolo a fieno con possibili integrazioni di mangime. Lo Shetland allo stato brado si pu\u00f2 riprodurre durante tutto l'arco dell'anno con una concentrazione maggiore tra febbraio e luglio; la gravidanza \u00e8 di circa 11 mesi e il periodo di allattamento del puledro \u00e8 molto variabile, pu\u00f2 durare dai sei ai dodici mesi fino al completo svezzamento."}
{"id": "1123857", "revid": "400694", "url": "https://it.wikipedia.org/wiki?curid=1123857", "title": "Apd", "text": ""}
{"id": "1123858", "revid": "400694", "url": "https://it.wikipedia.org/wiki?curid=1123858", "title": "APD", "text": ""}
{"id": "1123860", "revid": "1186766", "url": "https://it.wikipedia.org/wiki?curid=1123860", "title": "Apj", "text": ""}
{"id": "1123862", "revid": "1305772", "url": "https://it.wikipedia.org/wiki?curid=1123862", "title": "Apm", "text": ""}
{"id": "1123865", "revid": "1186766", "url": "https://it.wikipedia.org/wiki?curid=1123865", "title": "Aqc", "text": ""}
{"id": "1123868", "revid": "1186766", "url": "https://it.wikipedia.org/wiki?curid=1123868", "title": "Aqn", "text": ""}
{"id": "1123871", "revid": "287204", "url": "https://it.wikipedia.org/wiki?curid=1123871", "title": "Aqr", "text": ""}
{"id": "1123874", "revid": "697352", "url": "https://it.wikipedia.org/wiki?curid=1123874", "title": "Ass", "text": ""}
{"id": "1123875", "revid": "1186766", "url": "https://it.wikipedia.org/wiki?curid=1123875", "title": "Asz", "text": ""}
{"id": "1123877", "revid": "1305772", "url": "https://it.wikipedia.org/wiki?curid=1123877", "title": "Atg", "text": ""}
{"id": "1123880", "revid": "71155", "url": "https://it.wikipedia.org/wiki?curid=1123880", "title": "Sindaco di Trento", "text": ""}
{"id": "1123881", "revid": "1305772", "url": "https://it.wikipedia.org/wiki?curid=1123881", "title": "Avd", "text": ""}
{"id": "1123884", "revid": "1305772", "url": "https://it.wikipedia.org/wiki?curid=1123884", "title": "Avt", "text": ""}
{"id": "1123887", "revid": "1186766", "url": "https://it.wikipedia.org/wiki?curid=1123887", "title": "Awc", "text": ""}
{"id": "1123890", "revid": "1305772", "url": "https://it.wikipedia.org/wiki?curid=1123890", "title": "Awi", "text": ""}
{"id": "1123892", "revid": "1186766", "url": "https://it.wikipedia.org/wiki?curid=1123892", "title": "Awo", "text": ""}
{"id": "1123895", "revid": "1305772", "url": "https://it.wikipedia.org/wiki?curid=1123895", "title": "Aws", "text": ""}
{"id": "1123898", "revid": "1305772", "url": "https://it.wikipedia.org/wiki?curid=1123898", "title": "Awt", "text": ""}
{"id": "1123902", "revid": "1186766", "url": "https://it.wikipedia.org/wiki?curid=1123902", "title": "Awu", "text": ""}
{"id": "1123904", "revid": "1186766", "url": "https://it.wikipedia.org/wiki?curid=1123904", "title": "Awv", "text": ""}
{"id": "1123906", "revid": "1186766", "url": "https://it.wikipedia.org/wiki?curid=1123906", "title": "Aww", "text": ""}
{"id": "1123909", "revid": "1186766", "url": "https://it.wikipedia.org/wiki?curid=1123909", "title": "Awx", "text": ""}
{"id": "1123910", "revid": "29727", "url": "https://it.wikipedia.org/wiki?curid=1123910", "title": "Cotilosauri", "text": ""}
{"id": "1123912", "revid": "1186766", "url": "https://it.wikipedia.org/wiki?curid=1123912", "title": "Awy", "text": ""}
{"id": "1123914", "revid": "1186766", "url": "https://it.wikipedia.org/wiki?curid=1123914", "title": "Ayb", "text": ""}
{"id": "1123916", "revid": "1573940", "url": "https://it.wikipedia.org/wiki?curid=1123916", "title": "Araeoscelis", "text": "Araeoscelis \u00e8 un rettile estinto, appartenente agli Araeoscelidia. Visse nel Permiano inferiore (tra Sakmariano e Kunguriano, circa 290,1 - 272,5 milioni di anni fa) e i suoi resti fossili sono stati ritrovati in Nordamerica (Texas).\nDescrizione.\nQuesto animale, dalle dimensioni simili a quelle di un piccolo varano (lunghezza circa 60 centimetri) d\u00e0 il nome al gruppo degli areoscelidi, ovvero i primi rappresentanti dei rettili diapsidi, lontani parenti di lucertole, serpenti, coccodrilli e dinosauri. L'areoscelide, in ogni caso, non rappresenta il vero antenato di tutti questi animali in quanto, nonostante possieda caratteristiche primitive, era gi\u00e0 molto specializzato. Le due finestre che si aprivano su ogni lato del cranio, tipiche dei diapsidi, erano infatti strutturate in modo particolare, e rappresentano un'ulteriore evoluzione rispetto al suo antico parente \"Petrolacosaurus\". Una delle due finestre \u00e8 difatti chiusa da una superficie ossea, probabilmente un adattamento che rendeva pi\u00f9 solido l'insieme del cranio in modo che l'animale potesse mordere con maggior forza le superfici coriacee.\nAnche i denti avevano sub\u00ecto un'evoluzione rispetto a \"Petrolacosaurus\": essi non erano pi\u00f9 sottili e acuminati, ma massicci, smussati e troncoconici. Questi denti servivano probabilmente a triturare i duri gusci degli insetti, che gi\u00e0 abbondavano nel Permiano inferiore. Il collo lungo, la testa piccola e le zampe da corridore facevano dell'areoscelide un cacciatore di insetti a suo modo formidabile. Di questo animale si conoscono due specie molto simili fra loro: \"A. gracilis\" e \"A. casei\", entrambe del Permiano inferiore del Texas."}
{"id": "1123917", "revid": "1186766", "url": "https://it.wikipedia.org/wiki?curid=1123917", "title": "Aye", "text": ""}
{"id": "1123919", "revid": "29727", "url": "https://it.wikipedia.org/wiki?curid=1123919", "title": "Cotilosauria", "text": ""}
{"id": "1123920", "revid": "1186766", "url": "https://it.wikipedia.org/wiki?curid=1123920", "title": "Ayh", "text": ""}
{"id": "1123922", "revid": "1305772", "url": "https://it.wikipedia.org/wiki?curid=1123922", "title": "Ayx", "text": ""}
{"id": "1123924", "revid": "1186766", "url": "https://it.wikipedia.org/wiki?curid=1123924", "title": "Ayy", "text": ""}
{"id": "1123926", "revid": "1186766", "url": "https://it.wikipedia.org/wiki?curid=1123926", "title": "Azj", "text": ""}
{"id": "1123928", "revid": "228587", "url": "https://it.wikipedia.org/wiki?curid=1123928", "title": "Baf", "text": ""}
{"id": "1123931", "revid": "599013", "url": "https://it.wikipedia.org/wiki?curid=1123931", "title": "Bbj", "text": ""}
{"id": "1123933", "revid": "599013", "url": "https://it.wikipedia.org/wiki?curid=1123933", "title": "Bcp", "text": ""}
{"id": "1123937", "revid": "81993944", "url": "https://it.wikipedia.org/wiki?curid=1123937", "title": "Altocumulus Lenticularis", "text": ""}
{"id": "1123939", "revid": "119996571", "url": "https://it.wikipedia.org/wiki?curid=1123939", "title": "Antonio Bonifacio", "text": "Carriera.\nInterpreta ruoli secondari in alcuni film (anche per la televisione) a partire dal 1978. Dal 1982 intraprende la carriera di aiuto regista \u2013 dopo qualche esperienza teatrale e nel doppiaggio\u00a0\u2013 lavorando soprattutto con Joe D'Amato. \nIl suo primo film da regista \u00e8 \"Appuntamento in nero\", un giallo-horror del 1989 che risente non poco della lezione del suo maestro. Dopo qualche film realizza per la televisione \"Turbo\", un serial di grande successo. Sempre per la televisione firma \"La stanza della fotografia\", buon film di genere. \nTra i suoi lavori ricordiamo i film \"Laura non c'\u00e8\" (1998), \"Il delitto di via Monti Parioli\" con Luca Lionello (1998) e la popolare fiction della Rai intitolata \"Turbo\" (prima e seconda stagione), con protagonista Roberto Farnesi."}
{"id": "1123940", "revid": "1226", "url": "https://it.wikipedia.org/wiki?curid=1123940", "title": "Tragicomico", "text": ""}
{"id": "1123941", "revid": "22356", "url": "https://it.wikipedia.org/wiki?curid=1123941", "title": "Araeoscelida", "text": ""}
{"id": "1123942", "revid": "125269308", "url": "https://it.wikipedia.org/wiki?curid=1123942", "title": "San Giorgio e il drago (Raffaello Parigi)", "text": "San Giorgio e il drago \u00e8 un dipinto a olio su tavola (31x27 cm) di Raffaello Sanzio, databile al 1505 circa e conservato nel Museo del Louvre a Parigi.\nStoria.\nL'opera si trova citata per la prima volta in un sonetto del Lomazzo assieme al \"San Michele e il drago\" nello stesso museo, il che ha fatto pensare che le due opere formassero una sorta di dittico, anche per le analogie nelle misure e nel soggetto. Sempre secondo il Lomazzo l'opera era stata ceduta da un milanese \"avaro e ignorante\" ad Ascanio Sforza, conte di Piacenza. Passata in seguito nelle collezioni del cardinale Mazzarino (almeno dal 1661), fin\u00ec nelle raccolte reali di Luigi XIV, che sono poi confluite nel Louvre.\nL'opera, della quale si conserva uno studio preparatorio al Gabinetto dei Disegni e delle Stampe degli Uffizi, ha una storia che per\u00f2 si accavalla anche con quella di un'altra versione del dipinto, il \"San Giorgio\" della National Gallery di Washington, che tradizionalmente \u00e8 riferito a un dono di Guidobaldo da Montefeltro per Enrico VII d'Inghilterra, come ringraziamento per essere stato insignito dell'Ordine della giarrettiera.\nIn un inventario dei beni di Enrico del 1542 infatti la descrizione non si adatta a nessuno dei due dipinti, mentre in uno del 1547 il \"San Giorgio\" viene descritto come \"con la lancia spezzata e la spada in mano\", proprio come la tavoletta a Parigi, mentre in quella di Washington il santo impugna la sola lancia intera. L'ipotesi, avanzata dalla Cartwright (1895) e ripresa da MacCurdy (1917), \u00e8 per\u00f2 legata a un dipinto perduto, che scomparve dalla Chair House (lo studio del re a Westminster) prima del novembre 1550. Forse la tavoletta francese fu quindi una copia che Guidobaldo fece fare per s\u00e9, inviando l'altra tramite Baldassarre Castiglione nel luglio 1506.\nLa datazione dell'opera \u00e8 stata piuttosto dibattuta tra gli studiosi, con oscillazioni tra il 1500 e il 1505. Quest'ultima data, gi\u00e0 avanzata da Brizio e Camesasca, legherebbe il dipinto a un periodo trascorso a Urbino, dopo intervallando il soggiorno fiorentino avviato nel 1504. Nell'impetuoso disegno si \u00e8 infatti letta l'influenza di Leonardo da Vinci, soprattutto nel cavallo.\nDescrizione e stile.\nIn un dolce paesaggio dal sapore tipicamente umbro, fatto di colline e alberelli fronzuti, san Giorgio a cavallo sta per finire il drago con un colpo di spada, che ha gi\u00e0 sollevato con la mano destra, mentre la lancia giace ormai spezzata a terra e nel petto del mostro. Il santo indossa una lucente armatura e un elmo con alto cimiero, mentre il mantello \u00e8 gonfiato dal vento, esaltando il dinamismo della scena. A destra la principessa fugge impaurita, voltandosi per un ultimo sguardo.\nTutta la scena \u00e8 efficacemente impostata lungo la diagonale, con precise rispondenze ritmiche tra l'estremo gesto offensivo del drago, l'impennata del cavallo e la stessa fuga della principessa. Tale stratagemma aiuta l'osservatore a comprendere con un colpo d'occhio l'intera narrazione, nonch\u00e9 a facilitare la scansione dei piani in profondit\u00e0.\nEquilibrato \u00e8 il rapporto tra pathos, visione e movimento, ma si percepisce anche un elegante distacco, quasi aristocratico, nel volto imperturbabile di san Giorgio."}
{"id": "1123943", "revid": "339392", "url": "https://it.wikipedia.org/wiki?curid=1123943", "title": "Kishinev", "text": ""}
{"id": "1123945", "revid": "399", "url": "https://it.wikipedia.org/wiki?curid=1123945", "title": "Membrane cellulari", "text": ""}
{"id": "1123947", "revid": "717966", "url": "https://it.wikipedia.org/wiki?curid=1123947", "title": "Apocalisse di Mos\u00e8", "text": " \nL'Apocalisse di Mos\u00e8 \u00e8 un apocrifo dell'Antico Testamento, versione in lingua greca dell'apocrifo giudaico Vita di Adamo ed Eva (I secolo d.C.). Appartiene al genere apocalittico.\nCollegamenti esterni.\n "}
{"id": "1123948", "revid": "1543377", "url": "https://it.wikipedia.org/wiki?curid=1123948", "title": "Patrimoni destinati a uno specifico affare", "text": "I patrimoni destinati ad uno specifico affare sono una delle novit\u00e0 della riforma (2003) del diritto societario introdotto nel codice civile italiano per quanto riguarda la disciplina delle societ\u00e0 per azioni.\nIl legislatore ha previsto due diversi modelli che vengono chiamati:\nSono disciplinati dalla nuova sezione \"XI.dei patrimoni destinati ad uno specifico affare\" del codice civile (ex art. 2447 c.c. novellato dal D. lgs. 6/2003).\nNel giugno 2004 la Consulenza legale della Banca d'Italia ha pubblicato il Quaderno di ricerca giuridica n. 57, di G. Marano, intitolato \"I patrimoni destinati in una prospettiva di analisi giuseconomica\".\nNell'ottobre 2005, l'Organismo italiano di contabilit\u00e0 ha emanato un proprio documento (OIC 2) che analizza l'istituto.\nPer il patrimonio destinato a uno specifico affare \u00e8 previsto un limite quantitativo: essi non possono essere costituiti per un valore complessivamente superiore al dieci per cento del patrimonio netto della societ\u00e0.\nIl conferimento pu\u00f2 avvenire anche in natura, qualora i proventi dell'affare siano destinati al rimborso totale o parziale del finanziamenti. Tale operazione ha beneficato di importanti incentivi fiscali: le tre leggi Tremonti sulla defiscalizzazione degli utili e investiti nell'attivit\u00e0 produttiva comprendevano anche interventi di acquisto, riconversione e efficientamento di beni immobili e impianti strumentali al fine dell'azienda specificato nell'atto costitutivo.\nNell'ambito del \"project financing\", l'isolamento del patrimonio e dei flussi di cassa generati da un affare -progetto rendono quest'ultimo pi\u00f9 facilmente valutabile dal mercato. \nA tutela del diritto al soddisfacimento dei creditori sociali, l\u2019art.67-bis della legge fallimentare prevede l'esercizio dell'azione revocatoria nei confronti dei patrimoni destinati ex art. 2447 c.c. Tuttavia, il curatore fallimentare non pu\u00f2 procedere se il patrimonio destinato non ha pregiudicato il patrimonio della societ\u00e0 aggredibile dai creditore. Inoltre, ha l'onere della prova di dimostrare che il creditore convenuto in giudizio non fosse preventivamente consapevole dell'incapienza del patrimonio destinato in relazione al credito da soddisfare, nonch\u00e9 dello stato di insolvenza della societ\u00e0.\nQuest'ultimo \u00e8 non di rado desumibile dall'analisi a indici dei bilanci corredati da nota integrativa e da una visura camerale presso il Registro delle imprese. Nel caso dei patrimoni destinati ad uno specifico affare, rischia di invertirsi la normale tutela privilegiata dei creditori chirografari, tenuto conto delle asimmetrie informative che consentono loro di acquisire piena consapevolezza dello stato d'insolvenza della societ\u00e0 e dell'incapienza del patrimonio destinato, elementi che sono entrambi causa di non procedibilit\u00e0 dell'azione di revocatoria fallimentare.\nIl D.lgs 3 luglio 2017, n. 117 estende la facolt\u00e0 di creare patrimoni destinati ad uno specifico affare a favore degli \"enti del Terzo settore dotati di personalit\u00e0 giuridica\"."}
{"id": "1123949", "revid": "767487", "url": "https://it.wikipedia.org/wiki?curid=1123949", "title": "Marija \u0160erifovi\u0107", "text": "Ha rappresentato la Serbia al suo debutto come paese indipendente all'Eurovision Song Contest 2007, vincendo la manifestazione con il brano \"Molitva\".\nBiografia.\nNata a Kragujevac, nell'allora Repubblica Socialista Federale di Jugoslavia, \u00e8 stata una figlia d'arte in quanto il padre, Rajko \u0160erifovi\u0107, era un batterista, mentre la madre, Verica \u0160erifovi\u0107, \u00e8 una cantante folk.\nNel 2003 incise il suo primo album, intitolato \"Naj, najbolja\". Il singolo pi\u00f9 di successo del disco fu \"Znaj da znam\", scritta da Darko Dimitrov. Nel 2005 incise una cover di Despoina Vand\u012b intitolata \"Agonija\". Il suo secondo album \u00e8 del 2006 e si chiama \"Bez ljubavi\", che per\u00f2 ebbe meno successo dell'album di debutto.\nNel 2003 partecip\u00f2 al Budva Festival con \"Gorka \u010dokolada\". L'anno successivo partecip\u00f2 allo stesso Festival con \"Bol do ludila\", vincendo il primo premio. Nel 2006 partecip\u00f2 Serbian Radio Festival con la canzone \"U nedelju\", di cui vinse il premio per la migliore voce. Nel 2007 ha partecipato al Beovizija, la selezione nazionale serba per l'Eurovision Song Contest, dove conquist\u00f2 il primo premio con \"Molitva\" e divenne la prima rappresentante del suo paese al festival europeo. Dopo aver vinto la semifinale, ha trionfato nella finale dell'Eurovision Song Contest 2007 con 268 punti."}
{"id": "1123950", "revid": "124239157", "url": "https://it.wikipedia.org/wiki?curid=1123950", "title": "Mariantonia Avati", "text": "Figlia del regista Pupi Avati, il suo film \"Per non dimenticarti\", uscito nelle sale nel 2006, ha vinto nello stesso anno il premio come \"migliore opera prima\" del Magna Graecia Film Festival."}
{"id": "1123954", "revid": "339392", "url": "https://it.wikipedia.org/wiki?curid=1123954", "title": "1\u00b0 caporale maggiore", "text": ""}
{"id": "1123958", "revid": "899609", "url": "https://it.wikipedia.org/wiki?curid=1123958", "title": "Siegfried Gumbel", "text": "Vita.\nSiegfried Gumbel nacque in una famiglia ebraica benestante. Minore dei figli di Max Gumbel e Lina Kiefe, dopo la laurea in giurisprudenza decise di non seguire le impronte del padre, noto sin dal 1862 per l'attivit\u00e0 di banchiere svolta insieme al fratello nella citt\u00e0 di Heilbronn. Si spos\u00f2 con Ida Rosenthal. \nFu presidente dell'Ordine degli avvocati di Heilbronn, e membro importante del DDP (Deutsche Demokratische Partei. Dopo il 1933, assunse la guida del Consiglio della comunit\u00e0 ebraica di W\u00fcrttemberg.\nL'uccisione.\nDurante la Notte dei cristalli (\"Reichskristallnacht\", ma negli ultimi anni in Germania viene sempre pi\u00f9 spesso usato il termine \"Reichspogromnacht\") venne deportato nel campo di concentramento di Welzheim. Nel 1941 venne trasferito nel campo di concentramento di Dachau. Fu ucciso il 27 gennaio 1942."}
{"id": "1123959", "revid": "1543377", "url": "https://it.wikipedia.org/wiki?curid=1123959", "title": "Jackie (miniserie televisiva)", "text": "Jackie (\"A Woman Named Jackie\") \u00e8 una miniserie televisiva in tre puntate del 1991, diretta da Larry Peerce e basata sulla biografia di Jacqueline Kennedy Onassis, moglie del presidente John Fitzgerald Kennedy e in seguito dell'armatore greco Aristotele Onassis, scritta da C. David Heymann nel 1989.\nAndata in onda negli Stati Uniti il 13, 14 e 15 ottobre 1991 sulla rete NBC, \u00e8 stata trasmessa per la prima volta in Italia in due puntate il 19 e 20 luglio 1992 in prima serata su Rai 1.\nTrama.\nDopo un'infanzia trascorsa a Southampton, New York, dove \u00e8 nata e cresciuta, la bella Jacqueline Bouvier, grazie al suo fascino e alla ricca posizione sociale della famiglia, diventa la debuttante pi\u00f9 popolare della stagione 1947-1948. Qualche anno dopo, alle dipendenze del \"Washington Times-Herald\", incontra per la prima volta durante una festa il senatore John Fitzgerald Kennedy, che diventer\u00e0 suo marito nel 1953. Dopo la nascita di due figli, Caroline e John Jr., nel 1960 John Kennedy vince le elezioni presidenziali battendo Richard Nixon, diventando cos\u00ec il 35\u00ba presidente degli Stati Uniti. Ma solo tre anni dopo, a Dallas, l'uomo viene assassinato durante una parata mentre si trova sulla berlina presidenziale al fianco di Jackie. Distrutta dal dolore, la donna, dopo aver sepolto il marito e appoggiato la campagna presidenziale del cognato Robert Kennedy, anch'esso in seguito assassinato nel 1968, lascia gli Stati Uniti, sposando pochi mesi dopo l'armatore greco Aristotele Onassis, conosciuto anni prima.\nRiconoscimenti.\nNel 1992, la miniserie ha ricevuto tre nomination agli Emmy Award, aggiudicandosi quello come \"Outstanding Miniseries\"."}
{"id": "1123966", "revid": "767487", "url": "https://it.wikipedia.org/wiki?curid=1123966", "title": "Delta dell'Irrawaddy", "text": "Il Delta dell'Irrawaddy \u00e8 la grande foce dell'Irrawaddy, il pi\u00f9 importante fiume della Birmania. Il delta forma una penisola nel mare delle Andamane, situata fra il golfo del Bengala ed il golfo di Martaban, e copre una superficie di circa 35.000\u00a0km\u00b2, dove vivono oltre 6 milioni di abitanti.\nSul territorio del delta \u00e8 stata istituita la divisione dell'Irrawaddy, la pi\u00f9 popolata della Birmania. La citt\u00e0 pi\u00f9 grande della zona \u00e8 Pathein (Bassein). Zona molto calda (specialmente in estate) e piovosa, con precipitazioni comprese tra i 1.500 ed i 3.500\u00a0mm annui, \u00e8 intensamente utilizzata per la coltivazione del riso, di cui la Birmania \u00e8 tra i maggiori produttori mondiali. Due terzi dell'area \u00e8 utilizzata per la coltivazione e il rendimento medio del terreno \u00e8 di 1.500-2.000\u00a0kg ad ettaro.\nNel 2008, le zone del delta sono state devastate dal passaggio del ciclone Nargis, che ha provocato la perdita di oltre 100.000 vite umane."}
{"id": "1123967", "revid": "438678", "url": "https://it.wikipedia.org/wiki?curid=1123967", "title": "Insieme per caso", "text": "Insieme per caso (\"Unconditional Love\") \u00e8 un film del 2002 diretto da P. J. Hogan.\nTrama.\nGrace \u00e8 una casalinga appassionata da sempre del cantante melodico Victor Fox. Dopo essere stata lasciata dal marito, riceve un'ulteriore batosta, quando il suo cantante del cuore viene brutalmente assassinato dall'assassino seriale \"balestra killer\". Decide cos\u00ec di partire per l'Inghilterra, madre patria del cantante, per assistere ai suoi funerali.\nGrace scopre che quello che credeva un simbolo di virilit\u00e0, era gay ed era fidanzato da molti anni con Dirk. Tra lei e Dirk nascer\u00e0 una bella amicizia, che li porter\u00e0 a Chicago, alla ricerca del serial killer che ha ucciso Victor. Aiutati dalla nuora nana di Grace, i tre, uniti dalle loro diversit\u00e0, troveranno il killer ed il meritato successo."}
{"id": "1123968", "revid": "2091899", "url": "https://it.wikipedia.org/wiki?curid=1123968", "title": "Swans Crossing", "text": "Swans Crossing \u00e8 una serie televisiva statunitense girata a New York e andata in onda per tredici settimane durante l'estate del 1992. Il genere spaziava dal romantico, all'azione, dal musicale al giallo e al drammatico, e ci\u00f2 era reso possibile dalle molteplici \"story-line\" che si incrociavano nelle puntate. Si avvaleva di un cast di dodici protagonisti, tutti sui quindici anni: tra essi Sarah Michelle Gellar e Brittany Daniel.\nLa prima puntata di Swans Crossing fu il 29 giugno 1992 e and\u00f2 in onda ogni giorno per tutta l'estate. Swans Crossing era stato registrato da marzo ad agosto del 1992 negli studi Kaufman-Astoria, a Long Island e per alcuni episodi, in Florida. La trasmissione \u00e8 terminata nel settembre 1992, per poi essere andata di nuovo in onda da ottobre a dicembre dello stesso anno.\nPersonaggi ed interpreti.\nSwans Crossing \u00e8 una immaginaria citt\u00e0 della costa orientale negli Stati Uniti d'America, forse in qualche luogo del Maine. Questa citt\u00e0 \u00e8 ritrovo di alcune fra le pi\u00f9 antiche e ricche famiglie americane: frequentandosi tra loro da generazioni, col tempo tra loro si sono sviluppati amicizie, avventure e scandali. \"Swans Crossing\" segue le vite dei membri pi\u00f9 giovani di queste famiglie, adolescenti di cui la serie esplora le avventure emozionanti, le nuove amicizie, i progetti, i combattimenti, la scoperta di segreti del loro passato, gli innamoramenti ed i divertimenti.\nSydney Rutledge (Sarah Michelle Gellar), prima tra i personaggi di Swans Crossing, \u00e8 la giovanissima femme fatal della citt\u00e0. Sydney \u00e8 la figlia del sindaco e ne usa l'autorit\u00e0 a proprio vantaggio. Snob, \u00e8 a capo della cricca pi\u00f9 esclusiva a scuola. Sydney ha inoltre grande abilit\u00e0 per inventare programmi infallibili per ottenere qualunque desidera e rimettere al suo posto chiunque le intralci la strada\nGarrett Booth (Shane McDermott), ex-fiamma di Sydney, \u00e8 l'unica persona che Sydney non sembra in grado di schiacciare. Garrett \u00e8 un ragazzaccio bello e ribelle che usa il proprio fascino carismatico per manipolare gli altri. Si caccia spesso in difficolt\u00e0, ma nonostante questo riesce sempre a rimanere a galla. Questo auto-proclamatosi dongiovanni ama giocare con le emozioni delle persone e gli rimane difficile rimanere fedele ad una ragazza.\nSu Mila Rosnovsky (Brittany Daniel), ragazza che sta diventando attrice ed \u00e8 appena arrivata in citt\u00e0, si puntano gli interessi di Garrett: con il suo fascino e la sua personalit\u00e0 sbalorditiva attrae ogni ragazzo in citt\u00e0. Espansiva e socievole, le \u00e8 facile farsi molti amici, ma per questo la maggior parte delle ragazze sono segretamente gelose di lei.\nGlory (Carisa Dahlbo) \u00e8 la sorella di Garrett.\nNeil Atwater (Eddie Robinson) \u00e8 un giovane e brillante studente di fisica e membro della famiglia afro-americana pi\u00f9 ricca del paese. Tuttavia preferisce passare i suoi giorni generando formule scientifiche innovative, piuttosto che stazionare fuori dal bar del paese con gli altri ragazzotti ricchi.\nCallie Walker (Stacey Moseley), l'altra nuova ragazza in citt\u00e0, \u00e8 una ragazza avventurosa e un po' misteriosa che conduce un insolito stile di vita: lei ed il suo ricco e protettivo padre vivono in un sommergibile. \u00c8 inoltre l'unica ragazza in citt\u00e0 abbastanza dura per guidare una mini-bici e lavorare nella locale officina meccanica. \nJimmy Clayton (Devin Doherty) \u00e8 il collega e potenziale fidanzato di Callie, se soltanto smettessero di discutere. Jimmy \u00e8 un giovane genio in grado di riparare ogni meccanismo, ma non pu\u00f2 riparare i propri problemi. Ripara costantemente oggetti nella speranza di mantenere la mente fuori dalle sue difficolt\u00e0. \nBobby \"Saja\" DeCastro (Alex Tanaka) \u00e8 una ragazza con un dilemma personale: non sembra conoscere chi realmente \u00e8, e sta provando costantemente varie personalit\u00e0: l'ultima \u00e8 l'identit\u00e0 \"di Saja\", un mistico guerriero ninja.\nNancy Robbins (Kristy Barbera) \u00e8 un'altra ragazza di Swans Crossing che vorrebbe essere qualcun altro. Nancy idolatra la popolare Sydney e farebbe qualsiasi cosa per guadagnarne l'approvazione. \u00c8 inoltre la regina del pettegolezzo in citt\u00e0. \nSandy Swan (Kristen Mahon), cantante in erba con una voce bella, \u00e8 qualcuno che Nancy si diverte ad umiliare. Infatti Sandy \u00e8 poco sicura di s\u00e9 e tende a essere trascurata o schiacciata dagli altri ragazzi in citt\u00e0.\nOwen Fowler (Evan Ferrante) collabora nelle registrazioni di Sandy ed \u00e8 inoltre una sorta di genio per quanto riguarda la musica. Owen probabilmente otterrerebbe un contratto con qualche major importante se solo riuscisse a non stare sempre con la testa fra le nuvole e smettesse di sognare ad occhi aperti sull'affascinante Mila.\nLa cancellazione.\nLa ragione pi\u00f9 ovvia per la quale la serie pu\u00f2 essere stata annullata fu il basso ascolto: i produttori scelsero di ripetere gli episodi per avere tempo di decidere se annullarla oppure no. Alla fine di \"Swans Crossing\" apparve un messaggio che diceve \"continua ... Lasciateci ascolarvi!\" I fans pensarono di dover scrivere in modo che i produttori potessero vedere quanta gente era disposta a guardare il prodotto; non c'era indirizzo o telefono e per questo i fan non ebbero idea di come mettersi in contatto con i produttori. \nSecondo Sarah Michelle Gellar (Sydney), la serie venne annullata per problemi economici. I produttori crearono bambole dei protagonisti della serie mentre questa era ancora in onda. Le bambole non furono un saggio investimento poich\u00e9 molti soldi (stornati dalla produzione dello show) furono sprecati nella loro creazione e pubblicit\u00e0. Inoltre la serie era incredibilmente costosa da girare e gli ascolti non erano abbastanza alti da produrlo per una visione continua."}
{"id": "1123972", "revid": "1038459", "url": "https://it.wikipedia.org/wiki?curid=1123972", "title": "Papaveraceae", "text": "Papaveraceae , o Papaveracee, sono una famiglia di piante appartenente all'ordine Ranunculales, contenente circa 775 specie suddivise in 42 generi.\nDescrizione.\nSono in massima parte erbacee, solo raramente lianose, arbustive o arboree, per lo pi\u00f9 dotate di vasi laticiferi.\nLe foglie sono distanziate e spesso frastagliate. I fiori, bisessuati, sono di regola binari; possono essere singoli o in infiorescenze, cio\u00e8 raggruppati secondo una precisa disposizione lungo una porzione di stelo. I fiori hanno due sepali che generalmente cadono presto, una corolla fatta da quattro petali liberi, due o pi\u00f9 stami e un ovario supero contenente parecchi ovuli. Il frutto \u00e8 generalmente capsulato.\nDistribuzione e habitat.\nLa famiglia risiede nelle regioni temperate e subtropicali dell'emisfero settentrionale, anche se non mancano specie adattatesi a vivere in regioni montane o subpolari. \nTassonomia.\nLa famiglia Papaveraceae, inclusa dal Sistema Cronquist nell'ordine Papaverales, \u00e8 stabilmente inclusa, nella moderna classificazione filogenetica, all'interno dell'ordine Ranunculales.\nLa definizione delle Papaveraceae in \"sensu lato\" adottata dall'APG e la conseguente inclusione in questo taxon della famiglia delle Fumariaceae, ha portato alla creazione di due sottofamiglie separate, tra le quali sono ripartiti i 42 generi qui inclusi. Questa famiglia si presenta quindi cos\u00ec strutturata:\nSottofamiglia Fumarioideae\nSottofamiglia Papaveroideae"}
{"id": "1123978", "revid": "36426", "url": "https://it.wikipedia.org/wiki?curid=1123978", "title": "Madonna del Cardellino", "text": "La Madonna del Cardellino \u00e8 un dipinto a olio su tavola (107x77 cm) di Raffaello Sanzio, databile al 1506 circa e conservato nella Galleria degli Uffizi a Firenze.\nStoria.\nIl dipinto, secondo quanto testimonia Vasari, fu realizzato a Firenze per Lorenzo Nasi, ricco commerciante di panni di lana, in occasione del suo matrimonio con Sandra Canigiani, donna appartenente all'alta borghesia di Firenze. La coppia abitava nella scoscesa Costa San Giorgio e il 12 novembre 1547 l'abitazione fran\u00f2. Nelle macerie fu ritrovato il dipinto di Raffaello in diciassette frammenti, che furono recuperati e affidati al restauro, forse incaricando Michele di Ridolfo del Ghirlandaio.\nL'analisi ai raggi X ha dimostrato infatti le fratture tra i pezzi, riassemblate con chiodi e colmate da nuova pittura. Vasari si dilung\u00f2 nell'elogiare questa opera, l'unica del periodo fiorentino descritta con ampiezza nelle \"Vite\".\nEntrata nelle collezioni del cardinale Giovan Carlo de' Medici nel 1666, conflu\u00ec infine agli Uffizi. Nell'inventario redatto alla morte del cardinale l'opera era stimata 600 scudi, un costo record, tra i pi\u00f9 alti dell'intero lotto di dipinti. Si trovava nella Tribuna nel 1705 e a met\u00e0 dell'Ottocento era una delle opere pi\u00f9 ammirate e copiate della galleria, particolarmente apprezzata dal gusto purista del tempo.\nUn sorprendente restauro si \u00e8 concluso nel 2008, recuperando la cromia originaria e ricolmando le antiche lacune.\nSi conservano alcuni disegni preparatori all'Ashmolean Museum (P II 517, P II 516, P II 634). Dell'opera inoltre esistono numerose copie antiche, che ne attestano il successo e la fama; le migliori sono al Victoria and Albert Museum, nella sacrestia dell'Abbazia di Vallombrosa e in una collezione privata.\nDescrizione e stile.\nImmersi in un ampio paesaggio fluviale dall'orizzonte contornato da alberelli e da un ponte a sinistra, si trovano la Madonna seduta su una roccia, che regge tra le gambe Ges\u00f9 Bambino, mentre san Giovanni, abbracciato dalla Vergine, \u00e8 a sinistra. I due fanciulli giocano con un cardellino (Giovanni lo regge e Ges\u00f9 lo accarezza), che simboleggia la Passione di Cristo.\nLa composizione, sciolta e di forma piramidale, con i protagonisti legati dalla concatenazione di sguardi e gesti, deriva con evidenza da modelli leonardeschi, come la \"Sant'Anna, la Vergine e il Bambino con l'agnellino\", ma se ne distacca sostituendo, al senso di mistero e all'inquietante carica di allusioni e suggestioni, sentimenti di serena dolcezza, calma spiritualit\u00e0 e spontanea familiarit\u00e0, ben pi\u00f9 affabile per chi osserva. Al posto dei \"moti dell'animo\" reconditi, Raffaello mise in atto una rappresentazione dell'affettuosit\u00e0, dove \u00e8 ormai sfumata anche la tradizionale malinconia della Vergine, che premonisce il destino tragico del figlio. In questo caso poi lo schema a piramide \u00e8 particolarmente semplificato, con l'effetto di amplificare la massa volumetrica del gruppo, anche grazie al chiaroscuro pi\u00f9 intenso.\nMaria ha le gambe e il busto ruotate verso destra, mentre con la testa e lo sguardo osserva in basso a sinistra, verso il fulcro dell'azione tra i due fanciulli. Il suo busto emerge sul paesaggio, quasi a dominarlo con la grandezza delle sue delicate forme. Alla massa azzurra del manto si contrappone quella rossa della veste: il rosso rappresentava la Passione di Cristo e il blu la Chiesa, per cui nella Madonna vi era sottintesa l'unione della Madre Chiesa con il sacrificio di suo Figlio. Nella sinistra tiene un libro in mano (da cui l'epiteto \"Sedes Sapientiae\"), in cui legge le profezie sul destino del figlio, e il suo atteggiamento richiama quindi l'interruzione della lettura per rivolgere teneramente il suo sguardo verso i bambini. Ges\u00f9 poggia il piedino su quello della Madonna, riparandosi tra le sue ginocchia, da alcuni letto come una citazione della \"Madonna di Bruges\" di Michelangelo.\nA Leonardo rimandano anche il bruno del terreno, punteggiato da specie botaniche indagate con cura, e la resa atmosferica del paesaggio di fondo, che si perde nei vapori della lontananza. I volti del Battista e di Cristo recano un'impronta inconfondibilmente leonardesca nello sfumato che li avvolge e nei tratti somatici dallo studio dal vero.\nNei movimenti eleganti, le proporzioni delicate, i volti aulici e gentili, Raffaello raggiunse un equilibrio formale e un ideale di bellezza che certifica la raggiunta maturit\u00e0 stilistica.\nIl restauro.\nL'idea del restauro venne all'ex-soprintendente dell'Opificio delle Pietre Dure, Giorgio Bonsanti, che alla fine degli anni Novanta affid\u00f2 l'incarico a Patrizia Riitano.\nTra il 2000 e il 2002 sono state concluse le ricerche e si \u00e8 avviato il paziente restauro, terminato nel 2008. Al termine dei lavori si \u00e8 tenuta una mostra di presentazione dell'opera a palazzo Medici-Riccardi a Firenze (23 novembre 2008-1\u00ba marzo 2009), accanto ad altre quattro opere che testimoniano il soggiorno fiorentino di Raffaello e l'influenza che ebbe sugli artisti coevi (Ridolfo del Ghirlandaio e Girolamo della Robbia).\nIl dipinto \u00e8 stato sottoposto ad una riflettografia ai raggi infrarossi che ha evidenziato un disegno preliminare in scala 1:1. Le differenze rispetto all'opera ultimata nelle figure sono poche e non decisive, mentre pi\u00f9 importanti quelle relative al paesaggio. In particolare:\nDurante il restauro si sono tolte le ridipinture dovute a restauri e sostituite con un'integrazione delle lacune pi\u00f9 rigorosa e comunque facilmente eliminabile in caso di ulteriori futuri restauri."}
{"id": "1123982", "revid": "2215742", "url": "https://it.wikipedia.org/wiki?curid=1123982", "title": "Revigliasco (Moncalieri)", "text": "Revigliasco o Revigliasco Torinese (\"Revijasch\", \"Ariasch\" o \"Riasch\" in piemontese) \u00e8 uno storico borgo collinare. A pochi chilometri dal capoluogo regionale, oggi \u00e8 frazione del Comune di Moncalieri (Area e Citt\u00e0 Metropolitana di Torino). Si estende infatti su una delle Colline del Po, ad una quota di \nStoria.\nCostitu\u00ec Comune autonomo dal 1861 (dal 1863 con la denominazione di \"Revigliasco Torinese\"), fino al 30 dicembre 1928, quando fu accorpato a Moncalieri.\nEtimologia.\nAl toponimo \"Revigliascum\" \u00e8 attribuibile un'origine latina, facendolo derivare da un albero molto presente sulle colline su cui si estende l'abitato, il rovere. Questo albero viene altres\u00ec ricordato nello stemma araldico, che identificava la comunit\u00e0 prima dell'annessione a Moncalieri.\nDai Celti ai giorni nostri.\nIl sito collinare torinese, gi\u00e0 noto per alcuni insediamenti celtici, fu urbanizzato in epoca romana e, nel medioevo, con un ruolo strategico militare nella zona sud-orientale di Torino.\nL'antico castello, oggi in rovina, fu edificato pochi anni prima, a partire dal XI secolo, per volere dei Signori di Asti, durante le lotte feudali con Moncalieri e con Torino.\nIl toponimo venne citato per la prima volta in un documento del 6 marzo 1163, dove Federico Barbarossa infeud\u00f2 il territorio ai Marchesi di Romagnano. Le lotte feudali con Asti terminarono nel XIII secolo, e il castello fu ceduto ai nobili \"Roero\" (poi chiamati \"San Severino\"), a partire dal XIV secolo. Dal 1531 poi, per volere di Carlo V d'Asburgo, il borgo pass\u00f2 direttamente ai Savoia, fino ai secoli pi\u00f9 recenti.\nRimase relativamente indenne dalla prima guerra mondiale, che tuttavia vide molti revigliaschesi partiti per il fronte e mai tornati, assistendo altres\u00ec allo spopolamento della vicina Borgata Testona durante quel periodo. \nRiusc\u00ec quindi a custodire gelosamente l'autonomia comunale, fino all'epoca delle leggi fasciste che, in relazione a una politica di riduzione dei comuni italiani, lo fecero annettere a Moncalieri gi\u00e0 nell'anno 1928.. \nLa sua posizione geografica infine, lo rese un buon luogo di rifugio durante gli sfollamenti della seconda guerra mondiale. Dal XX secolo fino ai tempi recenti, rimane una frazione tranquilla e una zona residenziale di prestigio.\nMonumenti e luoghi d'interesse.\nAltri siti di interesse sono il monumento ai caduti delle guerre in piazza Sagna, e il castello del XVIII secolo, gi\u00e0 di propriet\u00e0 dei Beria d'Argentine, acquistato successivamente nel 1950 dal Comune e tuttavia in degrado, mentre il castello pi\u00f9 antico (quello del XI secolo) cadde in rovina e fu quindi abbattuto per costruirvi la scuola elementare/asilo Massimo D'Azeglio.\nAltro sito curioso \u00e8 il \"Roc d' Santa Brigida\", presso l'incrocio lungo la via ed il monastero omonimi. Si tratta di un masso erratico legato ad antichi riti pagani di fecondit\u00e0 e maternit\u00e0 alla dea celtica \"Brighid\"; nel XIV secolo poi, il culto pagano fu assorbito dal culto cristiano legato a Santa Brigida di Svezia, che fu madre ed educatrice di ben otto figli, canonizzata nel 1391, e dove, nei pressi del masso, fu costruita una cappella dedicata a lei. Dalla cappella fu eretta una chiesetta, quindi un monastero del 1540, legato all'ordine dei Ordine dei frati Cappuccini. Il monastero \u00e8 ancor oggi noto come quello di Santa Brigida, tuttavia, nel tempo non si riusc\u00ec ad affidarne la gestione alle suore Brigidine, bens\u00ec alle suore Domenicane e, a tutt'oggi, viene chiamato monastero di \"Maria di Magdala\" o monastero \"Matris Domini\". Vicino al roc, una lapide ricorda anche l'antifascista revigliaschese Antonio Bordone, qui trucidato nel 1944.\nCultura.\nBiblioteca.\nA Revigliasco \u00e8 presente la biblioteca \"Renato Turletti\", una delle poche biblioteche private a far parte dello SBAM."}
{"id": "1123986", "revid": "1149807", "url": "https://it.wikipedia.org/wiki?curid=1123986", "title": "La valle dei pini", "text": "La valle dei pini (\"All My Children\") \u00e8 una soap opera statunitense creata da Agnes Nixon andata in onda per la prima volta il 5 gennaio 1970 negli Stati Uniti sul network televisivo ABC. Il 14 aprile 2011, ABC ha annunciato che, dopo 41 anni di programmazione, \"La valle dei pini\" \u00e8 stata cancellata e sostituita da un talk show, \"The Chew\". L'ultimo episodio \u00e8 andato in onda il 23 settembre 2011. La serie ruota attorno a vari personaggi che vivono nella fittizia cittadina di Pine Valley, in Pennsylvania. Il proseguimento rilasciato su internet era ambientato cinque anni dopo rispetto al punto in cui era terminata la soap in TV.\nStoria.\nAgnes Nixon, la scrittrice di \"Sentieri\", ebbe l'idea di creare \"La valle dei pini\" negli anni sessanta. All'inizio prov\u00f2 a proporre la serie alla NBC ed alla CBS, ma il progetto venne scartato da entrambi i network. Nel frattempo, nel 1965, la Nixon divenne la scrittrice di \"Destini\"; proprio in quel periodo pens\u00f2 al personaggi di Erica Kane e quello di Rachel, ma prefer\u00ec non introdurli in \"Destini\", ma lasciarli come sogno personale per una sua eventuale nuova soap opera.\nNel 1968 le venne l'idea per \"Una vita da vivere\", che venne prodotta dalla ABC, visto il successo riscosso, il network approv\u00f2 l'idea anche per \"La valle dei pini\", che venne prodotta a partire dal 1970. Dal 1970 al 1980, lo show \u00e8 stato scritto dalla Nixon. Le riprese si sono svolte a New York, fino al 2010.\nLa sigla italiana era inizialmente \"Time after Time\" di Cyndi Lauper in una versione eseguita da Miles Davis con la sua tromba. In seguito \u00e8 stata utilizzata la canzone \"If You Don't Know Me by Now\", cantata dai Simply Red.\nIl programma ha, inoltre, collaborato con l'emittente MTV pi\u00f9 precisamente con il programma Made, per dare la possibilit\u00e0 a una ragazza di recitare nella serie.\nLa soap \u00e8 stata parodiata nel cartone \"Futurama\", diventando \"All My Circuits\".\nDistribuzione.\nIn Italia la soap \u00e8 andata in onda su Canale 5 dal 16 settembre 1985 al 9 gennaio 1987, per poi passare, a partire dal 12 gennaio 1987, su Rete 4. Dopo vari cambi di orario, \u00e8 stata cancellata dai palinsesti del canale il 2 maggio 1992. Il titolo italiano della soap \u00e8 stato derivato dal nome della cittadina fittizia della Pennsylvania sede delle vicende narrate, Pine Valley. Attrice simbolo della soap \u00e8 Susan Lucci che vi ha recitato per tutta la durata della messa in onda televisiva della soap nel ruolo di Erica Kane.\nNel 2011 era stato pensato uno spostamento della serie su internet insieme alla sorella \"Una vita da vivere\", poi rimandato nel 2012 e poi era saltato, perch\u00e9 molti attori avevano gi\u00e0 firmato contratti con altre soap. Il 7 gennaio 2013, per\u00f2, Prospect Park ha confermato la continuazione della soap su \"The Online Network\", su \"Hulu\", su \"Hulu Plus\", e su \"iTunes\", le prime riprese sono iniziate a febbraio 2013.\nLa serie \u00e8 ricominciata ufficialmente il 29 aprile 2013. La soap non \u00e8 ricominciata dal punto in cui si era interrotta, ma \u00e8 ambientata cinque anni nel futuro. A causa dei bassi riscontri ottenuti anche sul web, il serial si \u00e8 nuovamente concluso il 3 settembre del 2013, dopo appena cinque mesi di programmazione; la stessa sorte \u00e8 toccata anche ad \"Una vita da vivere\".\nImpatto sul pubblico.\nNon in Italia, quanto negli Stati Uniti, la soap opera fu seguitissima poich\u00e9 aveva inizialmente un 30% di share. Ebbe il culmine degli spettatori nella stagione 1978-1979 quando divenne la soap opera pi\u00f9 seguita degli USA scalzando da quella posizione le soap \"Cos\u00ec gira il mondo\" (che perse il primato di soap pi\u00f9 vista dopo ben 20 anni) e \"Destini\" (che andavano in onda alla stessa ora sui due network rivali: CBS e NBC), per poi essere per\u00f2 spodestata a sua volta dall'altra storica soap dell'ABC, \"General Hospital\", la stagione successiva.\nAnni settanta.\nStagione 1969\u20131970\nStagione 1970-1971\nStagione 1971-1972\nStagione 1972-1973\nStagione 1973-1974\nStagione 1974-1975\nStagione 1975-1976\nStagione 1976-1977\nStagione 1977-1978\nStagione 1978-1979\nAnni ottanta.\nStagione 1979-1980\nStagione 1980-1981\nStagione 1981-1982\nStagione 1982-1983\nStagione 1983-1984\nStagione 1984-1985\nStagione 1985-1986\nStagione 1986-1987\nStagione 1987-1988\nStagione 1988-1989\nAnni novanta.\nStagione 1989-1990\nStagione 1990-1991\nStagione 1991-1992\nStagione 1992-1993\nStagione 1993-1994\nStagione 1994-1995\nAnno 1995\nStagione 1995-1996\nStagione 1996-1997\nStagione 1997-1998\nStagione 1998-1999\nAnni duemila.\nStagione 1999-2000\nStagione 2001-2002\nStagione 2002-2003\nStagione 2003-2004\nStagione 2004-2005\nStagione 2005-2006\nStagione 2006-2007\nStagione 2007-2008\nStagione 2008-2009\nStagione 2008-2009\nAnni duemiladieci.\nStagione 2009-2010\nStagione 2010-2011\nAnno 2011"}
{"id": "1123990", "revid": "123970879", "url": "https://it.wikipedia.org/wiki?curid=1123990", "title": "Tubo di Torricelli", "text": "Il tubo di Torricelli (o barometro di Torricelli, chiamato cos\u00ec dal nome del suo inventore, Evangelista Torricelli (1608-1647), fu il primo strumento di misura realizzato appositamente per misurare la pressione atmosferica. \u00c8 costituito da un tubo di vetro chiuso a un'estremit\u00e0 e aperto dall'altra, con una sezione di un centimetro quadro (la sezione del tubo \u00e8 irrilevante, \u00e8 sufficiente che non si tratti di un capillare e che si abbia un quantitativo di liquido sufficiente a riempire il tubo fino alla altezza adeguata), riempito di mercurio, posto in una vaschetta, anch'essa contenente mercurio, in modo da creare un sistema di vasi comunicanti. La scelta di tale elemento \u00e8 data dalla sua alta densit\u00e0, che permette di lavorare a grandi pressioni con volumi relativamente piccoli.\nL'esperimento.\nL'esperimento fu realizzato da Torricelli utilizzando come strumentazione una bacinella riempita di mercurio e un tubo di vetro, chiuso ad un estremo e contenente anch'esso mercurio. Inserendo il tubo, dalla parte aperta, nella bacinella, accade che il mercurio presente nel contenitore entra in parte nel tubo. Questo succede perch\u00e9 il mercurio nella bacinella \u00e8 soggetto alla pressione dell'aria, e considerando il mercurio un fluido incomprimibile, essendo a temperatura ambiente un liquido, e tende, dunque essendo compresso, ad occupare lo spazio circostante. Allora il mercurio presente nel tubo salir\u00e0 ad una quota formula_1 da una quota di partenza nella bacinella che consideriamo nulla formula_2.\nL'esperimento allora pu\u00f2 essere utile per determinare la pressione che il mercurio subisce da parte dell'aria patm sfruttando la Legge di Stevino:\nformula_3\nPosto l'asse verticale formula_1 rivolto verso l'alto e il vettore g rivolto verso il basso, allora si ricava che la pressione che esercita l'aria sul mercurio \u00e8:\nformula_5\npatm: pressione atmosferica presente al livello del pelo libero della bacinella.\npvap: pressione del mercurio nell'estremit\u00e0 superiore del tubo, anche detta pressione del vapore saturo di mercurio. \n\u03c1Hg: densit\u00e0 del mercurio, che vale per T=0\u00b0 \u03c1Hg = 13.6 \u00d7 103 Kg m-3.\ng modulo dell'accelerazione di gravit\u00e0 dove considerandolo con buona approssimazione costante vale g = 9.81 m s-2.\nh quota alla quale arriva il mercurio nel tubo di Torricelli, a livello del mare questa vale h=76\u00d710-2 m.\nConsiderando la pressione del vapore saturo di mercurio pvap formula_6 patm, allora si definisce 1 Atm Atmosfera (unit\u00e0 di misura) in relazione all'unit\u00e0 di misura Pascal (unit\u00e0 di misura), abbreviata Pa, come:\n1 Atm = 13.6\u00d7103 \u00d7 9.81 \u00d7 76\u00d710-2 Pa.\nDa ci\u00f2 segue che:\n1 Atm = 1.013\u00d7105 Pa.\nRisultati.\nTorricelli misur\u00f2 l'altezza che la colonna di mercurio aveva raggiunto, pari a 760\u00a0mm, e dedusse che il peso di questa colonna era antagonista a una forza. Ipotizz\u00f2 che la forza che sostiene il liquido (mercurio nel caso di Torricelli e acqua nel caso studiato da Galileo Galilei) fosse da ricercare non all'interno del vaso, ma all'esterno, ossia nel peso esercitato dall'aria sulla superficie del liquido, deducendo che il peso dell'aria controbilancia quello del mercurio. La misurazione fatta da Torricelli inoltre era in accordo con quella di Galileo: dato che la densit\u00e0 del mercurio \u00e8 13,6 volte maggiore della densit\u00e0 dell'acqua, la colonnina di mercurio si attesta ad un'altezza 13,6 volte pi\u00f9 in basso della colonnina dell'acqua usata da Galileo. Una colonna d'acqua alta 10,7 metri corrisponde a 76 cm di mercurio. La corrispondenza tra le due misure deriva da una proporzionalit\u00e0 inversa tra le altezze e le densit\u00e0:\nhH20 : hHg = dHg : dH20\nda cui si pu\u00f2 ricavare l'altezza dell'acqua:\nConseguenze.\nL'esperienza di Torricelli suscit\u00f2 due domande: cosa sostiene il mercurio e qual \u00e8 la natura dello spazio che si viene a creare nella parte superiore del tubo.\nGli aristotelici e i cartesiani negavano l'esistenza del vuoto, anche se i secondi ammettevano l'esistenza della pressione atmosferica; inoltre Torricelli consider\u00f2 la sua esperienza parzialmente fallita perch\u00e9 non si era prefissato di \"far semplicemente il vacuo\", ma di costruire semplicemente uno strumento che misurasse la pressione esercitata dall'atmosfera; consider\u00f2 anche un parziale fallimento pure il fatto che lo strumento si rivelasse sensibile alla temperatura. Solo pi\u00f9 tardi si riusc\u00ec a capire che pressione atmosferica e temperatura erano in stretta correlazione, arrivando a sfruttare il barometro per interpretare e prevedere i fenomeni meteorologici."}
{"id": "1123992", "revid": "729019", "url": "https://it.wikipedia.org/wiki?curid=1123992", "title": "Triumph TR", "text": "La serie TR (sigla di Triumph Roadster) \u00e8 una gamma di vetture sportive (non tutte spider nonostante il nome) prodotte dalla Triumph Motor Company dal 1953 al 1981.\nLe TR1, TR2 e TR3 (1952-1962).\n\"\u00c8 la peggior macchina che abbia mai guidato, una trappola mortale\", afferm\u00f2 Ken Richardson, esperto collaudatore, dopo aver testato a lungo la Triumph TR 20 TS (successivamente rinominata \"TR1\"), il prototipo, praticamente definitivo, della nuova roadster della Casa inglese, esposto gi\u00e0 al London Motorshow del 1952.\nQuesta esclamazione di Richardson, fatta davanti ai tecnici impietriti e al numero 1 di Triumph (Sir Black), ebbe, tuttavia, effetti positivi: fu invitato a testare lungamente l'auto e a contribuire ad eliminarne i difetti.\nLa nuova autovettura sportiva doveva essere quella del rilancio, ma l'esigenza di contenere i costi di produzione aveva imposto scelte obsolete: un telaio a longheroni e traverse separato dalla carrozzeria (pi\u00f9 consono agli anni trenta che ai cinquanta), un impianto frenante con tamburi su tutte le ruote, un retrotreno ad assale rigido con balestre semiellittiche a foglia e un motore 4 cilindri in linea (con asse a camme laterale) che affondava le proprie radici in quello di un trattore Ferguson.\nIl lungo lavoro di affinamento di Richardson e la linea riuscita fecero s\u00ec che al debutto (1953) la nuova spider, ora denominata TR2 venisse accolta con entusiasmo da pubblico. La linea, del resto, ricordava vagamente quella della Jaguar XK120 Convertible, pur non mancando di una sua originalit\u00e0 nel frontale (mascherina incassata) e nella fiancata (con le piccole portiere, prive di maniglie), ma il prezzo era assai inferiore.\nGrazie al peso contenuto e alla corretta rapportatura del cambio manuale a 4 rapporti, il pur non entusiasmante motore, un 4 cilindri in linea di 1991 cm\u00b3, alimentato con 2 carburatori SU da 90cv, consentiva buone prestazioni. La trazione era, ovviamente, posteriore.\nNel 1956 venne introdotta la TR3. Nonostante il cambio di numero progressivo, le modifiche furono modeste: nuova mascherina, non pi\u00f9 incassata, tergicristalli con ritorno automatico e motore potenziato a 95 CV. Grazie alla maggior potenza la \"TR3\" toccava i 170 km/h. La Tr3 fu tra i primi modelli al mondo prodotti in serie ad aver installato dei freni a disco.\nNel 1958 venne lanciata la \"TR3 A\", con mascherina pi\u00f9 ampia, fari leggermente arretrati e maniglie di apertura delle portiere. La potenza del motore crebbe fino a 101 CV, assicurando al roadster inglese prestazioni, per l'epoca, eccellenti. Con questa vettura Andrea De Adamich, Richard Attwood e Timo M\u00e4kinen iniziarono la loto carriera automobilistica. Le TR3A sono poi le protagoniste di film di successo a cavallo tra gli anni cinquanta e sessanta: ne \"La dolce vita\" con al volante Marcello Mastroianni (che ne acquist\u00f2 poi una per s\u00e9) ed anche in \"Le piace Brahms?\" con Ingrid Bergman, Anthony Perkins ed Yves Montand.\nL'ultima evoluzione del modello fu la \"TR3 B\" del 1962, con motore maggiorato a 2138\u00a0cm\u00b3 (potenza 105cv, gi\u00e0 optional nella TR3A) e cambio della \"TR4\".\nIl modello usc\u00ec di scena nello stesso anno, quando era stata gi\u00e0 lanciata una roadster completamente nuova: la \"TR4\".\nDalla TR3 A la carrozzeria torinese Vignale su design di Giovanni Michelotti, deriv\u00f2 una versione coup\u00e9, la: Italia (\"Triumph Italia 2000 Coup\u00e9\"), costruita dal 1959 al 1962 in 329 esemplari.\nDa precisare infine che le denominazioni \"TR3A\" e \"TR3B\" non sono mai state ufficialmente adottate dalla Triumph Motor Company, ma sono derivate dall'uso comune; in particolare la \"A\" nella \"TR3A\" stava per America, essendo questo modello rivolto in gran parte per il mercato d'oltremanica.\nLe TR4 e TR5 (1961-1969).\nNel 1961 venne introdotta una nuova generazione di roadster: le \"TR4\".\nIl telaio, sempre separato dalla carrozzeria, era lo stesso delle precedenti \"TR\" ma con passo leggermente allungato e portato da 2,23\u00a0m a 2,27\u00a0m, cos\u00ec come il motore (sempre il 4 cilindri in linea) ed il cambio (a 4 rapporti con overdrive su 3\u00ba e 4\u00ba), mentre la linea (opera di Giovanni Michelotti) era completamente diversa.\nLa \"TR4\", apparve subito pi\u00f9 moderna, meglio rifinita e pi\u00f9 pratica delle precedenti \"TR3\": il bagagliaio era assai pi\u00f9 ampio, la capote in tela pi\u00f9 facile da manovrare ed inoltre la vettura poteva essere dotata di un comodo \"hard-top\". Inoltre sulla \"TR4\" veniva anche fornito a richiesta un lunotto posteriore rigido chiamato \"Surrey Top\", con funzione di frangivento posteriore e di supporto per l\"'hard-top\" vinilico che offre un migliore \"comfort\" nei mesi invernali e prefigurava esteticamente la \"silhouette\" delle successive vetture Targa, di gran moda tra le tipologie automobilistiche sportive degli anni settanta..\nIl motore era un 4 cilindri (sempre con albero a camme laterale) di 2138\u00a0cm\u00b3 da 102cv SAE a 5000/giri (circa 95 cv DIN) alimentato da 2 carburatori monocorpo Stromberg, i freni anteriori erano a disco, la trazione era posteriore, mentre il retrotreno rimaneva ad assale rigido.\nL'impiego dell'auto in gara da parte di molti clienti e i piani di sviluppo della Casa (che prevedevano l'adozione di motori pi\u00f9 potenti) indussero la Triumph a realizzare nel 1965 la TR4A nelle versioni \"TR4A\" per il mercato USA e \"TR4A IRS\" con retrotreno a ruote indipendenti (\"IRS\" stava per \"Indipendent Rear Suspension\") per l'Europa. La \"TR4A\" aveva un telaio completamente ridisegnato ed inoltre una serie di modifiche di dettaglio a interni e carrozzeria, tra le quali una nuova griglia frontale, l'applicazione delle frecce laterali sulle fiancate con strisce longitudinali cromate e un nuovo stemma sul cofano motore. Il cruscotto veniva inoltre fornito anche in legno con strumenti con cornici cromate. Pur restando invariata la potenza (102 cv SAE) era stata migliorata la ripresa perch\u00e9 adesso tale potenza era disponibile a 4750/giri min. Questo fu possibile grazie all'adozione di nuovi collettori e nuove marmitte con scarichi separati.\nNel 1967 la \"TR4 A IRS\" venne rimpiazzata dalla TR5 PI (petrol injection), dotata di motore a 6 cilindri di cilindrata 2498\u00a0cm\u00b3, impianto di iniezione meccanica indiretta Lucas (prima vettura di serie inglese ad adottare l'alimentazione a iniezione) potenza di 150cv SAE a 5500/giri min. (145 DIN) (ma la versione USA, denominata TR250 rimaneva alimentata con 2 carburatori Stromberg, con potenza inferiore, 111 cv SAE a 4.500 giri min.\nEsteticamente la \"TR5\" era praticamente identica alla \"TR4 A IRS\", ma all'interno le finiture erano state ulteriormente migliorate.\nLa produzione della \"TR5\" cess\u00f2 nel 1969, col lancio della \"TR6\".\nLa TR6 (1968-1976).\nLa \"TR6\", prodotta dal novembre 1968 per il mercato USA e dal gennaio 1969 per quello europeo, era un restyling della precedente \"TR5\", operato dalla carrozzeria tedesca Karmann, nota soprattutto per la costruzione di cabriolet per conto della Volkswagen. A cambiare furono il frontale (completamente rivisto), la coda (pi\u00f9 massiccia e squadrata), i paraurti, il disegno dell'hard top e gli interni. La parte centrale della carrozzeria (comprese le portiere) rimase invece invariata, come l'intera meccanica (incluso il 6 cilindri a iniezione Lucas da 150cv SAE-145 DIN).\nPer il mercato USA il motore della vettura, per adeguamento alle severe norme sulle emissioni dei motori, era alimentato da 2 carburatori Stromberg (come nella TR250), differenziandosi per questo dalla pi\u00f9 potente versione PI (petrol injection) europea. La versione americana sviluppava infatti dapprima 104cv SAE e poi dal 1972 106cv SAE. Nel 1973, a causa della crisi petrolifera, la potenza della versione PI venne ridotta a 125cv, a seguito di modifiche sull'albero a camme e del nuovo sistema di iniezione.\nIl facelift aveva modernizzato la linea della roadster (comunque obsoleta col suo telaio separato dalla carrozzeria), togliendole per\u00f2 buona parte della precedente eleganza. Nonostante ci\u00f2, parafanghi leggermente allargati e linee spigolose e squadrate si rivelarono vincenti, conferendo alla vettura un aspetto piacevolmente aggressivo.\nLa \"TR6\" ebbe infatti un grande successo, ne furono costruite pi\u00f9 di 94.600 esemplari, di cui il 91% esportate all'estero (soprattutto USA), usc\u00ec di listino nel 1976.\nLa TR7 e la TR8 (1975-1981).\nA met\u00e0 degli anni settanta la British Leyland (di cui faceva parte la Triumph, raggruppata con Rover e Jaguar nella \"Special Division\"), avvi\u00f2 la progettazione di una sportiva totalmente nuova in grado di sostituire al contempo le MG B e le Triumph \"TR6\". La linea della nuova vettura venne realizzata dallo stilista Harris Mann dello studio \"Longbridge\".\nLa crescente attenzione per la sicurezza, la congiuntura poco favorevole alle vetture sportive e la crisi finanziaria della BL, suggerirono di limitare lo sviluppo alla sola versione coup\u00e9 a 2 posti. Se la meccanica non concedeva molto alle novit\u00e0 (a parte la sospensione posteriore a ruote indipendenti con doppi bracci), la linea era totalmente nuova e originale ed anche gli interni erano molto moderni, sebbene privi di qualsiasi riferimento alla tradizione Triumph, per questo la TR7 non viene considerata dagli appassionati appartenente alla gloriosa dinnastia delle \"Triumph Roadster\", poich\u00e9 troppo \u00e8 il distacco con le linee e gli interni classici.\nLa sicurezza era molto curata, con una robusta struttura scatolata che rinforzava i montanti del tetto e la scocca (finalmente di tipo portante, integrata nel telaio) a deformazione controllata. Meno esaltante la scelta del motore, il 4 cilindri monoalbero in testa alimentato a carburatori di 1998\u00a0cm\u00b3, in configurazione a 8 valvole da 105cv, abbinato ad un cambio era manuale a 5 marce. La trazione rimaneva sulle ruote posteriori, mentre l'impianto frenante restava di tipo misto.\nMa il punto debole della \"TR7\" (questo il nome della vettura, nonostante fosse una coup\u00e9), era la linea: originale ma poco riuscita, con quel tetto che sembrava posticcio (sembrava quasi un hard top) e quel montante posteriore verticale e rivestito in plastica nera. Quando la vide, per la prima volta al Salone dell'Automobile di Ginevra del 1975, Giorgetto Giugiaro, in visita allo stand Triumph, non voleva credere fosse un modello definitivo da produrre in serie. La produzione, invece, part\u00ec davvero nel 1976, ma la vettura non ebbe il successo sperato. Per correre ai ripari venne approntata una versione \"Estate\" ed un Coup\u00e9 4 posti denominato \"Linx\". Entrambe le versioni si fermarono allo stadio di prototipo definitivo, senza raggiungere la produzione di serie. Della \"TR7 Estate\" vennero costruiti alcuni esemplari dal carrozziere Crayford. L'ultimo \"esperimento\" fu di affidare un nuovo progetto a Giovanni Michelotti, il quale appront\u00f2 la \"TR7 Broadside\", un Coup\u00e9 4 posti di piglio particolarmente sportivo e linea cuneiforme. In fase di realizzazione del prototipo, il bozzetto originale venne talmente stravolto da risultare irriconoscibile e, sostanzialmente, impresentabile. Come amava ripetere il grande stilista, \"il cammello \u00e8 la forma assunta dal cavallo dopo la riunione dei direttori\". Egualmente infruttuoso si rivel\u00f2 il tentativo di rilanciare il modello installando sotto il cofano il solito V8 Rover di 3,5 litri da 150cv, dando vita, nel 1978, alla TR8.\nQuando nel 1979 venne presentata la versione spyder, molti pensarono ad un pronto riscatto del modello: eliminato quell'orrendo tetto la vettura risultava elegante e moderna. Tuttavia quando venne avviata la commercializzazione in Europa (marzo 1980) era troppo tardi e anche la bella \"TR7 Roadster\", con motore 2 litri da 105cv, non ebbe il successo sperato.\nNonostante ci\u00f2 della TR7 ne furono costruite oltre 112.000 esemplari, mentre della TR8 2.750, battendo il record delle TR6 (94.600). La produzione cess\u00f2 nel 1981.\nLe versioni USA.\nA partire dal 1965 le versioni destinate al mercato degli Stati Uniti, si differenziavano dalle corrispondenti versioni europee.\nLa TR4 A per gli USA manteneva il retrotreno ad assale rigido, a differenza della TR4 A IRS per l'Europa che era equipaggiata con un retrotreno a ruote indipendenti. La \"TR250\", versione USA della \"TR5 PI\", aveva motore a carburatori (anzich\u00e9 a iniezione) da 110cv, rostri sui paraurti e sterzo pi\u00f9 demoltiplicato, mente la \"TR6\" d'oltreoceano aveva i soliti rostri di gomma nera ai paraurti e motore a carburatori da 104cv.\nAnche la \"TR7\" americana presentava paraurti maggiorati (ad assorbimento d'urto), motore depotenziato a 90cv (76 in California, dove le norme antinquinamento erano pi\u00f9 severe), sterzo servoassistito e, a richiesta, cambio automatico a 3 rapporti. La \"TR7 Roadster\" venne commercializzata sul mercato statunitense nel luglio del 1979, quasi un anno prima che in Europa.\nLa produzione.\nLa produzione complessiva di \"Triumph TR\" ammonta a 373.458 unit\u00e0 (contro le oltre 512\u00a0000 \"MG B\", costruite in un arco temporale simile). La suddivisione fra modelli fu:"}
{"id": "1123999", "revid": "253269", "url": "https://it.wikipedia.org/wiki?curid=1123999", "title": "Guy Madison", "text": "Biografia.\nMadison studi\u00f2 al Bakersfield College per due anni, dopodich\u00e9 lavor\u00f2 per un breve periodo come centralinista telefonico prima di arruolarsi nel 1942 nella Guardia Costiera degli Stati Uniti. Nel 1944, mentre stava visitando Hollywood, il suo volto fu notato da un \"talent scout\", proveniente dall'ufficio di David O. Selznick, e Madison fu immediatamente ingaggiato per un ruolo minore nel film \"Da quando te ne andasti\" (1944). Dopo l'uscita del film, molti spettatori scrissero lettere alla produzione per sapere di pi\u00f9 su quel giovane attore.\nMadison firm\u00f2 un contratto con la RKO Pictures nel 1946 e inizi\u00f2 ad apparire in film romantici e drammatici, come \"Anime ferite\" (1946) di Edward Dmytryk, incentrato sul tema del reinserimento dei reduci al termine della seconda guerra mondiale, in cui recit\u00f2 al fianco di Dorothy McGuire e dell'allora emergente Robert Mitchum. Tuttavia, lo stile di recitazione piuttosto legnoso limit\u00f2 fortemente le possibilit\u00e0 dell'attore di essere impiegato in altri film. A dare nuovo impulso alla sua carriera fu il piccolo schermo, poich\u00e9 nel 1951 Madison divent\u00f2 il protagonista della serie televisiva western \"Wild Bill Hickok\", che and\u00f2 in onda per sette anni, fino al 1958.\nDopo il successo della serie, Madison apparve in diversi altri film, principalmente di genere western, come \"L'indiana bianca\" (1953), prima di partire per l'Europa, dove riscosse un grande successo in film d'avventura e nel genere spaghetti-western.\nGuy Madison mor\u00ec di enfisema nel 1996 e fu sepolto al Forest Lawn Cemetery di Cathedral City, nei pressi di Palm Springs, in California.\nVita privata.\nMadison spos\u00f2 le attrici Gail Russell (dal 1949 al 1954) e Sheila Connolly (dal 1954 al 1964), ma entrambi i matrimoni terminarono con un divorzio. Ebbe quattro figli, tre femmine e un maschio (l'attore Robert Madison)."}
{"id": "1124003", "revid": "1977557", "url": "https://it.wikipedia.org/wiki?curid=1124003", "title": "Apocalisse di Sofonia", "text": " \nL'Apocalisse di Sofonia \u00e8 un apocrifo dell'Antico Testamento, pseudoepigrafo del profeta Sofonia (fine VII secolo a.C.). Scritto tra il I secolo a.C. - I secolo d.C. su un prototesto ebraico perduto, se ne sono conservate citazioni patristiche e brevi frammenti del testo in copto. Appartiene al genere apocalittico.\nRacconta del viaggio di Sofonia in paradiso e inferno, al termine del quale \u00e8 tramutato in un angelo.\nL'esistenza dell'Apocalisse di Sofonia era indirettamente nota da altri testi antichi, quali la sticometria di Niceforo, ma si considerava un'opera perduta. Nel 1881 la Biblioteca Nazionale di Parigi acquist\u00f2 due manoscritti frammentari provenienti probabilmente dal Monastero Bianco di Sohag in Egitto che vennero pubblicati da Urbain Bouriant nel 1885. Questi frammenti, insieme ad altri pi\u00f9 tardi acquistati dai Musei statali di Berlino, furono pubblicati nel 1899 da Georg Steindorff che li riconobbe come frammenti dell'Apocalisse di Sofonia, dell'Apocalisse di Elia e di un terzo testo non identificato che chiam\u00f2 l'Apocalisse Anonima. Emil Sch\u00fcrer nello stesso anno ritenne di proporre che l'Apocalisse Anonima fosse un ulteriore frammento dell'Apocalisse di Sofonia: tuttavia questa ipotesi \u00e8 ancora dibattuta tra gli studiosi."}
{"id": "1124016", "revid": "466539", "url": "https://it.wikipedia.org/wiki?curid=1124016", "title": "Gianfranco Casarsa", "text": "Caratteristiche tecniche.\nEra un centravanti che partecipava alla manovra offensiva, fisicamente potente e dotato di buona tecnica. Aveva la particolarit\u00e0, all'epoca singolare e unica, di calciare i rigori da fermo.\nCarriera.\nDopo i primi calci al pallone nell'oratorio, Casarsa fece diversi provini per squadre di Serie A e B, prima di approdare nella allenata da Paolo Mazza. In maglia biancazzurra esord\u00ec in Serie C a 18 anni nel campionato 1970-1971, per poi venir ceduto in compropriet\u00e0 l'anno successivo in Serie D al .\nA fine stagione, non trovando l'accordo per il riscatto, SPAL e Bellaria convennero di cederlo a una squadra di categoria superiore e, nel 1972 il giovane attaccante friulano venne acquistato dal , con cui disput\u00f2 due campionati di Serie B.\nDopo che i pugliesi retrocedettero in Serie C, nella stagione 1974-1975 pass\u00f2 alla ed esord\u00ec con la maglia azzurra nella rappresentativa Under-23. In viola si impose subito come titolare fin dalla prima stagione, nella quale con 7 reti all'attivo risult\u00f2 il capocannoniere dei toscani in campionato, e contribu\u00ec al successo nella Coppa Italia 1974-1975 con una rete a testa al nel girone semifinale e al in finale.\nCurioso l'episodio che lo vide protagonista dell'eliminazione d'ufficio della Fiorentina al primo turno della Coppa UEFA 1977-1978. Fu infatti schierato in campo nella sfida interna di andata contro i tedeschi d'Occidente dello , conclusasi sullo 0-0, ma dopo l'incontro emerse che non poteva essere inserito nella distinta di gara per via di una vecchia squalifica non ancora scontata: i toscani ebbero pertanto partita persa a tavolino per 0-3. Al ritorno a Gelsenkirchen i padroni di casa si imposero comunque 2-1.\nPassato al nell'estate del 1978, con la squadra umbra disput\u00f2 tre stagioni, contribuendo nel campionato 1978-1979 allo storico secondo posto dietro al Milan e al record d'imbattibilit\u00e0. Nell'annata seguente fu inizialmente coinvolto nel scandalo calcioscommesse, a seguito del quale il 23 marzo 1980 fu arrestato, ma venne poi assolto al processo sportivo (oltre che prosciolto, come tutti gli altri imputati, a livello penale).\nNell'estate del 1980 ebbe un grave infortunio a un ginocchio mai completamente assorbito, che lo costrinse al ritiro al termine del campionato di Serie C2 1983-1984 disputato con la . In precedenza aveva disputato, con sole 8 presenze in campionato, la stagione 1981-1982 in massima serie con la maglia dell', squadra in cui aveva trovato un suo perfetto omonimo: si chiamava infatti Gianfranco Casarsa anche l'allora massaggiatore dei friulani.\nIn carriera ha totalizzato complessivamente 166 presenze e 25 reti in Serie A, e 63 presenze e 10 reti in Serie B."}
{"id": "1124020", "revid": "287204", "url": "https://it.wikipedia.org/wiki?curid=1124020", "title": "Biebrza", "text": "La Biebrza (in tedesco: \"Bobra\") \u00e8 un fiume della Polonia nord-orientale, affluente del fiume Narew (presso Wizna), con una lunghezza di 155 km (il 28\u00b0 pi\u00f9 lungo della nazione) e con l'area del bacino consistente di 7.057 km\u00b2 (7.051 in Polonia).\nPrincipali citt\u00e0 toccate.\nLa regione \u00e8 di solito divisa in aree di bacino basse, centrali e alte, ognuna con sue proprie caratteristiche."}
{"id": "1124021", "revid": "1317408", "url": "https://it.wikipedia.org/wiki?curid=1124021", "title": "Case sul mare", "text": "Case sul mare (\"Maisons au bord de la mer\") \u00e8 un pastello del pittore francese Edgar Degas, realizzato nel 1869 e conservato al Mus\u00e9e d'Orsay di Parigi.\nNonostante la dichiarata predilezione per i fantini e le ballerine, Degas si \u00e8 cimentato con entusiasmo anche nel paesaggio, giungendo a risultati di\ngrande fascinazione. \u00c8 il caso di \"Case sul mare\", un pastello del 1881, nel quale l'artista raffigura il paesaggio di \u00c9tretat, citt\u00e0 dove soggiorn\u00f2 per fare visita all'amico Manet, residente a Boulogne. L'opera, presente al Louvre nel 1959, pervenne alla sua sede attuale nel 1986, anno in cui venne trasferita al museo d'Orsay, dove \u00e8 tuttora esposta con numero d'inventario RF 31201.\n\"Case sul mare\" dichiara apertamente l'influenza della tecnica grafico-mnemonica di Jean-Auguste-Dominique Ingres, maestro neoclassico da sempre venerato da Degas, sin dalla giovinezza. Come hanno giustamente osservato diversi critici, infatti, il paesaggio descritto da \"Case sul mare\" sembra quasi astrarre dal reale, come se si materializzasse attraverso la nebbia dei ricordi. Ci\u00f2 ha particolarmente senso alla luce degli insegnamenti che Ingres diede al giovane Degas, cui sugger\u00ec di studiare approfonditamente la natura e gli antichi maestri, per poi ridisegnare quanto osservato a distanza di tempo nello studio, senza il modello davanti."}
{"id": "1124022", "revid": "22356", "url": "https://it.wikipedia.org/wiki?curid=1124022", "title": "Stenopterygidae", "text": ""}
{"id": "1124023", "revid": "941725", "url": "https://it.wikipedia.org/wiki?curid=1124023", "title": "Guardians of the Secret", "text": "Guardians of the Secret \u00e8 un dipinto (122,9x191,5\u00a0cm) realizzato nel 1943 dal pittore Jackson Pollock.\n\u00c8 conservato nel Museum of Modern Art di San Francisco."}
{"id": "1124024", "revid": "15756", "url": "https://it.wikipedia.org/wiki?curid=1124024", "title": "Camera della Badessa", "text": "La Camera della Badessa o Camera di San Paolo \u00e8 un ambiente dell'ex monastero di San Paolo a Parma, celebre per essere stato affrescato nel 1518-1519 dal Correggio. La decorazione comprende la volta (697x645 cm) e la cappa del camino, ed \u00e8 incentrata sul tema della dea Diana e delle rispondenze filosofico-mitologiche.\nStoria.\nLa badessa Giovanna Piacenza nei primi dieci anni del suo superiorato avvi\u00f2 una sistemazione architettonica e pittorica del monastero, che nel 1514 culmin\u00f2 con la decorazione ad affresco di una volta in una stanza del suo appartamento privato da parte di Alessandro Araldi. Questo lavoro, ricco di citazioni bibliche e classicheggianti, fu senz'altro ambizioso, ma impostato ancora a schemi quattrocenteschi (si pensi alla volta Sala delle Udienze del Collegio del Cambio di Perugino). Pochi anni dopo infatti, forse su suggerimento di uno dei suoi numerosi corrispondenti, chiam\u00f2 ad affrescare un'altra stanza attigua un pittore pi\u00f9 giovane e pi\u00f9 aggiornato sulla \"maniera moderna\", il Correggio, che verso il 1519 la raggiunse a Parma trasferendosi dalla sua citt\u00e0 natale. Nessun documento di allogazione di quest'opera \u00e8 giunto fino a noi ma considerazioni di ordine stilistico unite alla documentazione relativa alla committente dell'opera inducono a pensare a un'esecuzione intorno al 1519. Non sappiamo come il Correggio sia entrato in contatto con la badessa ma, dato che il monastero di San Paolo era benedettino, \u00e8 possibile che abbiano giocato un ruolo i rapporti che l'artista aveva avuto con i benedettini di San Benedetto Po (Mantova).\nNon \u00e8 suffragata dalle fonti la conoscenza da parte di Correggio dei recenti traguardi del Rinascimento romano, ma alcuni motivi della Camera fanno pensare a una conoscenza abbastanza sviluppata di Raffaello e di lavori come la Stanza della Segnatura e la Loggia di Psiche (quest'ultima ancora in lavorazione). A Roma forse l'artista vide anche la perduta cappella del Belvedere di Mantegna (1480 circa, perduta ma descritta da Chattard nel Settecento), possibile fonte di ispirazione ulteriore.\nAnche una visita a Milano \u00e8 stata spesso richiamata dagli studiosi per spiegare le affinit\u00e0 del giovane Correggio con Leonardo; del resto la capitale lombarda non era cos\u00ec lontana da Parma e anche a un pittore di minor levatura rispetto al Correggio, quale Alessandro Araldi, era stato richiesto da Cecilia Bergonzi, badessa del monastero prima di Giovanna da Piacenza, di recarsi a vedere il \"Cenaculo\" vinciano. Un ricordo di quest'opera fondamentale sembra celarsi in alcuni marginalia quali le \u201ctazze, boccali et altri vasellami\u201d descritti con cura negli effetti che la luce si diverte a creare sulle superfici metalliche in maniera non dissimile da quanto Leonardo aveva ostentato sulla tovaglia di fiandra leonardesca.\nSi pu\u00f2 notare anche una somiglianza con la Sala delle asse, affrescata da Leonardo al castello Sforzesco.\nLa decorazione dovette procedere spedita e gi\u00e0 nel 1520 essere completata. Per Correggio si tratt\u00f2 del primo capolavoro ad affresco e segn\u00f2 l'avvio di un decennio fortunatissimo, in cui si concentrarono i suoi pi\u00f9 grandi capolavori a Parma, come la cupola del Duomo di Parma e del ciclo di affreschi nella chiesa di San Giovanni Evangelista.\nLa Camera stessa segn\u00f2 un nuovo traguardo nell'illusionismo pittorico e venne ammirata e citata da pittori, anche se solo per un breve frangente. In primis Parmigianino, che stil\u00f2 una sua personale e sottilmente polemica risposta alla leggerezza soave del Correggio nella sua sofisticatissima decorazione di Fontanellato.\nNel 1524 la Camera venne infatti chiusa incorporandola nella zona di clausura del convento e se ne perse velocemente la memoria, rimanendo pressoch\u00e9 ignota per pi\u00f9 di due secoli.\nNon la conosceva Vasari ma neppure, un secolo pi\u00f9 tardi, Scannelli, l'appassionato esegeta dell'arte del Correggio che non avrebbe, altrimenti, mancato di elogiarla. Questa mancanza influenz\u00f2 per secoli il modo di vedere l'arte del Correggio la cui fortuna sarebbe stata ben maggiore e sostanzialmente diversa se gli affreschi di San Paolo fossero stati accessibili. Comunque, la prima fonte che li ricorda li attribuisce con certezza al Correggio dimostrando che, in citt\u00e0, non se ne ignorava l'esistenza. Infatti cos\u00ec li cita nel suo diario manoscritto, l'ingegnere Smeraldo Smeraldi, chiamato, il primo agosto del 1598, a prendere visione di alcuni lavori di miglioria che si erano resi necessari nel monastero. Occorre invece attendere quasi un secolo per trovare una nuova menzione scritta della Camera di San Paolo, a stampa, questa volta, nel \"Viaggio pittorico\" di Giacomo Barri (Venezia, 1671). Ed \u00e8 soltanto, nel 1774, grazie a Anton Raphael Mengs, che la decorazione fu pienamente riscoperta. A Parma gli incisori e i critici fecero a gara per rendere omaggio a questo capolavoro dimenticato. Fra i tanti testi che da allora innanzi lo elogiarono le pagine di Ireneo Aff\u00f2 restano ancor'oggi insuperate.\nNonostante l'iconografia degli affreschi abbia interessato studiosi quali Erwin Panofsky (che dedic\u00f2 gli ultimi anni della sua attivit\u00e0 proprio a quest'opera), Ernst Gombrich o Maurizio Calvesi, il senso recondito di questo capolavoro del rinascimento ha eluso fino ad oggi le \u201coscure glosse\u201d dei critici e attende ancora di essere pienamente spiegato.\nDescrizione.\nLa camera faceva originariamente parte di un complesso di sei ambienti, che costituivano l'appartamento personale della badessa Giovanna da Piacenza. La funzione di questo ambiente in particolare non \u00e8 nota: forse studiolo, forse sala di rappresentanza o forse, a giudicare dalle stoviglie incluse nella decorazione, a sala da pranzo.\nA base pressoch\u00e9 quadrata (circa 7x6,95 m), la camera \u00e8 coperta da una volta a ombrello di gusto tardo gotico, realizzata nel 1514 da Giorgio da Erba, e originariamente presentava arazzi alle pareti.\nLa volta vuole imitare un pergolato aperto sul cielo, trasformando quindi l'ambiente interno in un giardino illusorio. I costoloni della volta, delimitati da nervature che simulano canne di bambu, dividono ciascun spicchio in quattro zone, corrispondenti a una parete.\nAl centro della volta si trova lo stemma della badessa, composto da tre lune falcate chiamate Crescenti, in stucco dorato, attorno al quale l'artista ide\u00f2 un sistema di fasce rosa artisticamente annodate, a cui sono legate dei festoni vegetali, uno per settore.\nLo sfondo \u00e8 un finto pergolato, che ricorda e sviluppa i temi della Camera degli Sposi di Mantegna e della Sala delle Asse di Leonardo. Ciascun festone termina in un'apertura ovale dove, sullo sfondo di un cielo sereno, si affacciano gruppi di puttini. In basso poi, lungo le pareti, si trovano lunette che simulano nicchie contenenti statue, realizzate con uno straordinario effetto a \"trompe-l'\u0153il\" studiando l'illuminazione reale della stanza. La fascia pi\u00f9 bassa infine simula peducci con arieti, ai quali sono appesi teli di lino tesi, sostenenti vari oggetti (piatti, vasi, brocche, peltri...), altro brano di virtuosismo.\nSulla cappa del camino, infine, Correggio dipinse la dea Diana su un cocchio tirato da cervi.\nIl camino.\nLa dea Diana, dea della caccia e dalla luna, \u00e8 su un cocchio trainato da cervi (esclusi dal dipinto ad eccezione di alcune zampe) ed armata di arco e frecce. Il nome della dea della Castit\u00e0 e della Caccia si lega a quello della committente (Giovanna-Gianna-Giana-Diana) e ne esalta le qualit\u00e0 virginali. Lo stemma della badessa conteneva inoltre tre falci di luna, a rimarcarne il legame con la dea.\nDiana \u00e8 sul cocchio e afferra un drappo compiendo il gesto ambivalente di coprire o svelare qualcosa, forse l'intera volta. Rivolge allo spettatore uno sguardo intenso: essa \u00e8 il punto di inizio e di fine dell'intera decorazione pittorica. A essa si riferiscono i putti che si affacciano negli ovali, portando armi e trofei di caccia.\nSull'architrave del camino si trova incisa una frase latina: , ovverosia \"Non disturbare la fiamma con la spada\". Si tratta di una frase di estrazione classica che si riallaccia alle contese della badessa con l'autorit\u00e0 ecclesiastica, ribadendo la propria indipendenza a fronte della volont\u00e0 di soffocare quel centro umanistico della sua cerchia ristabilendo una pi\u00f9 rigida clausura.\nSul carattere \"lunare\" della decorazione scrisse una pagina Gombrich: \"[Vi sono] alcune prove collaterali che, secondo me, rafforzano l'ipotesi \"lunatica\". Una di queste \u00e8 la grande profusione di conchiglie e di corni. Le conchiglie sono un prodotto della Luna e si formano in mare quando la Luna \u00e8 in fase crescente, e Pan soffia in una conchiglia. In quanto ai corni, oltre a quelli che spuntano sulle teste d'ariete appese sotto le nicchie, ci sono anche quelli in forma di cornucopia che costituiscono gli attributi di tre dei personaggi. Gli oggetti metallici appesi sotto le nicchie ricordano il frastuono rituale che, secondo Vitruvio e altri autori, si otteneva percuotendo vasi metallici durante le eclissi di Luna. Spero infine che non mi consideriate troppo frivolo se mi permetto di ricordarvi che ancor oggi chiamiamo lunette (termine gi\u00e0 in uso nel Rinascimento) le nicchie di questa forma\".\nIl fregio.\nIl fregio alla base della volta mostra, come si \u00e8 accennato, peducci con arieti ingioiellati, tra i quali sono tesi dei lembi di lino in cui sono appoggiate stoviglie e suppellettili all'antica. I piatti e le brocche via via rappresentati sono stati messi in relazione con le figure soprastanti per una lettura alchemica.\nLe bande continue rimandano al \"liber linteus\" che richiama il tema del convito. Gli arieti rimandano probabilmente al segno dell'Ariete, il primo della primavera. Inoltre ricorda i sacri recinti dei suovetaurilia, con le teste degli animali sacrificali appese.\nLe lunette.\nIl contenuto filosofico/letterario della decorazione della Camera si svilupp\u00f2 soprattutto nella serie composte da divinit\u00e0 olimpiche e immagini simboliche monocrome. Simulano nicchie bordate di conchiglie riverse. Si tratta di un complicato insieme che \u00e8 stato spiegato in vari modi dagli studiosi, con interpretazioni anche discordi.\nSulla parete del camino (nord) si incontrano, da sinistra:\nLa parete seguente (est) mostra:\nSeguono (sud):\nL'ultima parete (ovest) infine:\nEsistono precise corrispondenze simmetriche lungo le diagonali, passando quindi sempre attraverso il centro: la pi\u00f9 evidente \u00e8 quella delle tre figure (tre Grazie/tre Parche), da cui si sono mosse le letture di tutte le altre.\nSecondo Panofsky il concetto base della decorazione \u00e8 la rappresentazione delle virt\u00f9 della badessa (la \"speculum morale\"), seguito dai quattro elementi (\"speculum naturale\") e dalle divinit\u00e0 (\"speculum doctrinale\"). Altre letture sono un'allegoria della caccia (Corrado Ricci, Roberto Longhi), l'evoluzione della vita sociale e individuale (Barilli) o un riferimento alle imprese pitagoriche della badessa (Guizzoni). Forse la badessa voleva qui mettere alla prova i propri ospiti in una sorta di \"locus dissertationis\", dove le varie corrispondenze erano oggetto di decifrazioni e spunto di dissertazione.\nL'illuminazione delle lunette dal basso proietta l'ombra delle figure sullo sfondo della finta nicchia, creando una perfetta illusione di profondit\u00e0. Gli illustri personaggi mitologici delle lunette sono spiati nella loro pi\u00f9 innocente e semplice umanit\u00e0: le Parche, a cui spetta il compito severo di tessere e tagliare i destini degli uomini, sono tre fanciulle dolcissime intente a lavorare un sottilissimo filo trasparente; Giunone, appesa con pesanti incudini d'oro legate ai suoi piedi, \u00e8 poco pi\u00f9 che un'adolescente spaventata che guarda impaurita verso l'osservatore. Niente dell'archeologismo accademico che aveva informato la decorazione di Alessandro Araldi nella stanza adiacente a questa, e niente del solenne dialogo con l'Antico che caratterizzava l'elegante linguaggio del Sanzio sopravvive in questi monocromi di \u201ccera fumante\u201d, in queste figure morbide e tremolanti, fatte di \u201cmoto\u201d e \u201cfiato\u201d.\nI putti.\nSedici sono gli ovali con putti che si affacciano su uno sfondo celeste, uno per spicchio. Essi portano vari oggetti legati soprattutto alla caccia e collegati, secondo le letture di Panofsky e Frazzi, alle lunette sottostanti. Cos\u00ec i putti sopra la \"Virgo pegnans\" reggono una ghirlanda vegetale, simbolo di verginit\u00e0, quelli sopra la \"terra\" uno scudo con la maschera di Medusa, che pietrifica, quindi simbolo di roccia, oppure quelli sopra il serapeo hanno un arco che ha la forma di giogo, da intendere forse come guida dei destini. Quelli sopra la \"Virtus\" si sporgono fuori dall'ovale e cercano di afferrare qualcosa, forse l\"Occasio\", l'occasione fortunata.\nI putti delle lunette sono collegati fra loro da molteplici rimandi narrativi e ad uno che suona il corno in un ovato corrisponde il suo compagno nell'ovato adiacente che, infastidito dalla musica, fa il gesto di turarsi le orecchie. Pur esibendo virtuosistici contrapposti e scorci altrettanto sapienti, questi putti mantengono intatta tutta la freschezza propria dei giochi infantili, dei piccoli dispetti e della soave e \u201csmaliziata ilarit\u00e0\u201d dei trastulli."}
{"id": "1124025", "revid": "1543377", "url": "https://it.wikipedia.org/wiki?curid=1124025", "title": "Marina di Gravelines, con barca", "text": "Marina di Gravelines, con barca (Marine de Gravelines, avec barque ou \u00e9tude de plage) \u00e8 un dipinto a olio su tavola (15,9x24,8\u00a0cm) realizzato nel 1890 dal pittore francese Georges-Pierre Seurat.\n\u00c8 conservato nella Courtauld Gallery di Londra.\nIl pittore trascorre l'estate del 1890 a Gravelnes, un centro al confine col Belgio, soggetto del dipinti in stile \"Divisionista\"."}
{"id": "1124026", "revid": "1543377", "url": "https://it.wikipedia.org/wiki?curid=1124026", "title": "Orcio (Dal\u00ed)", "text": "Orcio \u00e8 un dipinto a olio su tela di 53 \u00d7 41,5\u00a0cm realizzato tra il 1922 ed il 1923 dal pittore spagnolo Salvador Dal\u00ed.\nRitrae un grande vaso in terracotta ed \u00e8 conservato nel Museo Nacional Centro de Arte Reina Sof\u00eda di Madrid."}
{"id": "1124027", "revid": "22356", "url": "https://it.wikipedia.org/wiki?curid=1124027", "title": "Xiphias", "text": ""}
{"id": "1124028", "revid": "88740", "url": "https://it.wikipedia.org/wiki?curid=1124028", "title": "Fabbri 1905", "text": "La Fabbri 1905 SpA \u00e8 un'azienda alimentare italiana operante nel settore dolciario, della gelateria e della pasticceria.\nStoria.\n\u00c8 stata fondata nel 1905 a Portomaggiore da Gennaro Fabbri che acquista una vecchia drogheria per la produzione di liquori e di sciroppi: nasce cos\u00ec la \"Premiata Distilleria Liquori G. Fabbri.\" La piccola bottega conquista sempre pi\u00f9 successo presso il pubblico grazie alla vendita di bevande quali il \"Virov\", ovvero uno zabaione al marsala, e il \"Gran Forte Fabbri\", un cognac distillato in botti di rovere della Slovenia.\nNel 1914 la sede della ditta si trasferisce a Bologna acquistando una palazzina a Borgo Panigale con annessi terreni e capannoni.\nParallelamente alla vendita di sciroppi, alla menta e alla granatina, inizia la produzione di quello che sar\u00e0 considerato il simbolo della ditta ovvero l'amarena, imbottigliata negli speciali vasi di ceramica di Faenza decorati di blu e bianco. L'azienda inizia cos\u00ec a farsi conoscere in tutta Italia grazie a questo nuovo prodotto mentre gli anni trenta segnano l'avvento alla conduzione della societ\u00e0 da parte dei figli di Gennaro Fabbri, Romeo e Aldo. La produzione degli anni '30 si allarga alle marmellate e alla ciliegia al liquore, altro grande successo dell'azienda.\nNegli anni del dopoguerra l'azienda viene trasformata in societ\u00e0 per azioni dai nipoti del fondatore, Fabio e Giorgio: nasce cos\u00ec la \"G. Fabbri SpA\". Gli anni cinquanta rappresentano l'esordio della societ\u00e0 nel campo della gelateria. Successivamente grazie all'avvento della televisione e in particolare del cartone animato Salomone pirata pacioccone in Carosello il marchio Fabbri entra nelle case di tutta Italia dando vita ad una grande campagna pubblicitaria che render\u00e0 l'azienda conosciuta anche all'estero.\nNel 1999 la societ\u00e0 cambia nome in \"Fabbri 1905 SpA\" per ricordare l'anno di fondazione.\nNel 2002 nascono due branche della societ\u00e0: da una parte la \"Fabbri G. Holding Industriale Spa\" che detiene il 100% delle azioni dell'azienda madre, e dall'altra la \"Fabbri Gestioni Immobiliari Spa\" proprietaria del patrimonio immobiliare. Nel 2005 l'azienda ha festeggiato il centenario dalla fondazione con numerosi eventi come la pubblicazione di una monografia o la produzione degli antichi vasi decorati contenenti la celebre amarena.\nNel 2010 la quinta generazione fa il suo ingresso in azienda all'insegna della continua ricerca di innovazione, senza rinunciare al rapporto con la tradizione. Oggi Fabbri 1905 opera su quattro mercati principali: proposte per il consumatore finale, professionisti nel mondo del gelato, pastry chef e pasticceri, barman e bartender in Italia e nel mondo.\nNel 2015 Amarena Fabbri e il suo vaso, binomio storico del gusto italiano, compiono 100 anni. Per celebrare questo momento vengono creati diversi eventi: un\u2019edizione speciale, tutta al femminile, de l Premio Fabbri per l\u2019arte e un\u2019iniziativa social \u00abStorie di Amarena\u00bb che raccoglie i sentimenti del grande pubblico nei confronti delle Amarene Fabbri e che viene pubblicata sulla pagina Facebook Amarena Fabbri con l'hashtag #storiediamarena.\nQueste iniziative cos\u00ec diverse mostrano come questo prodotto abbia lasciato un\u2019impronta profonda nell\u2019immaginario collettivo riuscendo ad essere una metafora anche per il mondo dell\u2019arte. Il vaso di Amarena Fabbri pu\u00f2 definirsi un\u2019icona dello stile e del gusto italiano.\nOggi Fabbri 1905 \u00e8 una holding familiare che distribuisce in pi\u00f9 di 100 nazioni, guidata dalla quarta generazione Fabbri, Nicola, Paolo e Umberto, affiancati dalla quinta generazione della famiglia rappresentata da Carlotta, Stefania, Federico, Pietro Fabbri e Giovanni Quattrocchi.\nL'intera filiera produttiva \u00e8 certificata dagli standard internazionali UNI EN ISO 14001, UNI EN ISO 9001:2015, IFS e BRC. Inoltre, molti prodotti sono certificati Kosher e Halal, oppure Vegan OK, senza glutine o senza lattosio.\nAmbiti produttivi.\nLa Fabbri 1905 attualmente opera in cinque settori principali: largo consumo, horeca, gelateria artigianale, pasticceria artigianale e industria alimentare. Le referenze a marchio Fabbri ammontano a 1.300 prodotti divisi in 17 linee differenti e 23 linee dedicate al confezionamento degli stessi.\nFabbri nel mondo.\nIl marchio Fabbri viene esportato in 100 paesi nel mondo grazie a 10 societ\u00e0 collegate: Fabbri Italy, Fabbri France, Fabbri Deutschland, Fabbri Spain, Fabbri North America, EuroFood (Mexico), Fabbri Brasil, Fabbri Asia, Fabbri Shanghai e Fabbri Argentina. Tutte le societ\u00e0 sono controllate dal marchio \u00abFabbri G. Holding Industriale\u00bb."}
{"id": "1124029", "revid": "174925", "url": "https://it.wikipedia.org/wiki?curid=1124029", "title": "Tratto bianco", "text": "Tratto bianco \u00e8 un dipinto a olio su tela (98x80 cm) realizzato nel 1920 dal pittore Vasilij Kandinskij.\n\u00c8 conservato nel Museum Ludwig di Colonia."}
{"id": "1124032", "revid": "75435", "url": "https://it.wikipedia.org/wiki?curid=1124032", "title": "Apocalisse di Sadrach", "text": ""}
{"id": "1124034", "revid": "77594", "url": "https://it.wikipedia.org/wiki?curid=1124034", "title": "Fattoria di Marsiliana", "text": "La Fattoria di Marsiliana si trova a sud-ovest di Manciano (GR), lungo la strada che conduce ad Albinia, nella frazione di Marsiliana d'Albegna, su una delle ultime propaggini collinari che introducono alla piana dell'Albegna.\nStoria.\nIl complesso sorse come castello in epoca medievale nelle vicinanze di un'antica pieve. La localit\u00e0 fu un dominio della famiglia Aldobrandeschi nel Duecento, pass\u00f2 sotto il controllo dei Senesi nel Trecento e venne conquistato verso la met\u00e0 del Cinquecento dai Medici che lo inglobarono nel Granducato di Toscana, dopo una brevissima parentesi sotto lo Stato dei Presidii.\nNel Settecento la struttura divenne propriet\u00e0 dei principi Corsini di Firenze che la restaurarono profondamente alla fine dell'Ottocento; la fattoria \u00e8 ancora oggi propriet\u00e0 della famiglia fiorentina.\nDescrizione.\nLa Fattoria di Marsiliana si presenta come un esteso complesso che si sviluppa attorno alla torre di epoca medievale, con strutture murarie in pietra e merlatura sommitale.\nIl palazzo padronale si estende su pi\u00f9 livelli, con finestre quadrangolari e pareti intonacate che rievocano la serie di ristrutturazioni post-settecentesche; molto caratteristica \u00e8 la piccola chiesa che un tempo svolgeva funzioni di cappella gentilizia.\nAll'estremit\u00e0 opposta del complesso, si trovano una serie di edifici con strutture murarie in pietra che costituivano il piccolo borgo attorno all'originario castello, divenendo in seguito fabbricati ad uso agricolo per la fattoria. Attualmente sono adibiti a residence abitativi.\nA seguito della bonifica dell'Ente Maremma dopo la seconda guerra mondiale, con cui le inutili ampie zone paludose sono state portate a terreno seminabile, Marsiliana si svilupp\u00f2 attorno alla vecchia S.S. 74, dove ora sorge Il borgo."}
{"id": "1124035", "revid": "2014155", "url": "https://it.wikipedia.org/wiki?curid=1124035", "title": "Gioacchino Federico di Brandeburgo", "text": "Biografia.\nFiglio di Giovanni Giorgio di Brandeburgo, e di sua moglie, Sofia di Legnica, succedette al padre nel 1598, e divenne amministratore dell'arcivescovato di Magdeburgo dal 1566 al 1598. Alla sua morte gli successe il figlio Giovanni Sigismondo.\nEgli divenne reggente del Ducato di Prussia nel 1605.\nMatrimoni.\nPrimo Matrimonio.\nSpos\u00f2, l'8 gennaio 1570, Caterina di Brandeburgo-K\u00fcstrin, figlia di Giovanni di Brandeburgo-K\u00fcstrin e di Caterina di Brunswick-Wolfenb\u00fcttel. Ebbero undici figli:\nSecondo Matrimonio.\nSpos\u00f2, il 23 ottobre 1603, Eleonora di Hohenzollern, figlia di Alberto Federico e di Maria Eleonora di J\u00fclich-Kleve-Berg. Divenne reggente del ducato di Prussia nel 1605, dal momento che Alberto Federico era incapace di intendere e di volere. Ebbero una figlia:\nMorte.\nMor\u00ec il 18 luglio 1608, a K\u00f6penick, a causa di un ictus."}
{"id": "1124036", "revid": "2044019", "url": "https://it.wikipedia.org/wiki?curid=1124036", "title": "I Robinson di Beverly Hills", "text": "I Robinson di Beverly Hills (\"Beverly Hills Family Robinson\") \u00e8 un film per la televisione del 1997 diretto da Troy Miller e basato sul romanzo \"I Robinson nell'Isola dei Corsari\" di J.D. Wyss e sulla serie televisiva \"La famiglia Robinson\".\nTrama.\nLa famiglia Robinson vive a Beverly Hills ed \u00e8 composta da Doug\", \"Marsha\", \"Jane e Roger. Doug \u00e8 un'odontotecnico, mentre Marsha \u00e8 la conduttrice di un programma televisivo mattutino. Con il suo lavoro Marsha costringe marito e figli a vivere sempre davanti alle telecamere, lamentandosi anche se sono ricchi. \nQuando Marsha promette ai telespettatori di fare un viaggio insieme a loro nei mari del sud per scoprire i piatti tipici, Doug l'avvisa che la coppia si sta sciogliendo e Marsha promette al marito che l'indomani non gireranno l'episodio, bens\u00ec passeranno la serata insieme con i loro figli su uno yacht. Sulla barca, per\u00f2, si rendono ancora pi\u00f9 conto che la famiglia non \u00e8 unita, cos\u00ec si ritirano tutti nelle loro cabine. La notte entrano in barca dei neo-pirati (ignari della presenza dei Robinson) che levano l'ancora e salpano per il mare aperto. Marsha se ne accorge, ma poi, rincuorata dal marito, ritorna a dormire. Il giorno dopo, i neo-pirati incontrano i Robinson, stupendosi per il loro atteggiamento indifferente. In effetti la famiglia \u00e8 abituata a stare con persone sconosciute in spazi chiusi per via dei servi e dei camerieri. Ma al \"capitano\" dei pirati non piace affatto il loro atteggiamento e, minacciandoli con una pistola, lega tutta la famiglia al tavolo dello yacht. Il capitano decide di sbarazzarsi della famiglia, ma un membro dell'equipaggio consiglia di lasciarli vivi per poter mangiar meglio. Cos\u00ec Marsha, con la scusa di preparare una torta di mele e di prendere lo stampo, afferra una pistola e li minaccia. Sfortunatamente colpisce la radio e, essendoci solo un proiettile, non pu\u00f2 pi\u00f9 difendersi. Poi, con l'arrivo del marito e del terzo membro dell'equipaggio, la pistola del capitano cade a terra e Doug prova a minacciarli, costringendo i pirati a lasciare lo yacht ed a lasciarli su un gommone con qualcosa da mangiare. Successivamente, a causa di una rotta sbagliata, la famiglia viene sommersa da una tempesta e finisce su un'isola sperduta e disabitata. Qui i Robinson si trovano instabili e prigionieri e fanno di tutto per salvarsi la vita. Ben presto per\u00f2 Doug\", \"Jane e Roger riescono a stabilirsi e a rassegnarsi all'idea di non essere a Beverly Hills. Poich\u00e9 per Marsha non \u00e8 cos\u00ec, si munisce di una telecamera per filmare le loro condizioni di vita per poi poterle mostrare al mondo intero. Pi\u00f9 tardi la famiglia costruisce una piccola casa dove stare, scopre un ruscello dove per pescare e si procura da mangiare. Dopo pi\u00f9 di tre settimane, Marsha non riesce pi\u00f9 a registrare e Doug rompe la cassetta facendole capire di non avere impegni, n\u00e9 doveri; non sono pi\u00f9 in citt\u00e0 e non sono pi\u00f9 ricchi su quell'isola. Marsha, arrabbiata per la rottura della cassetta, si rivolge a dei cioccolatini anti-stress\", \"ma si accorge che alcuni sono stati rubati: ci\u00f2 le fa credere che ci sia qualcun altro sull'isola. Dopo essersi divertita al ruscello, la famiglia torna nella \"casetta sull'albero\" per cenare e, per l'occasione, Marsha prepara una specie di sorbetto (anche se poco soddisfacente perch\u00e9 ghiacciato). Sfruttando l'energia idroelettrica e il freezer dello yacht riescono ad avere dei cibi freddi, ma quando Doug va per prendere il freezer insieme a Marsha, vi rimane incastrato. Marsha, preoccupata, chiede aiuto fino a che non arriva un giovane a salvarlo. Dopo aver salvato Doug, Digger, il ragazzo, viene invitato a cena a casa Robinson. Qui si rifocilla (anche lui \u00e8 rimasto bloccato sull'isola) e si scopre che \u00e8 un falegname. La famiglia arriva cos\u00ec ad un accordo: Marsha cuciner\u00e0 per Digger e quest'ultimo in cambio lavorer\u00e0 alla manutenzione della casa."}
{"id": "1124041", "revid": "1654832", "url": "https://it.wikipedia.org/wiki?curid=1124041", "title": "Massimo Spano", "text": "Biografia.\nConseguito il diploma artistico a Roma, si trasfer\u00ec a Parigi per laurearsi in architettura. Appassionato dell'arte cinematografica, divenne aiuto-regista di Tinto Brass per le riprese di \"Action per poi continuare come assistente scenografo\". Scenografo di diversi film dei fratelli Bruno e Sergio Corbucci, collaborer\u00e0 con Franco Zeffirelli, Castellano e Pipolo, Pasquale Festa Campanile, Giuseppe Patroni Griffi, i fratelli Taviani, Claude Miller ed altri.\nEbbe un sodalizio artistico con Marco Risi, con il quale \u00e8 scenografo nei film: Soldati 365 giorni all'alba, Mery per sempre, Ragazzi Fuori, Muro di Gomma. Lavora, sempre come scenografo, al debutto di Francesca Archibugi nel film: Mignon \u00e8 partita. Come scenografo realizzer\u00e0 moltissimi spot tra i quali: Pasta Amato, Dadi Maggi ect. Realizza anche interni e ristrutturazioni per vari committenti privati. Debutta come regista e sceneggiatore nel 1994 con il film \"Agosto.\"\n\u00c8 stato il compagno di Zeudi Araya, con cui ha un figlio, Michelangelo. \nNel 2021 si candida per il consiglio comunale di Roma in una lista civica a supporto della sindaca uscente Virginia Raggi."}
{"id": "1124046", "revid": "83531", "url": "https://it.wikipedia.org/wiki?curid=1124046", "title": "Rocca Strozzi (Campi Bisenzio)", "text": ""}
{"id": "1124048", "revid": "2014155", "url": "https://it.wikipedia.org/wiki?curid=1124048", "title": "Giovanni Sigismondo di Brandeburgo", "text": "Egli inoltre ricopr\u00ec il ruolo di Duca di Prussia.\nBiografia.\nGiovanni Sigismondo era nato a Halle an der Saale, figlio di Gioacchino III Federico di Brandeburgo, e della sua prima moglie Caterina di Brandeburgo-K\u00fcstrin. Egli succedette al padre come Margravio di Brandeburgo nel 1608.\nGiovanni Sigismondo viaggi\u00f2 da K\u00f6nigsberg a Varsavia, dove il 16 novembre 1611 rese omaggio a Sigismondo III Vasa, re di Polonia (il Ducato di Prussia era un feudo polacco, all'epoca).\nEgli diede la Signoria di Castrop al suo maestro e tutore, Carl Friedrich von Bordelius. Giovanni Sigismondo ricevette i territori di Cleves, Mark, e Ravensberg grazie al Trattato di Xanten del 1614. Egli succedette al suocero Alberto Federico come Duca di Prussia nel 1618, ma mor\u00ec l'anno successivo.\nMatrimonio.\nSpos\u00f2, il 30 ottobre 1594, Anna di Prussia (3 luglio 1576-30 agosto 1625), figlia di Alberto Federico di Prussia. La coppia ebbe otto figli:"}
{"id": "1124051", "revid": "1342115", "url": "https://it.wikipedia.org/wiki?curid=1124051", "title": "Gigino Battisti", "text": "Biografia.\nFiglio di Cesare Battisti e Ernesta Bittanti, a 16 anni and\u00f2 alla Scuola di Caserta dove divent\u00f2 sottotenente degli Alpini. In seguito venne mandato sul fronte al Passo del Tonale. Dopo la guerra partecip\u00f2 all'impresa di Fiume con l'amico Giannantonio Manci.\nDopo l'avvento del fascismo collabor\u00f2 con \"La Voce Repubblicana\" e con \"L'Italia libera\", fondata da Randolfo Pacciardi. Alcuni giornali fascisti riportarono la notizia che il giovane Battisti avesse preso parte alla Marcia su Roma e per questo di essere stato conseguentemente ricompensato. Dimostr\u00f2 che non era vero e sfid\u00f2 a duello un giornalista napoletano che gli aveva dato del \u00abfiglio degenere\u00bb. L'altro accett\u00f2, e Battisti rimase ferito ad un braccio.\nNel 1924 si laure\u00f2 in scienze economiche. Tornato a Trento, cre\u00f2 una piccola azienda assieme a Giannantonio Manci. Insieme a Manci, Bacchi e Parolari fond\u00f2 a Trento un gruppo di \"Italia libera\". Nel 1930 si spost\u00f2 a Milano e si un\u00ec a Giustizia e Libert\u00e0, poi nel 1942 al Partito d'Azione. Form\u00f2 un gruppo di guide alpine con le quali aiutava a far fuggire dall'Italia persone ricercate, rimanendo in un'occasione gravemente ferito a entrambe le mani. \nIl 10 settembre 1943, dopo l'annuncio dell'armistizio di Cassibile, Battisti pass\u00f2 in Svizzera ed entr\u00f2 nel CLN di Lugano. Collaboratore dell'Office of Strategic Services americano, combatt\u00e9 nelle formazioni partigiane dell'Ossola alla vigilia della liberazione della zona e collabor\u00f2 poi con la Giunta provvisoria di governo della Repubblica partigiana dell'Ossola. Da questa, ricevette il mandato di trattare con le autorit\u00e0 svizzere, con il CLN di Lugano e con la Legazione italiana di Berna, per i rifornimenti alimentari e lo scambio di altri prodotti con la vicina Repubblica elvetica. Oper\u00f2 con le formazioni partigiane della Valtellina e prese parte al Movimento di Unit\u00e0 Proletaria, poi confluito nel Partito Socialista Italiano di Unit\u00e0 Proletaria (che pi\u00f9 tardi cambier\u00e0 nome in PSI).\nL'8 maggio 1945, dopo la liberazione, fu nominato sindaco di Trento dal CLN provinciale. I problemi principali erano legati alla carenza di case, distrutte dai bombardamenti, e di cibo. Alle elezioni del 2 giugno 1946 fu eletto all'Assemblea Costituente, dove divent\u00f2 Segretario di presidenza. Di conseguenza si dimise dalla carica di sindaco. Mor\u00ec il 14 dicembre dello stesso anno a Sessa Aurunca, in provincia di Caserta, in un incidente ferroviario. Assieme a lui persero la vita altre quattro persone e vi furono cinquanta-sessanta feriti. Alla Costituente fu sostituito da Danilo Paris.\nPer ricordare Gigino Battisti \u00e8 stato istituito in Trentino un Trofeo di ciclismo juniores."}
{"id": "1124052", "revid": "767487", "url": "https://it.wikipedia.org/wiki?curid=1124052", "title": "Steve Summers", "text": "Di quest'ultima band fanno parte anche Stevie Rachelle alla voce (Tuff), Keri Kelli alla chitarra (ex Alice Cooper), Alexx Michael al basso e B.C. alla seconda chitarra.\nSummers \u00e8 apparso su tutti i lavori dei Pretty Boy Floyd."}
{"id": "1124054", "revid": "1571097", "url": "https://it.wikipedia.org/wiki?curid=1124054", "title": "Andrea Renzi (attore)", "text": "Biografia.\nA quattordici anni debutta come attore teatrale, diretto da Mario Martone. Successivamente \u00e8 uno dei fondatori delle compagnie teatrali \"Falso Movimento\" e \"Teatri Uniti\".\nNel 1984 vince il premio \"Opera Prima\" con il monologo \"Sangue e Arena\", quindi inizia a lavorare come regista teatrale. A queste attivit\u00e0 affianca il lavoro di attore televisivo e soprattutto cinematografico. \nPer il cinema fra l'altro ha recitato ne \"L'uomo in pi\u00f9\" (2001), regia di Paolo Sorrentino, \"Le fate ignoranti\" (2001), regia di Ferzan \u00d6zpetek, \"Il servo ungherese\" regia di Giorgio Molteni e Massimo Piesco (2004), \"Quo vadis, baby?\" (2005) di Gabriele Salvatores, \"La guerra di Mario\" (2005) di Antonio Capuano, \"L'estate del mio primo bacio\", regia di Carlo Virz\u00ec, e \"Non prendere impegni stasera\", regia di Gianluca Maria Tavarelli, entrambi del 2006. \nTra le fiction tv, lo ricordiamo in \"Caccia segreta\" (2007), regia di Massimo Spano, in cui \u00e8 co-protagonista al fianco di Stefano Dionisi.\nNel 2011 interpreta, nel ruolo principale del vicequestore aggiunto Leonardo Brandi, l'undicesima stagione di \"Distretto di Polizia\" (in onda nell'autunno 2011). Nello stesso anno recita nel film \"Mozzarella Stories\".\nNel 2014 interpreta il ruolo del chirurgo Pier Paolo Brega Massone nel film - verit\u00e0 L'infiltrato - Operazione clinica degli orrori.\nCome regista Andrea Renzi ha realizzato dall'opera di Gogol' la piece teatrale \"Diario di un pazzo\" interpretata da Roberto De Francesco e andata in scena a Napoli nel Teatro Mercadante nel mese di febbraio 2011."}
{"id": "1124057", "revid": "7077", "url": "https://it.wikipedia.org/wiki?curid=1124057", "title": "1\u00b0 Aviere Capo Scelto", "text": ""}
{"id": "1124059", "revid": "1543377", "url": "https://it.wikipedia.org/wiki?curid=1124059", "title": "Carmagnola", "text": "Carmagnola (\"Carmagn\u00f2la\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato a circa 30 chilometri a sud del capoluogo.\nGeografia fisica.\nTerritorio e idrografia.\nCarmagnola si trova sulla destra del Po, in un tratto di terra pianeggiante prima che il fiume devii verso nord per superare la \"stretta\" costituita dalla collina di Superga. Le acque del territorio comunale sono convogliate nel Po dal torrente Meletta (che scorre a sud della cittadina) e dal rio Stellone, un affluente del Banna. La natura del terreno ha determinato nel tempo l'accumulo di sabbie del fiume che in quel tratto rilascia i sedimenti strappati nel corso montano.\nIl territorio, ricco di spazi verdi, dispone di istituzioni rilevanti come il Bosco del Gerbasso, il parco Cascina Vigna (dove tra l'altro ha sede il locale Museo civico di storia naturale) e la Riserva Naturale Speciale della Lanca di San Michele nei pressi del fiume Po.\nRiserva Naturale Speciale della Lanca di San Michele.\nIstituita nei pressi della Lanca di San Michele (detta anche localmente \"Po morto\") essa \u00e8 costituita da un alveo fluviale che nel corso della sua evoluzione viene abbandonato dal corso del fiume che si sposta verso un nuovo letto di scorrimento. Questo \u00e8 quanto \u00e8 accaduto nel 1977 quando, a seguito di un'improvvisa piena del Po, l'enorme massa di acqua apr\u00ec un nuovo percorso rettilineo sul fiume anzich\u00e9 curvo come era in passato, dando cos\u00ec origine ad un caratteristico ambiente umido con un proprio ecosistema che dal 1990 \u00e8 stato protetto con la denominazione di Riserva Naturale Speciale del Parco del Po. L'area si estende su una superficie di 14.035 ettari.\nPer salvaguardare l'inesorabile impaludimento dell'area, negli anni sono stati rimossi parte dei detriti fondali della lanca e sono stati favoriti gli insediamenti di canneti per aumentare il deflusso dell'acqua e mantenere nel contempo il delicato equilibrio originale, malgrado la presenza di un emissario naturale, alimentato da acque di falda sotterranea che successivamente vanno a gettarsi nuovamente nel vicino Po.\nOltre alla presenza di una grande variet\u00e0 in esemplari presenti di flora e fauna (alcuni dei quali particolarmente rari), un posto d'onore spetta senz'altro alla presenza di molti volatili che frequentano abitualmente le aree palustri: il tuffetto, l'anatra marzaiola, il germano reale, la folaga, la gallinella ed il martin pescatore.\nGeologia.\nIl carattere sabbioso del suolo rendeva la piana di Carmagnola poco adatta alla coltivazione del frumento, ma molto adatta a una coltivazione che costitu\u00ec la ricchezza della localit\u00e0: la canapa. Nei secoli scorsi e fino all'affermarsi delle tecnofibre la canapa era indispensabile per la marina, per le vele e soprattutto le gomene. Carmagnola divent\u00f2 il centro non solo di coltivazione, ma anche delle fasi di lavorazione e commercio verso la Liguria e la Francia, soprattutto Marsiglia.\nGeografia antropica.\nVera e propria \"porta\" tra Torino e la provincia di Cuneo, con i suoi 96,38 chilometri quadrati completamente pianeggianti, Carmagnola \u00e8 per estensione il secondo comune con pi\u00f9 di abitanti pi\u00f9 grande della provincia, preceduto solo dal capoluogo; \u00e8 invece undicesimo nella classifica generale.\nNel territorio del comune di Carmagnola si trovano numerosi borghi e frazioni: fra i borghi pi\u00f9 popolosi vi sono Salsasio (circa abitanti), San Bernardo (circa abitanti) e San Giovanni (circa abitanti), mentre quello con meno abitanti \u00e8 Pocchettino (circa 20 abitanti).\nClima.\nIl clima di Carmagnola \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il comune appartiene alla zona climatica E.\nStoria.\nDalle origini al dominio degli arduinici.\nIl primo nucleo della citt\u00e0 era conosciuto come \u201ccontrada Gardexana\u201d e nacque come casaforte in un sito paludoso, attorno al quale gi\u00e0 dall\u2019anno 1000 si sono attestati i primi abitanti, raccolti nei borghi San Giovanni in regione Zucchea, Santa Maria di Viurso ad ovest, Santa Maria di Moneta ad est, Salsasio. Furono probabilmente le scorrerie saracene tra XI e XII secolo a spingere parte dei borghigiani a cercare rifugio nella palude, creando il centro che nel XIV secolo verr\u00e0 cinto da mura.\nCarmagnola viene nominata la prima volta nel 1034 in un atto nel quale l'abate dell'Abbazia di Nonantola nel Modenese cede a Bosone e Guidone figli del marchese Arduino d'Ivrea la signoria di 40 castelli. La prima famiglia che costru\u00ec la citt\u00e0 veniva chiamata \"Aloa\" quasi certamente si tratta dei discendenti di Alineo Robaldini, vasallo di Ruggero e Arduino II. Carmagnola fu feudo dei marchesi di Romagnano fino al 1163 (Manfredo II di Romagnano era nipote di Arduino IV).\nCarmagnola nel Marchesato di Saluzzo.\nAlla morte dell'ultima arduinica Adelaide di Susa (1091) la signoria della citt\u00e0 fu divisa fra i Romagnano, i Conti di Lomello (discendenti da Cuniberto fratello di Pietro, cancelliere imperiale di Arduino d'Ivrea), i Marchesi del Vasto e infine nel 1200 dai Marchesi di Saluzzo di discendenza Aleramica. Nel 1203 i rappresentanti delle quattro consorterie che facevano parte di quattro \"Hospitia Militum\" ottennero le prime franchigie giurisdizionali. Si trattava dei rappresentanti della famiglia Carmagnola, che comprendeva anche i Gatti e i Craveri, della famiglia Lovencito e delle famiglie dei Granetto de Gerbo e Granetto de Fogliati. Queste franchigie furono poi riconfermate in casa di Buongiovanni Granetto nel 1244 dal marchese Bonifacio II di Monferrato (1202-1253) reggente per volont\u00e0 di Manfredo III di Saluzzo del figlio Tommaso orfano a cinque anni. Nel 1309 venne istituito il primo consiglio comunale cittadino. Nel 1375 i sindaci Antonio Granetto e Giovanni Masconderio consegnarono al capitano Guidone De Morgis la promessa del marchese Federico II di Saluzzo (1332-1396) di dare in pegno a re Carlo V di Francia (1338-1380) come Delfino, il castello e la terra di Carmagnola. Attorno al 1382, intanto, nacque nei pressi della citt\u00e0 il celebre Francesco Bussone, detto \"Il Carmagnola\" (o impropriamente \"Il conte di Carmagnola\"), celebre condottiero del tardo medioevo che sar\u00e0 cantato anche da Alessandro Manzoni nella sua celebre tragedia.\nDal 1486 al 1490 Carmagnola fu governata dal Duca Carlo I di Savoia per poi tornare sotto i marchesi di Saluzzo. Tra il XV e il XVI secolo la zecca dei marchesi di Saluzzo a Carmagnola coni\u00f2 diverse monete. Alcune con l'effige di Ludovico II di Saluzzo e di Margherita di Foix, che attualmente sono molto ricercate dai collezionisti, altre molto famose come il \"Cornuto\" con la raffigurazione sul fronte dell'imperatore Costantino I a cavallo. Alla morte di Lodovico II di Saluzzo la reggenza pass\u00f2 a Margherita di Foix, che elesse Vicario Francesco Cavazza. Nel 1542 la citt\u00e0 fu presa dal marchese del Vasto ma subito ripresa dai Francesi.\nDall'ingresso nello Stato Sabaudo al dominio napoleonico.\nNel 1544 la Battaglia di Ceresole, vinta dai francesi sugli spagnoli, segn\u00f2 la fine del marchesato di Saluzzo. Durante il quarantennio di reggenza francese che ne segu\u00ec (1548-1588), fu instaurata una corte della senescallia governata dal delfinengo Pietro Granetto, signore di Costigliole, che resse \"de facto\" le sorti dell'intera citt\u00e0.\nNel 1588 Carmagnola pass\u00f2 nelle mani dei Savoia, quando Carlo Emanuele I la assedi\u00f2 e la tolse ai francesi, che se ne impadronirono nuovamente nel corso del Seicento, durante la guerra civile scoppiata tra \"Madamisti\" e \"Principisti\". Fu in questo periodo (1637-1642), quando ancora non si erano sopiti gli effetti nefasti della peste del 1630, che vennero atterrati i tre grossi borghi originari posti a ridosso delle mura cittadine poich\u00e9 essi si trovavano in posizione tale da pregiudicare l'efficacia delle strutture difensive; immediatamente furono riedificati a un miglio circa di distanza dal centro fortificato, dove si trovano tutt'oggi.\nNel 1690 la citt\u00e0 fu occupata dal generale francese Catinat ed il suo territorio venne completamente devastato. Nel 1691 Vittorio Amedeo II di Savoia riport\u00f2 la citt\u00e0 definitivamente entro l'orbita sabauda, ma essa aveva ormai perso la propria plurisecolare vocazione militare e il proprio ruolo difensivo dell'area, motivo per cui si inizi\u00f2 poco dopo la demolizione dei bastioni e delle mura cittadine per favorirne l'ingrandimento e lo sviluppo, che difatti avvenne in maniera notevole nel corso del secolo successivo.\nNel 1795 re Vittorio Amedeo III concesse Carmagnola in appannaggio feudale a Carlo Felice di Savoia, allora duca del Genevese, e fu questa l'ultima operazione feudale condotta sul territorio comunale.\nCarmagnola sub\u00ec una seconda e pi\u00f9 cruenta devastazione il 13 maggio 1799, quando i francesi repubblicani saccheggiarono il borgo Salsasio, i cui paesani erano insorti riportando, inizialmente, una vittoria sugli invasori. Il generale rivoluzionario francese Philibert Fressinet ordin\u00f2 per rappresaglia l'incendio del borgo Salsasio (\"\u00cbl borgh \u00ebd la Mad\u00f2na\", in lingua piemontese) e i suoi abitanti vennero dispersi o massacrati.\nDall'Ottocento ai giorni nostri.\nMentre veniva demolita la cinta muraria medievale, della quale rimane una piccola traccia nell'ex mercato coperto di piazza Antichi Bastioni, e con essa progressivamente scemava il ruolo strategico-militare della citt\u00e0, Carmagnola pot\u00e9 dedicarsi a sviluppare la sua vocazione agricola e commerciale, che le valse una notevole rinomanza in campo economico, legata principalmente alla coltura e alla commercializzazione della canapa e dei manufatti di tela e cordami, esportati in grande quantit\u00e0 verso la Liguria e il sud della Francia.\nNel 1853 giunse la ferrovia ma la trasformazione epocale di Carmagnola ebbe invece luogo un secolo dopo con l'improvviso avvento della grande industria. Nel 1960 inizi\u00f2 la costruzione dello stabilimento \"Ghisa\" della FIAT e nel 1966 anche le fonderie di alluminio di Fiat Mirafiori vennero trasferite a Carmagnola, nell'impianto che negli anni Settanta prese il nome di Teksid.\nL'andamento demografico conobbe una forte impennata anche grazie alla forte immigrazione dalle regioni meridionali fino a stabilizzarsi negli anni ottanta.\nSimboli.\nLo stemma richiama apertamente quello di Saluzzo e di altri comuni piemontesi che fecero parte del marchesato locale. L'utilizzo dei due tenenti composti da due delfini d'azzurro \u00e8 certamente un rimando alla dominazione francese del Cinquecento e al possedimento del delfino di Francia \"in loco\". Si noti inoltre che la corona marchionale che sovrasta lo stemma attuale ha una forma inusuale per l'araldica italiana e si ravvicina maggiormente al modello francese per il medesimo titolo, diversamente da quanto accade invece per quella dello stemma di Saluzzo o dell'esempio di stemma cittadino affrescato su una casa del centro cittadino di Carmagnola nel 1688.\nMonumenti e luoghi d'interesse.\nArchitetture religiose.\nChiesa di Sant'Agostino.\nEdificata tra il 1406 ed il 1437, la chiesa di Sant'Agostino conserva ancora oggi dei caratteri spiccatamente gotici come l'abside, il transetto est e il campanile appuntito e slanciato. La sua edificazione ebbe inizio sotto gli auspici del popolo e della congregazione cittadina di Carmagnola nel 1406. Nel 1567 la facciata fu abbellita, dietro disposizione di Ludovico Gonzaga-Nevers, duca di Nevers e governatore di Carmagnola per conto dei francesi, di una grande immagine di Sant'Agostino affiancato dallo stemma della citt\u00e0. Alla chiesa era stato annesso un convento che venne popolato dagli agostiniani e quando il complesso, nel 1858, fu da questi abbandonato, l'amministrazione comunale lo acquist\u00f2 e la chiesa venne chiusa al culto pubblico per ricavarne uno spazio espositivo.\nLa facciata attuale \u00e8 quella risultata dai restauri del 1835. L'interno della chiesa ha invece l'aspetto tipico delle antiche cattedrali gotiche (in netto contrasto con l'attuale esterno) ed \u00e8 composta da tre navate. Vi si possono ammirare tracce di affreschi quattrocenteschi e opere pittoriche su tela attribuite al Moncalvo e a Giovanni Antonio Molineri.\nLa chiesa \u00e8 stata dichiarata monumento nazionale nel 1910, attraverso una nota ministeriale, ma dal 2014 \u00e8 stata chiusa per problemi di sicurezza. Nel 2020 l'amministrazione comunale ha lanciato una raccolta di fondi su una piattaforma di crowdfunding nel tentativo di finanziare gli interventi pi\u00f9 urgenti di messa in sicurezza e pianificare una riapertura al pubblico.\nChiesa collegiata dei Santi Pietro e Paolo.\nLa chiesa collegiata dei Santi Pietro e Paolo venne fortemente voluta dalla comunit\u00e0 carmagnolese e venne sostenuta economicamente anche dal marchese Ludovico I di Saluzzo. Il progetto venne affidato all'architetto e canonico nobile Giorgino Costanza di Costigliole il quale venne nominato anche sovrintendente all'intero progetto sino al suo completamento nel 1512. L'edificio, sebbene ancora incompleto in alcune parti decorative, venne ufficialmente consacrato il 25 marzo 1514 a opera di mons. Vacca, delegato dell'amministratore apostolico della diocesi di Saluzzo, il cardinale Sisto Gara della Rovere.\nLa chiesa, internamente, si presenta a impianto basilicale con tre navate, di cui quella centrale appare scandita da sei campate di forma rettangolare con un'abside centrale di forma poligonale, coperta da una volta a costoloni.\nAbbazia di Casanova.\nL'Abbazia di Casanova (pi\u00f9 propriamente Abbazia di Santa Maria di Casanova) \u00e8 l'architettura religiosa di ordine regolare di maggior rilievo nella citt\u00e0 di Carmagnola, per quanto sia posta in posizione isolata rispetto al nucleo dell'abitato. Sin dal XII secolo fu sede di un istituto di culto cistercense. Durante il XVIII secolo, l'abbazia divenne anche residenza per i sovrani sabaudi a partire da Vittorio Amedeo III.\nChiesa di San Rocco.\nLa chiesa di San Rocco a Carmagnola \u00e8 una chiesa cattolica in stile barocco. Risale al 1699, quando, a seguito dell'epidemia di peste che colp\u00ec la citt\u00e0, nacque una confraternita dedicata a San Rocco, invocato contro le pestilenze e compatrono della citt\u00e0, che in un primo tempo fece erigere un oratorio di preghiera in localit\u00e0 Borgo Moneta. Del primitivo oratorio oggi non rimane alcuna traccia in quanto esso venne raso completamente al suolo dai francesi nel 1640. Nel 1668 iniziarono i lavori, su progetto all'architetto Francesco Lanfranchi. Realizzata in stile tardo barocco, la chiesa oggi si presenta come uno degli esempi architettonici pi\u00f9 riusciti del periodo in Piemonte, con un fastoso insieme di effetti chiaroscurali nella facciata, con un'insolita, grande cupola che \u00e8 divenuta uno degli elementi caratterizzanti dell'abitato di Carmagnola e una pianta a croce greca.\nAll'interno della chiesa si trova anche un grandioso organo, costruito nel 1751 da Giacomo Filippo Landesio. La cassa, finemente lavorata, \u00e8 opera di Alberto Bondetto.\nChiesa di San Filippo.\nLa chiesa di San Filippo (nome completo chiesa della Santissima Trinit\u00e0 e di San Filippo Neri) venne edificata a Carmagnola dai padri Filippini, tra il 1715 e il 1739 e venne definitivamente consacrata nel 1745 assieme a quella cittadina di San Rocco per mano del vescovo di Saluzzo, Giuseppe Filippo Porporato.\nEsternamente la facciata della chiesa si presenta di stile barocco piemontese con mattoni a vista e decorazioni in cotto, largamente elaborate.\nInternamente, la struttura si presenta con una pianta a campata unica sulla quale si aprono due cappelle per lato. L'altare maggiore \u00e8 decorato con una grande tela raffigurante la \"Santissima Trinit\u00e0\", opera di padre Ignazio Fassina (1701-1769).\nNel 1863 la chiesa e il vicino castello vennero abbandonati dai padri Filippini e il complesso venne venduto all'amministrazione comunale di Carmagnola. La chiesa, sconsacrata, \u00e8 attualmente utilizzata per manifestazioni culturali e mostre.\nSinagoga.\nLa sinagoga di Carmagnola \u00e8 l'ultimo monumento rimasto a testimonianza del ghetto ebraico presente un tempo all'interno della citt\u00e0. La struttura conserva i caratteri architettonici originari del XVIII secolo, con eleganti ambienti interni e mobilio di stile barocco.\nArchitetture civili.\nCastello di Carmagnola.\nIl Castello di Carmagnola venne edificato nel XIII secolo dal marchese Manfredo II di Saluzzo e venne successivamente distrutto in parte dagli spagnoli per poi essere ricostruito nuovamente dai francesi a met\u00e0 del Cinquecento. Conquistato assieme alla citt\u00e0 dai Savoia, dal XVIII secolo sino al 1863 fu sede di un locale convento diretto dei padri Filippini.\nAttualmente ospita la sede dell'amministrazione comunale locale.\nOspedale San Lorenzo.\nGi\u00e0 conosciuto con questo nome dal 1311, nacque come ricovero per i pellegrini e in assistenza alla popolazione locale. Nel 1584 l'antico edificio dell'ospedale venne demolito per far posto all'allargamento delle fortificazioni della citt\u00e0, ma l'istituzione continu\u00f2 a sopravvivere nel sito attuale, pure distante rispetto al luogo originario di erezione dello stabile. Nel 1754 venne avviata la costruzione del nuovo edificio ospedaliero su progetto dell'architetto piemontese Filippo Castelli. La struttura venne ampliata ulteriormente tra il 1787 ed il 1790 con la costruzione dell'ala nord e nel 1856 venne aggiunta un'ulteriore parte a levante su progetto dell'architetto Alberto Tappi di Carignano.\nNel 1999 si sono svolti i primi restauri alla struttura antica per l'adeguamento dell'edificio alle moderne norme sanitarie, compreso il recupero del sottotetto, dove sono stati posti i reparti di chirurgia e urologia. \u00c8 stato inoltre aggiunto al complesso un nuovo edificio di 5500 m\u00b2 collegato al vecchio fabbricato tramite due vie coperte. L'ospedale \u00e8 oggi gestito dall'Azienda Sanitaria Locale Torino 5.\nPalazzo Lomellini.\nPalazzo Lomellini venne edificato attorno alla met\u00e0 del XV secolo, ma ha subito pesanti rimaneggiamenti nel XVIII secolo che comunque non hanno potuto cancellare integralmente i segni di finestrelle gotiche e monofore con cornici in cotto che si trovavano nella parte superiore del palazzo e che oggi sono in gran parte murate. La famiglia che fece edificare questa residenza a Carmagnola fu quella dei Lomellini (probabilmente originari di Genova), di cui si ha notizia di residenza stabile in citt\u00e0 dall'inizio del XVII secolo e cio\u00e8 quando gli esponenti della famiglia stessa decisero di registrare in comune la loro arma gentilizia.\nLa famiglia detenne il palazzo sino a 1717, quando l'ultima discendente della casata, Maddalena Pertusia Lomellini, decise di lasciarlo in eredit\u00e0 alla Congregazione della Carit\u00e0 di San Paolo che per una sessantina d'anni si occup\u00f2 delle vocazioni religiose della citt\u00e0, in particolare per quanti, pur volendo intraprendere la carriera ecclesiastica, non potevano permetterselo.\nLa congregazione vendette la propriet\u00e0 all'Amministrazione Comunale nel 1939 che, al termine di lavori di ristrutturazione, vi ha realizzato la sede della Civica Galleria d'Arte Contemporanea di Carmagnola.\nLa struttura ha una struttura quadrangolare e appare nel complesso di forme severe, stemperate solo dalla presenza di alcune fasce in cotto sagomate che dividono orizzontalmente la facciata. Insolito e lontano dal progetto originario \u00e8 anche il piccolo campanile angolare che si apre sul fianco sinistro della facciata e che supera il profilo del tetto del complesso. Sotto questo campanile si trova ancora oggi un affresco (in pessimo stato di conservazione) raffigurante San Paolo. All'interno, il portico presenta tre campate con archi a sesto acuto senza capitelli, sostenuti da pesanti pilastri quadrangolari. Il soffitto del portico \u00e8 cassettonato in legno un tempo dipinto.\nCasa Cavassa.\nPalazzina nobiliare risalente al XV secolo, Casa Cavassa venne fatta edificare da Enrico Cavassa, membro di una ricca famiglia che con lui per la prima volta raggiunse le alte cariche politiche del marchesato di Saluzzo. La struttura, di forma quadrangolare, dispone di un ricco apparato decorativo ed ornamentale, con una facciata riccamente affrescata a \"grisaille\" di cui per\u00f2 oggi rimangono solo degli accenni tra cui un curiosissimo \"Corteo degli elefanti\", recentemente restaurato, sembra eseguito nel 1567 in occasione della visita a Carmagnola del duca Ludovico Gonzaga-Nevers. Il cortile interno presenta un notevole loggiato con soffitti lignei a cassettoni al primo piano che risalgono al XVI-XVII secolo. Oggi Casa Cavassa \u00e8 sede della Societ\u00e0 Operaia di Mutuo Soccorso \"F. Bussone\".\nCasa delle Meridiane (o casa Piano).\nQuella che viene popolarmente definita \"Casa delle Meridiane\" \u00e8 in realt\u00e0 un palazzo signorile edificato nel centro della citt\u00e0 di Carmagnola nella prima met\u00e0 del Cinquecento e appartenuto sempre alla ricca famiglia dei Cavassa. Il nome caratteristico con cui \u00e8 maggiormente nota \u00e8 dovuto allo straordinario complesso di affreschi ancora oggi presente e realizzati negli anni 1555-57, che rappresenta diversi quadranti solari e meridiane perfettamente funzionanti.\nCasa Borioli.\nEdificata nel XV secolo, Casa Borioli venne fortemente alterata nei secoli da diversi interventi che ne hanno compromesso definitivamente l'aspetto originario. Di stile gotico sono rimaste le cornici di due grandi finestre ad arco acuto al primo piano, realizzate con formelle in cotto. Al piano terra, l'abitazione presenta un portico a quattro campate con volta a botte e archi a sesto acuto che poggiano su robusti pilastri granitici.\nEconomia.\nL'economia della citt\u00e0 \u00e8 attualmente legata ai settori della grande industria e della produzione intensiva di ortaggi e prodotti cerealicoli.\nRiguardo all'industria vi \u00e8 stato una grande crescita a partire dagli anni sessanta, quando la FIAT apr\u00ec un importante stabilimento (fonderia) alle porte della citt\u00e0, attirando migliaia di immigrati dal Sud Italia. In seguito all'affermarsi della FIAT \u00e8 costantemente seguito uno sviluppo sempre pi\u00f9 crescente dell'indotto stesso, nonch\u00e9 di altre realt\u00e0 economiche, sempre pi\u00f9 diversificate.\nLe attivit\u00e0 industriali a oggi prevalenti sono la metallurgia, l'elettronica, l'ottica, la chimica e l'alimentare. La vicinanza della citt\u00e0 al fiume Po favorisce inoltre la presenza di numerose cave estrattive di sabbia e di ghiaia. Ben sviluppato \u00e8 pure il settore terziario, soprattutto nei settori bancario, finanziario, assicurativo e servizi in genere.\nLo sviluppo agricolo di Carmagnola nei secoli scorsi \u00e8 legato alla cultura della canapa, con produzione di tele e cordami destinati soprattutto all'esportazione. La caduta della produzione e del commercio della canapa fu dettata da una pluralit\u00e0 di ragioni, comprese le norme pi\u00f9 restrittive per l'affinit\u00e0 tra la canapa per uso tessile e quella con effetti stupefacenti. Lo sviluppo delle tecnofibre tolse poi gran parte del mercato.\nI terreni sabbiosi prima destinati alla cultura della canapa si mostrarono particolarmente adatti per la produzione di ortaggi.\nProdotti agroalimentari tradizionali.\nIl Ministero delle Politiche agricole, d'intesa con la regione Piemonte, ha riconosciuto per la zona di Carmagnola lo \"status\" di prodotti agroalimentari tradizionali a tre ecotipi molto apprezzati:\nAmministrazione.\nGemellaggi.\nCarmagnola \u00e8 gemellata con:\nSociet\u00e0.\nEvoluzione demografica.\nLa popolazione di Carmagnola \u00e8 diminuita leggermente dal 1871 al 1901. Poi fino al 1961 la popolazione \u00e8 aumentata, ma molto poco, mentre nel decennio successivo e fino al 1971 la popolazione ha avuto un boom demografico: infatti la popolazione era salita di circa abitanti, poi fino al 2001 la popolazione \u00e8 tornata a salire leggermente, infine c'\u00e8 stato un altro boom demografico in cui la popolazione \u00e8 salita di circa abitanti in dieci anni sino al 2011.La popolazione in 150 anni a Carmagnola \u00e8 pi\u00f9 che raddoppiata.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Carmagnola sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nNel comune \u00e8 relativamente diffusa la lingua piemontese, nella variante torinese, con minime peculiarit\u00e0 proprie.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari, ha portato all'insediamento di minoranze di musulmani e ortodossi.\nIn citt\u00e0 sono presenti alcune parrocchie cattoliche, tutte appartenenti all'arcidiocesi di Torino.\nLa comunit\u00e0 giudaica di Carmagnola.\nCarmagnola fu sede, fino agli inizi del Novecento, di una piccola ma fiorente comunit\u00e0 giudaica. A testimonianza della sua storia resta il quartiere dell'antico ghetto con la splendida sinagoga barocca.\nInfrastrutture e trasporti.\nLa citt\u00e0 funge da snodo per le principali arterie stradali di collegamento fra il capoluogo piemontese ed il basso Piemonte (provincia di Cuneo). Proprio la particolare posizione dal punto di vista stradale ha fatto non poco discutere a riguardo della realizzazione di tangenziali/circonvallazioni che consentano di evitare l'attraversamento del concentrico urbano.\nCarmagnola \u00e8 servita da una propria uscita autostradale sulla autostrada Torino-Savona; una nuova uscita, Carmagnola Sud, risulta essere in fase di progettazione.\n\u00c8 dotata di una stazione ferroviaria, riferimento per moltissimi comuni limitrofi, lungo il percorso della ferrovia Torino-Savona e lungo le linee sfm4 e sfm7 del Servizio ferroviario metropolitano di Torino\nDispone di una rete propria di autobus suburbani e risulta essere ben collegata al capoluogo e ad altri centri minori anche tramite una rete di autobus.\nTra il 1881 e il 1948 il comune fu capolinea di una tranvia per Carignano, Torino e Saluzzo.\nCultura.\nAlla citt\u00e0 \u00e8 legato il nome di Michele Magone, allievo di Don Bosco del quale il santo scrisse una biografia.\n\u00c8 nato a Carmagnola l'attore e comico Fabio Troiano, a cui \u00e8 stato assegnato il Delfino d'oro 2016.\nBiblioteca.\nA Carmagnola ha sede la Biblioteca Rayneri-Berti. Aperta dal 1873 grazie a fondi di studiosi locali, fra cui il pi\u00f9 generoso quello del pedagogista G. A. Rayneri, e di acquisti comunali, assunse la funzione della comune Biblioteca pubblica moderna a partire dal 1974.\nSport.\nNella citt\u00e0 sono presenti diverse societ\u00e0 sportive di diverse discipline:\nIn citt\u00e0 sono presenti diversi campi da calcio, calcetto, pallavolo, basket e tennis. Sono inoltre presenti una piscina, una pista da atletica, un campo da rugby oltre a diverse palestre."}
{"id": "1124060", "revid": "78273", "url": "https://it.wikipedia.org/wiki?curid=1124060", "title": "Sergente Maggiore Capo Aeronautica", "text": ""}
{"id": "1124062", "revid": "109845078", "url": "https://it.wikipedia.org/wiki?curid=1124062", "title": "Saggio di Fehling", "text": "Il reattivo di Fehling \u00e8 un reagente specifico per il carattere riducente di taluni glucidi, sviluppato dal chimico tedesco Hermann von Fehling nel 1848. \nMisurando la quantit\u00e0 di agente ossidante che viene ridotta da una soluzione di zucchero, diventa possibile determinare anche la concentrazione dello zucchero. Per molti anni la concentrazione di glucosio nel sangue o nelle urine \u00e8 stata valutata con questo metodo per diagnosticare il diabete mellito. Ora disponiamo di metodi pi\u00f9 sensibili per misurare la concentrazione di glucosio nel sangue usando un enzima, la glucosio ossidasi.\nIl saggio di Fehling prevede l'aggiunta alla soluzione acquosa di un carboidrato e di quantit\u00e0 esattamente uguali di Fehling A e Fehling B;\nSi porta ad ebollizione, o anche a bagnomaria, e la comparsa di un caratteristico precipitato rosso mattone confermer\u00e0 la capacit\u00e0 riducente del carboidrato in esame. Il precipitato \u00e8 costituito da ossido rameoso. Il rame della soluzione A viene mantenuto in soluzione come ione rameico grazie al tampone tartrato sodico potassico (Fehling B) che lo complessa favorendo la tautomeria cheto-enolica, perch\u00e9 altrimenti il rame precipiterebbe come idrossido dato l'ambiente basico dovuto a NaOH."}
{"id": "1124064", "revid": "6923", "url": "https://it.wikipedia.org/wiki?curid=1124064", "title": "Edward De Bono", "text": "De Bono \u00e8 noto per una nutrita serie di libri (oltre settanta, con numerose traduzioni in varie lingue) in cui ha affrontato, esponendo sue personali teorie, argomenti e temi sul pensiero creativo e dei meccanismi della mente.\nBiografia.\nHa insegnato in prestigiose universit\u00e0 quali Cambridge, Oxford, Harvard, e Londra.\n\u00c8 il creatore del concetto di \"pensiero laterale\", un'espressione affermatasi nell'uso del linguaggio comune e accolta come neologismo anche dall'Oxford Dictionary.\nDe Bono afferma che, se si affronta un problema con il metodo razionale del pensiero, si ottengono risultati corretti, ma limitati dalla rigidit\u00e0 dei modelli logici tradizionali. Quando si richiede invece una soluzione veramente diversa e innovativa, che contribuisca cio\u00e8 ad un reale passo evolutivo rispetto alle condizioni preesistenti, si deve stravolgere il ragionamento, partire dal punto pi\u00f9 lontano possibile, ribaltare i dati, mescolare le ipotesi, negare certe sicurezze e addirittura affidarsi ad associazioni di idee del tutto casuali. Si deve perci\u00f2 abbandonare il pensiero verticale, cio\u00e8 quello basato sulle deduzioni logiche, per entrare nella lateralit\u00e0 del pensiero creativo.\nEdward de Bono \u00e8 considerato come sul pensiero creativo e l'insegnamento diretto delle innumerevoli abilit\u00e0 del pensiero. Durante gli ultimi 30 anni ha lavorato con regolarit\u00e0 per le pi\u00f9 importanti aziende e i maggiori governi in pi\u00f9 di 50 paesi. Ha insegnato le tecniche di pensiero a dirigenti aziendali, bambini e premi Nobel. Nel 2004 ha fondato a Malta il World Centre for New Thinking, istituzione dedicata alla diffusione del pensiero creativo.\nLa formazione di De Bono \u00e8 in medicina e psicologia. \u00c8 stato un borsista Rhodes (borsa di studio istituita da Cecil Rhodes presso l'Universit\u00e0 di Oxford, in Inghilterra) e ha ricoperto diverse cariche presso le universit\u00e0 di Oxford, Cambridge, Londra e alla Harvard. Il suo bagaglio di conoscenze mediche nei sistemi d'informazione biologici lo ha ispirato e gli ha consentito non soltanto di insegnare a pensare ma di .\nNel suo libro \"Il Meccanismo della Mente\", ha in primo luogo descritto come la rete nervosa del cervello si comporti come un sistema auto-organizzato. \u00c8 partendo da queste basi che De Bono ha modellato la sua metodologia del pensiero. \u00c8 l'inventore del termine \"pensiero laterale\" e l'ideatore del Programma di Pensiero CoRT per le scuole, che \u00e8 il programma maggiormente utilizzato a livello internazionale per l'insegnamento delle abilit\u00e0 di pensiero.\nNel 1985 De Bono ha scritto il libro \"Sei Cappelli per Pensare\", che \u00e8 stato immediatamente adottato da aziende ed educatori di tutto il mondo. In esso De Bono insegna ad affrontare i problemi sotto differenti aspetti, contrariamente a quanto in realt\u00e0 spesso noi facciamo, affrontandoli sotto un unico punto di vista e quindi limitandone le soluzioni possibili. Ecco che cos\u00ec esistono i cappelli bianco, rosso, verde, nero, blu, giallo. Ogni cappello corrisponde a un tipo di comportamento. Nel 1991 De Bono ha pubblicato il suo materiale educativo e ha iniziato a certificare gli istruttori per l'insegnamento dei suoi metodi di pensiero, costituendo quella che oggi \u00e8 la De Bono Thinking Systems."}
{"id": "1124066", "revid": "339392", "url": "https://it.wikipedia.org/wiki?curid=1124066", "title": "Calcioantagonisti", "text": ""}
{"id": "1124071", "revid": "767487", "url": "https://it.wikipedia.org/wiki?curid=1124071", "title": "Un ponte per Terabithia (film 2007)", "text": "Un ponte per Terabithia (\"Bridge to Terabithia\") \u00e8 un film tratto dall'omonimo romanzo del 1976 di Katherine Paterson, gi\u00e0 portato in TV nel 1985.\nTrama.\nJess Aarons \u00e8 un ragazzo di dodici anni, dotato di uno spiccato talento artistico oltre ad amore per la natura e per le corse all'aria aperta. Vive nella provincia rurale americana con i genitori e le quattro sorelle: due pi\u00f9 grandi, che appaiono ancora capricciose e immature, e due pi\u00f9 piccole di lui. In particolare la sorellina Maybelle \u00e8 allegra e affettuosa con Jess, e lo considera il suo riferimento principale. La sua famiglia ha forti difficolt\u00e0 economiche; anche a causa delle preoccupazioni costanti i genitori di Jess non riescono ad essere attenti ai bisogni affettivi del figlio. Jess \u00e8 un ragazzino solitario, preso di mira dai bulli della scuola.\nLa sua vita cambia il primo giorno di scuola, quando nella sua classe arriva una nuova alunna, Leslie Burke, una ragazzina venuta da un'altra citt\u00e0, con una grande fantasia e un cuore grande. Il primo giorno c'\u00e8 una gara di corsa nel giardino della scuola, che Jess, allenatosi tutta l'estate, \u00e8 sicuro di vincere. Ma anche Leslie partecipa nonostante sia l'unica ragazza, e, con grande sorpresa di tutti, vince la gara, battendo per un soffio Jess. Nonostante le prime diffidenze, i due scoprono di essere vicini di casa e diventano amici. Anche Maybelle vorrebbe partecipare ai loro giochi, ma \u00e8 tenuta pi\u00f9 a distanza da Jess per la sua giovanissima et\u00e0.\nJess e Leslie decidono di esplorare i dintorni del luogo fino al bosco, che per\u00f2 non possono raggiungere a causa di un piccolo torrente. Vicino alla riva \u00e8 appesa ad un ramo una corda, usata in precedenza da qualcuno per attraversare il corso d'acqua. Leslie, nonostante Jess non si fidi, lo convince ad utilizzarla e insieme attraversano il torrente inventando per gioco che la corda \u00e8 magica e li conduce in un mondo incantato di cui loro sono il re e la regina. Il luogo che chiamano \u201cTerabithia\u201d \u00e8 popolato da antiche mistiche creature, i terabithiani, ma anche da creature malvagie, a cui i due ragazzi collegano i bulli di scuola. Il loro posto preferito in tutta Terabithia \u00e8 una casetta sull'albero trovata a pezzi che loro si impegnano a ristrutturare rendendola perfetta per i loro giochi. Cos\u00ec, ogni pomeriggio, i due vanno a Terabithia e, immaginano di vivere fantastiche avventure, combattendo contro le forze del male. Leslie capisce Jess pi\u00f9 di ogni altra persona; infatti, per il compleanno del ragazzo, suo padre gli regala una pista per le macchinine, mentre Leslie una scatola con tutti i colori delle tempere, il desiderio segreto di Jess. Jess, per ricambiare il regalo, le dona un cane chiamato Prince Terrier che immaginano essere la razza purosangue per fiutare e combattere i troll. Successivamente, col passare dei giorni, il rapporto con alcuni compagni cambia, e i due diventano amici di Janice.\nUn giorno la professoressa di Jess, il quale ha da tempo una cotta per lei, lo invita ad andare al museo d'arte e lui accetta non dicendo niente per\u00f2 a Leslie, poich\u00e9 vuole stare solo con la professoressa. Quel pomeriggio, perci\u00f2, non va a Terabithia con la sua amica. Una volta tornato a casa i suoi genitori gli danno una notizia sconvolgente, alla quale lui non crede subito: Leslie \u00e8 morta in seguito ad una caduta, dopo che la corda per attraversare il fiume si \u00e8 spezzata. Jess si deprime profondamente, incolpa se stesso per aver mancato al loro appuntamento; eppure, inaspettatamente, scopre la solidariet\u00e0 di tante persone attorno a s\u00e9, dagli stessi genitori di Leslie, alla severa insegnante Myers, a Janice che prende le sue difese. Anche il padre di Jess, solitamente brusco e distante, mostra di comprendere il dolore del figlio e gli dimostra pieno affetto in un momento di crisi. Jess decide, quindi, di reagire. Poich\u00e9 la corda si \u00e8 spezzata, comincia a costruire un ponte per raggiungere Terabithia che permetta a chiunque di accedere al suo magico mondo e incorona Maybelle come nuova principessa di Terabithia.\nProduzione.\nIl film \u00e8 stato girato interamente in Nuova Zelanda, dalle ricostruzioni negli \"Henderson Valley Studios\" di Auckland, alla \"Auckland City Art Galler\", fino ad arrivare ai paesaggi naturali di Woodhill Forest e Waitakere Ranges Regional Park.\nColonna sonora.\nIl CD contenente la colonna sonora di Un ponte per Terabithia \u00e8 stato pubblicato a marzo 2007 dalla casa produttrice della Walt Disney. Comprende 13 tracce:\nAccoglienza.\nCritica.\nSul sito web aggregatore di recensioni \"Rotten Tomatoes\", il film ha ottenuto un punteggio medio di 7,2/10 e una percentuale di approvazione del 85%, basata su 157 recensioni.\nIl sito \"Metacritic\", che usa una media ponderata, ha assegnato al film un punteggio medio di 74 su 100, basandosi su 25 critici, indicandone come \"recensioni generalmente favorevoli\".\nIncassi.\nIl film in Italia ha incassato nel weekend di uscita 1.032.634 di euro e un totale di 2.404.000. Negli Stati Uniti, al termine del weekend di uscita, ha incassato 22.550.000$ e 80.733.000$ in totale. In tutto il mondo ha raggiunto 136.000.000$."}
{"id": "1124072", "revid": "709565", "url": "https://it.wikipedia.org/wiki?curid=1124072", "title": "Giorgio Guglielmo di Brandeburgo", "text": "Biografia.\nEra figlio del Margravio Giovanni Sigismondo di Brandeburgo e di Anna di Prussia. Il suo regno fu segnato dalle vicende della Guerra dei Trent'anni. Nel 1619 Giorgio Guglielmo eredit\u00f2 la Marca di Brandeburgo e il Ducato di Prussia. Durante la guerra dei trent'anni egli tent\u00f2 di mantenersi neutrale tra le forze cattoliche del Sacro Romano Impero e quelle dei principati protestanti. Dal momento che sua sorella Maria Eleonora del Brandeburgo era Regina di Svezia, Giorgio Guglielmo dovette destreggiarsi tra le richieste di assistenza dal cognato protestante, il Re Gustavo II Adolfo di Svezia e i propri consiglieri tra i quali spiccavano, su un fronte, i protestanti e sull'altro, il proprio Cancelliere, il cattolico Conte Adam von Schwarzenberg.\nMalgrado il suo proposito di neutralit\u00e0, venne costretto dal cognato Gustavo Adolfo ad unirsi alle forze protestanti nel 1631. Il suo governo fu ad ogni modo spossato e inconcludente, dal momento che anche tutti gli affari di governo del Brandeburgo-Prussia erano stati lasciati completamente nelle mani di Schwarzenberg e il paese soffr\u00ec largamente a causa della guerra. Protestanti e cattolici si scontrarono su questi terreni, derubando, incendiando e decimando la popolazione.\nCon la morte del cognato, avvenuta nel 1632, Giorgio Guglielmo rimase schierato con gli svedesi sino alla loro sconfitta nella Battaglia di N\u00f6rdlingen, il 6 settembre 1634. Giorgio Guglielmo ritorn\u00f2 quindi nel Brandeburgo quando venne siglata la Pace di Praga con l'Imperatore Ferdinando II il 30 maggio 1635. Lasciando Schwarzenberg incaricato del governo, Giorgio Guglielmo si ritir\u00f2 nel 1637 nella vicina regione del Ducato di Prussia dove visse quasi confinato sino alla propria morte, avvenuta a K\u00f6nigsberg nel 1640. Gli succedette il figlio Federico Guglielmo.\nSulla politica di Giorgio Guglielmo.\nGiorgio Guglielmo \u00e8 considerato un governante debole e poco volitivo. Da un lato era impegnato con l'imperatore cattolico Ferdinando II, dall'altro era legato dal matrimonio della sorella con il re svedese Gustavo II Adolfo, condividendone la stessa denominazione protestante. Cos\u00ec gett\u00f2 nel caos il suo Paese attraverso la sua politica che oscillava da una parte e dall'altra dei due campi di battaglia. Wallenstein ebbe a dire:\nIl suo pronipote, Federico il Grande, pi\u00f9 tardi, scrisse di lui che visse in un periodo sfortunato, se \u00e8 vero che Giorgio Guglielmo non guid\u00f2 mai un'armata, prima che i combattenti della Guerra dei Trent'anni distruggessero le sue terre, dove i risultati negativi poterono essere visti anche molti anni dopo.\nDiscendenza.\nSpos\u00f2, nel 1616, Elisabetta Carlotta di Wittelsbach-Simmern (1597-1660), figlia di Federico IV Elettore Palatino. Ebbero quattro figli:"}
{"id": "1124073", "revid": "1833487", "url": "https://it.wikipedia.org/wiki?curid=1124073", "title": "Angelo da Furci", "text": "Biografia.\nEntr\u00f2 tra gli agostiniani del convento di Vasto nel 1266 (attuale cattedrale di san Giuseppe), dopo gli studi di noviziato al monastero benedettino di Sant'Angelo in Cornaclano (i ruderi sono visibili presso Fresagrandinaria), e venne ordinato sacerdote: soggiorn\u00f2 per cinque anni a Parigi, dove ebbe modo di studiare teologia presso la Sorbona. Tornato in Italia, insegn\u00f2 presso numerosi conventi dell'Ordine e venne infine assegnato allo Studio Generale degli Agostiniani a Napoli; fu priore della Provincia napoletana degli agostiniani dal 1287.\nPapa Niccol\u00f2 IV intendeva elevarlo all'episcopato, ma Angelo rinunci\u00f2, per umilt\u00e0, sia alla carica di vescovo di Melfi che, in seguito, a quella di vescovo di Acerra.\nMor\u00ec nel 1327 presso il convento di Sant'Agostino alla Zecca a Napoli, dove venne sepolto.\nFu un celebre teologo ed omileta, ma il suo \"commento\" al Vangelo di Matteo e la sua raccolta di sermoni non sono pervenuti ai nostri tempi.\nIl culto.\nAcclamato santo alla morte, venne aggregato ai compatroni di Napoli, dove veniva commemorato in due feste (il 6 febbraio e il 13 settembre): nell'agosto 1808 il suo corpo fu traslato a Furci, dov'\u00e8 ancora sepolto nel santuario a lui intitolato.\nPapa Leone XIII ne approv\u00f2 il culto il 20 dicembre 1888: il Martirologio Romano fissa per la sua memoria liturgica la data del 6 febbraio.\nSantuario del Beato Angelo.\nSi trova a Furci (CH) in piazza Beato Angelo, nella parte moderna del paese. Nel 1808 le reliquie del beato Angelo furono traslate da Napoli a Furci, presso la parrocchia di San Sabino, rimasero sino al 1990, quando furono collocate nel nuovo santuario nella parte moderna di Furci, sorta gi\u00e0 nel 1968 e benedetta da Papa Paolo VI. Nel 1993 la chiesa, semplice parrocchia suffraganea a quella di San Sabino, viene eletta a santuario da parte del Monsignor Antonio Valentino dell'Arcidiocesi di Chieti-Vasto. Il santuario fu costruito in uno stile molto semplice, a pianta ellittica, con un nartece in cemento armato per l'ingresso, con tettoia, e cupola superiore senza tamburo. L'interno \u00e8 molto sobrio, con decorazioni in pietra solo presso l'altare maggiore centrale, a fare da contrasto con la sobriet\u00e0 delle pareti. La navata fu realizzata a spese del devoto Giuseppe Cianciosi.\nL'altare contiene l'urna con il corpo del Beato Angelo, la statua \u00e8 rivestita di abito agostiniano, foderata di ermesino celeste, con lastre di vetro ai tre lati. Si conserva anche la lapide originale della prima sepoltura del Beato Angelo nel convento di Sant'Agostino a Napoli.\nLa casa natale del Beato Angelo si trova nella parte nord del paese antico, in via Casa Beato Angelo; l'originale non esiste pi\u00f9, gi\u00e0 dal XIV secolo fu trasformata in chiesa, ma a causa delle frane fu ricostruita varie volte. Oggi si presenta in stile molto semplice, a pianta rettangolare in pietra concia, con facciata piana a sommit\u00e0 a tetto spiovente, senza finestre, con portale centrale di ingresso. L'interno a navata ubica \u00e8 intonacato di bianco con la nicchia della statua processionale; presso la cripta si conserva la nicchia dove avrebbe vissuto il santo quando esisteva la casa paterna."}
{"id": "1124075", "revid": "121156188", "url": "https://it.wikipedia.org/wiki?curid=1124075", "title": "Every Sperm Is Sacred", "text": "Every Sperm Is Sacred \u00e8 il titolo di una canzone del film \"Monty Python - Il senso della vita\".\nDescrizione.\nIl cantante \u00e8 un padre di una famiglia cattolica con molti figli (60 circa), che annuncia loro di aver perso il lavoro e che deve venderli per utilizzarli come cavie di esperimenti, per mantenere la famiglia.\nIl padre spiega ai bambini con questa canzone il motivo per cui non ha usato contraccettivi con la moglie: \u00e8 cattolico e la Chiesa cattolica non permette l'uso del preservativo. In questa canzone viene e narrata la passione che l'uomo deve tenere nella cura del proprio seme affinch\u00e9 non venga buttato via invano, cosa che farebbe irritare il Signore.\nLa canzone, animandosi, conduce ad ampi cori, accompagnati da suore che ballano il can-can.\nIl ritornello della canzone dice:\nOvvero\nProduzione.\nLa bambina inquadrata in primo piano canta in playback: a cantare in realt\u00e0 \u00e8 un'altra bambina del mucchio.\nI bambini non dicevano \"sperm\" ma una parola simile che permettesse il doppiaggio, su insistenza dei genitori delle giovani comparse per ovvi motivi di censura.\nPer lo stesso motivo Palin in realt\u00e0 pronuncia le parole \"at the end of my sock\"; la parola \"cock\" venne doppiata successivamente."}
{"id": "1124076", "revid": "33277", "url": "https://it.wikipedia.org/wiki?curid=1124076", "title": "Beato Angelo da Furci", "text": ""}
{"id": "1124080", "revid": "767487", "url": "https://it.wikipedia.org/wiki?curid=1124080", "title": "Lipovany", "text": "Lipovany (in ungherese \"Romh\u00e1nypuszta\", in tedesco \"Ruhmann\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica."}
{"id": "1124081", "revid": "1372005", "url": "https://it.wikipedia.org/wiki?curid=1124081", "title": "Costituzione francese del 1958", "text": "L'attuale Costituzione francese (\"Constitution fran\u00e7aise du 4 octobre 1958\") \u00e8 la costituzione della Francia, entrata in vigore il 4 ottobre 1958. Il testo, redatto da un'apposita commissione nominata da Charles de Gaulle, era stato approvato a larga maggioranza dall'elettorato il 28 settembre precedente.\nTale carta ha dato origine all'attuale sistema di governo francese, noto come Quinta Repubblica, caratterizzato da una forma di governo semipresidenziale.\nIl tratto fondamentale della nuova Costituzione pu\u00f2 essere trovato nel superamento del parlamentarismo, ritenuto causa di inefficienza nella gestione politica del paese, accompagnato dal rafforzamento dell'esecutivo e dalla centralit\u00e0 del ruolo svolto dal Presidente della Repubblica.\nGenesi storica.\nIl 24 maggio i golpisti presero possesso della Corsica senza spargimenti di sangue e annunciarono che un'operazione dello stesso tipo avrebbe avuto luogo a Parigi se il presidente Ren\u00e9 Coty non avesse attribuito a De Gaulle l'incarico di formare un governo di unit\u00e0 nazionale investito di poteri straordinari per prevenire \"l'abbandono dell'Algeria\". Per scongiurare la minaccia di un colpo di Stato, il Presidente del Consiglio Pflimlin prefer\u00ec passare la mano a De Gaulle, il quale accett\u00f2 di assumere il potere nel rispetto della legalit\u00e0 repubblicana, ma pretese di poter modificare la Costituzione. Perci\u00f2, nella notte tra il 2 e il 3 giugno, si vot\u00f2 la modifica dell'art. 90, per attribuire al nuovo Capo del Governo poteri straordinari per un periodo di sei mesi. Sottoposta al voto popolare il 28 settembre 1958, la nuova Costituzione fu approvata a grande maggioranza e promulgata il 4 ottobre dello stesso anno.\nPreambolo.\nNel preambolo della Costituzione si afferma: \u00abil popolo francese proclama solennemente la sua fedelt\u00e0 ai diritti dell'uomo ed ai principi della sovranit\u00e0 nazionale cos\u00ec come sono stati definiti dalla dichiarazione del 1789, confermata ed integrata dal preambolo della Costituzione del 1946. Sulla base di tali principi e di quello della libera determinazione dei popoli, la Repubblica offre ai territori d'oltremare, che manifestano la volont\u00e0 di aderirvi, nuove istituzioni fondate sull'ideale comune di libert\u00e0, di eguaglianza e di fraternit\u00e0, e concepite in vista della loro evoluzione democratica\u00bb.\nLa forma di governo: le scelte dei Costituenti.\nSecondo la dottrina comparatistica maggioritaria la Costituzione francese del 1958, razionalizzando la forma di governo parlamentare, ha finito per introdurre una nuova forma di governo: il semi-presidenzialismo.\nDuverger ha posto in evidenza la presenza nella Costituzione della V Repubblica di \u00abtre strati successivi, tre sedimenti sovrapposti\u00bb corrispondenti ad altrettante concezioni della forma di governo.\nPer prima cosa vi \u00e8 lo strato di De Gaulle, che si ricollega all'idea enunciata nel discorso di Bayeux di un sistema incentrato sul Presidente della Repubblica. L'obiettivo del generale era quello di configurare un presidente forte, la traduzione in termini giuridici del ruolo che egli stesso pensava di dover svolgere all'interno del regime francese.\nIn secondo luogo, vi \u00e8 lo strato legato alle idee del Ministro della Giustizia Debr\u00e9, il quale guarda al modello Westminster, pur nella consapevolezza della profonda diversit\u00e0 nella situazione di partenza del sistema dei partiti. Precisamente, il padre della Costituzione gollista \u00e8 favorevole ad un rafforzamento del Primo Ministro, chiamato a \u00abdirigere l'azione del Governo\u00bb (art. 21).\nInfine, vi \u00e8 lo strato dei Ministri non gollisti del Governo de Gaulle. Specialmente gli ex Presidenti del Consiglio della IV Repubblica Pfimlin e Mollet erano particolarmente convinti della necessit\u00e0 di proteggere il Governo nella regolamentazione del rapporto fiduciario.\nModifiche costituzionali.\nNel tempo, la Costituzione \u00e8 stata oggetto di 24 revisioni costituzionali. In particolare:"}
{"id": "1124084", "revid": "15756", "url": "https://it.wikipedia.org/wiki?curid=1124084", "title": "Ventilatore", "text": "Il ventilatore \u00e8 un dispositivo con una girante (o \"coclea\") azionata da un motore, con lo scopo di spostare un flusso aeriforme (spesso aria).\nNel caso di ventilatori di piccole dimensioni, si usa il termine \"ventola\", mentre si usa il termine \"soffiante\" per indicare i ventilatori di grosse dimensioni inseriti all'interno di un circuito.\nSe oltre ad essere spostato, l'aeriforme viene anche compresso, non si parla pi\u00f9 di \"ventilatore\", ma pi\u00f9 propriamente di \"compressore\".\nViene spesso utilizzato per dare alle persone refrigerio velocemente; infatti muovendo l'aria circostante verso il corpo, aumenta la velocit\u00e0 di evaporazione del sudore, abbassando in questa maniera la temperatura (grazie alla sottrazione del calore latente associato all'evaporazione del sudore). A differenza del condizionatore, non abbassa la temperatura del locale.\nTipologie costruttive e di alimentazione.\nA seconda della loro geometria costruttiva, possono essere classificati in ventilatori:\nVentilatori senza pale.\nIl ventilatore senza pale apparenti, sviluppato dall'azienda inglese Dyson, a differenza dei comuni ventilatori non ha le classiche pale visibili ma in questo caso l'aria viene aspirata dalla parte bassa del ventilatore (che fa da supporto) tramite una comune ventola centrifuga e viene iniettata a forte velocit\u00e0 nell'anello circolare sovrastante sfruttando l'effetto Coand\u0103 e soffiandola nella stanza.\nVentilatori USB.\nIl ventilatore da USB viene chiamato cos\u00ec in quanto ha il collegamento USB e questo \u00e8 collegabile ad un PC o ad un alimentatore USB.\nVentilatori solari.\nIl ventilatore solare funziona tramite i pannelli fotovoltaici che ricaricano una batteria in modo da farlo funzionare. Esempi di ventilatore solare sono:\nUn ventilatore solare inoltre pu\u00f2 essere utile anche in campeggio durante l'estate in modo da avere un po' di refrigerio in quei luoghi dove non c'\u00e8 la corrente elettrica.\nApplicazioni.\nVentilatori domestici per raffrescamento.\nIn ambito domestico il ventilatore ha lo scopo di migliorare il comfort nel caso di ambienti particolarmente caldi e umidi. Infatti in condizioni normali, quando la temperatura della stanza \u00e8 elevata, il corpo umano mantiene costante la propria temperatura allontanando il calore in eccesso grazie al processo di traspirazione, che consiste nell'allontanamento sotto forma di vapore acqueo di una parte dell'acqua presente nel corpo umano. Se l'umidit\u00e0 \u00e8 elevata l'ambiente circostante \u00e8 gi\u00e0 saturo di vapore acqueo, per cui l'acqua rimane sotto forma liquida (sudore) ed evapora pi\u00f9 lentamente. Utilizzando una ventola, i moti convettivi generati facilitano l'evaporazione dell'acqua e quindi la traspirazione, aiutando quindi ad abbassare la temperatura corporea.\nI ventilatori dunque velocizzano il processo di traspirazione, per cui possono portare a condizioni di disidratazione, soprattutto negli anziani.\nUn esempio di ventilatore domestico \u00e8 il ventilatore a soffitto, oppure quello pi\u00f9 classico da terra con l'asta.\nPiccoli \"ventole\" possono essere inserite in sistemi pi\u00f9 complessi, ad esempio nel ventilconvettore.\nUna tecnologia usata in spazi interni ed esterni in cui ci sia molto caldo, come nei bar dove vengono posizionati i tavolini all'esterno, \u00e8 il ventilatore ad acqua, per muovere l'aria nebulizzandola e raffrescandola (simile all'umidificatore adiabatico).\nVentole e ventilatori domestici per riscaldamento.\nI termoventilatori sono delle stufe elettriche (ma ci sono anche termoconvettori a metano) dotate di una o pi\u00f9 ventole che soffiano l'aria verso il resistore per poi uscire calda. Questi apparecchi servono per riscaldare l'aria accelerando la circolazione dell'aria calda.\nModelli recenti di stufe a gas ventilate sono dotati di un sistema di ventilazione composto da una o pi\u00f9 ventole che soffiano l'aria verso il resistore. Questo sistema pu\u00f2 essere utilizzato per aumentare il riscaldamento nell'ambiente accelerando la circolazione nell'ambiente dell'aria calda.\nAnche altri tipi di stufe (come le stufe a pellet e modelli recenti Stufa a metano, stufa a combustibile liquido, stufa a bioetanolo, Stufa a metano) utilizzano sistemi di ventilazione forzata.\nNel calorifero si pu\u00f2 applicare il ventilatore per caloriferi per accelerare l'effetto riscaldamento prodotto da questi nell'ambiente.\nVentilatori industriali.\ni ventilatori vengono utilizzati nelle gallerie del vento e nelle torri di raffreddamento a circolazione forzata, o negli impianti chimici per svolgere la movimentazione di sostanze aeriformi.\nVentilatori per strumenti musicali aerofoni a mantice (o soffietto, o follo).\nI cosiddetti \"motori dell'organo\"! Si tratta di pompe centrifughe aerauliche o compressori centrifughi (o macchine operatrici a fluido pneumofore ad aria) che gonfiano (di vento) i mantici per far suonare: organi a canne, organi ad ance e organetti musicali da piazza.\nSono costruiti da ditte specializzate, come la tedesca Aug Laukuff o l'italiana Daminato. Sono dotati di: serranda a tendina (o valvola a tendina o ventre elastico), motore elettrico a bronzine, circuito di lubrificazione permanente (attraverso serbatoio) o di autolubrificazione a stoppini, piedini e supporti antivibranti, giunto antivibrante, cabina afona (o afonica) chiusa a chiave e filtro a tasche per vento. Possono essere trifase o monofase; sono costruiti, per funzionare in maniera supersilenziosima. Nel secolo scorso queste macchine venivano costruite dalle ditte organarie stesse come facevano le italiane: Fratelli Ruffatti e Giovanni Tamburini; mentre i motori trifase o monofase, venivano forniti da ditte esterne, come: la svizzera Meindinger o l'italiana Magneti Marelli. I ventilatori del secolo scorso avevano la caratteristica di possedere la girante e la coclea completamente costruiti in legno. Oggi si usa prevalentemente: l'acciaio, l'alluminio o altri metalli.\nI ventilatori per strumenti musicali aerofoni a mantice, sono in grado di raggiungere pressioni aerauliche altissime (2500 millimetri colonna d'acqua); cos\u00ec come le giranti possono raggiungere i 5600 giri al secondo. Altra caratteristica: devono immettere grandi quantit\u00e0 di vento senza trasmettere rumore e vibrazioni del motore e del flusso lungo il circuito aeraulico di alimentazione. Spesso, per raggiungere queste caratteristiche, vengono:\n-costruiti su misura i motori elettrici e e le giranti;\n-aumentate il numero di giranti all'interno di una singola coclea,\n-collegati in serie (attraverso canali) una coclea all'altra,\n-collegate [(sempre in serie) sullo stesso albero motore] pi\u00f9 giranti.\n-collegati in parallelo allo stesso mantice pi\u00f9 ventilatori.\n-collegato il ventilatore principale al mantice principale, dal mantice principale viene installato un canale che si collega alla bocca di aspirazione del ventilatore secondario, dalla bocca di mandata del ventilatore secondario ci si collega ad un altro mantice, che poi si collega al somiere dove sono appoggiate le canne.\nQuando le pressioni del vento superano i 500 millimetri colonna d'acqua, i ventilatori vengono collegati a scambiatori con acqua a perdere per abbassare la temperatura del vento stesso; mentre le canne vengono collegate a molle antisfrecciamento, per evitare che si stacchino dal circuito aeraulico di alimentazione.\nL'applicazione dei ventilatori sugli strumenti musicali aerofoni a mantice, risale alla seconda met\u00e0 dell'Ottocento: in questo periodo, queste macchine sono azionate da motori: idraulici o eolici, a vapore e endotermici. dal Novecento in poi questi motori, sono stati sostituiti da motori elettrici. Da questo momento prendono il nome di elettroventilatori. fin dalla sua nascita i ventilatori per organo a canne devono essere costruiti in maniera tala da non trasmettere vibrazioni e rumori ne all'organo ne agli ascoltatori! Altra caratteristica importante per queste macchine \u00e8 evitare la costruzione materiali plastici e derivati\nQuindi (come spesso accade) sugli strumenti musicali a mantice non \u00e8 consigliato applicare i ventilatori utilizzati per applicazioni civili ed industriali perch\u00e9 non hanno le caratteristiche adatte a questo scopo!\nL'invenzione del ventilatore meccanico a girante risale al 1832 negli Stati Uniti d\u2019America da parte dello statunitense Omar-Rajeen Jumala. Questa data segna il progressivo abbandono di tutti gli attuatori: idraulici, eolici, a vapore, o endotermici; che si usavano per gonfiare le manticerie. Gi\u00e0 tra il Settecento e la prima met\u00e0 Ottocento questi attuatori mandarono in pensione gli uomini tiramantici o follisti o alzamantici e i sistemi di segnalazione come la sonette du soffleur. Quest'ultima per\u00f2, su alcuni strumenti \u00e8 ritornata attualmente utile: non pi\u00f9 come comando per far suonare un campanello (che avvertiva i tiramantici) di gonfiare o fermarsi; ma come comando di accensione e spegnimento, di queste macchine. Oggi tutti gli strumenti musicali a mantice sono alimentati da elettroventilatore. Tuttavia, per\u00f2, durante i restauri (solo degli strumenti storici) si ripristinano comunque le manticerie manuali e spesso si inseriscono attuatori elettromeccanici per il suo gonfiaggio. Si ottengono cos\u00ec, strumenti con manticeria alimentata: o a mano, o con elettroattuatore o con elettroventilatore.\nVentole per apparecchiature elettroniche.\nNei computer viene utilizzato un motorino elettromagnetico collegato all'alimentatore del personal computer. In questo ambito vengono usate ventole di dimensioni ridotte per estrarre l'aria calda dall'interno in modo da prevenire surriscaldamenti del processore e di altre componenti hardware; possono anche essere montate direttamente sui radiatori di alcuni componenti, come il processore della scheda madre o della scheda video.\nNel caso si abbia la possibilit\u00e0 di montare pi\u00f9 ventole sul \"case\" \u00e8 possibile fare s\u00ec che alcune di queste immettano aria, mentre altre la buttino fuori. Alcune hanno anche funzione estetica: dal 2002 si stanno adoperando delle ventole luminose o fluorescenti per alcune operazioni di modding (cio\u00e8 per rendere il PC esteticamente appariscente).\nAlcuni modelli di ventola da PC incorporano un termoresistore, il quale in funzione della temperatura del flusso d'aria in transito adegua la velocit\u00e0 di rotazione della ventola. Ventole di questo tipo vengono impiegate anche in innumerevoli apparecchiature elettroniche e, nei casi in cui il flusso d'aria sia forzato dall'esterno verso l'interno, solitamente \u00e8 presente un filtro in materiale sintetico atto a ridurre la polvere immessa all'interno dell'apparecchiatura. La forma pu\u00f2 essere quadra o tonda, le dimensioni variabili da pochi centimetri a oltre 30. In origine erano realizzate esclusivamente in alluminio pressofuso; in seguito si inizi\u00f2 a produrle anche in materiale plastico con il vantaggio di avere minor peso ma essere inevitabilmente pi\u00f9 rumorose.\nVentola di raffreddamento.\nNell'ambito dei trasporti, le ventole di raffreddamento vengono utilizzate nei sistemi di raffreddamento a liquido o ad aria dei veicoli.\nRaffreddamento a liquido.\nI radiatori delle auto o delle moto di maggiore cilindrata, hanno un impianto di raffreddamento a liquido munito di ventole, questo perch\u00e9 in determinate condizioni si ha una generazione di calore da parte del motore superiore a quella che pu\u00f2 dissipare il radiatore, come quando si \u00e8 in coda, dove la ridotta velocit\u00e0 riduce il flusso d'aria che passa attraverso le alette del radiatore. Il ventilatore viene azionato quando la temperatura del liquido supera un determinato limite.\nNei motori di grande potenza, per esempio per macchine da costruzione o agricole, la ventola \u00e8 spesso azionata dal motore endotermico tramite un rinvio a cinghia, in modo da ridurre le vibrazioni. In questi casi, date le alte potenze in gioco, si possono installare ventole in grado di cambiare l'angolo di inclinazione delle pale durante il normale funzionamento del motore, ottenendo cos\u00ec una riduzione di consumo e rumore. Sui mezzi pubblici si fa spesso uso di ventilatori ad azionamento idraulico, capaci di variare in ogni momento il loro regime di velocit\u00e0 in base alla temperatura del liquido di raffreddamento del motore.\nRaffreddamento ad aria.\nNei mezzi dove il raffreddamento \u00e8 costituito da alette di dissipazione, pu\u00f2 essere presente una ventola che ruota grazie al movimento trasmesso dall'albero motore; la funzione di tale ventola \u00e8 quella di velocizzare lo scambio di calore tra il motore e l'aria esterna e di conseguenza velocizzare il raffreddamento del motore (essendo l'aria a temperatura pi\u00f9 bassa rispetto alla temperatura della superficie esterna del motore).\nPressione elaborata e prevalenza.\nIl ventilatore \u00e8 una macchina operatrice che trasmette energia alla corrente aeriforme sotto forma di un aumento di pressione.\nLa pressione totale elaborata da un ventilatore corrisponde all'incremento di pressione totale del flusso fra la sezione di aspirazione e sezione di mandata:\nLa pressione totale comprende due componenti:\nL'incremento di pressione e densit\u00e0 che il gas subisce in un ventilatore \u00e8 relativamente modesto, a differenza di un compressore. Per tale ragione \u00e8 prassi considerare incomprimibile il fluido che attraversa il ventilatore. Ci\u00f2 conduce a ritenere valida anche per i ventilatori la teoria delle pompe e permette di considerarli comunque macchine idrauliche o meglio \"aerauliche\".\nSi definisce prevalenza del ventilatore:\nEssendo il ventilatore un organo compressore vale:\nLa prevalenza del ventilatore in mm di colonna d'acqua \u00e8 invece:\nessendo:"}
{"id": "1124085", "revid": "767487", "url": "https://it.wikipedia.org/wiki?curid=1124085", "title": "Lupo\u010d", "text": "Lupo\u010d (in ungherese \"G\u00e1csl\u00e1pos\", in tedesco \"Lupatsch\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica."}
{"id": "1124086", "revid": "124259555", "url": "https://it.wikipedia.org/wiki?curid=1124086", "title": "Coro della SAT", "text": "Il Coro della SAT (Societ\u00e0 degli alpinisti tridentini) \u00e8 il pi\u00f9 celebre tra i cori maschili italiani comunemente chiamati \"di montagna\"; esegue principalmente elaborazioni di canti popolari.\nStoria.\nIl Coro \u00e8 nato ufficialmente a Trento il 25 maggio 1926, per opera dei fratelli Pedrotti e di alcuni amici. Essi intrapresero, inoltre, un'opera di recupero di tutto il patrimonio di canti popolari, in particolare del Trentino, curando personalmente le prime armonizzazioni. La formazione \u00e8 considerata il pi\u00f9 prestigioso coro di montagna, le cui interpretazioni hanno fatto scuola in tutta Italia. A partire dalla sua fondazione, in particolare dopo la guerra, sono nate svariate formazioni per voci maschili che prendono a modello il coro trentino, nella formazione e nel repertorio.\nPer il Coro della SAT hanno armonizzato brani numerosi musicisti di fama internazionale tra cui: Antonio Pedrotti, Renato Dionisi, Arturo Benedetti Michelangeli, Luigi Pigarelli, Andrea Mascagni, Giorgio Federico Ghedini, Bruno Zanolini.\nDal 1988 il Coro \u00e8 diretto da Mauro Pedrotti, nipote di Silvio e figlio di Mario.\nConcerti e tourn\u00e9e.\nIl coro SAT si \u00e8 esibito in oltre mille concerti in Italia, Europa (Austria, Belgio, Cecoslovacchia e ora Repubblica Ceca, Danimarca, Finlandia, Francia, Germania, Gran Bretagna, Paesi Bassi, Russia, Svizzera), America (Brasile, Canada, Messico, Stati Uniti) ed Asia (Corea del Sud), nei teatri pi\u00f9 prestigiosi.\nDiscografia.\nSono qui catalogate le edizioni su dischi a 78 giri (Columbia e Odeon), 33 giri (Odeon e RCA) e compact disc (RCA e Fondazione Coro della SAT); non sono catalogate le edizioni su dischi a 45 giri (Odeon e RCA), su musicassetta (RCA), su stereo8 (RCA) e le edizioni per i mercati esteri (RCA e Telefunken).\nLa Voce del Padrone - Columbia - Marconiphone.\nDischi a 78 giri (dal 1933 al 1943)\nOdeon Carisch.\nDischi a 78 giri (dal 1947 al 1954)\nDischi a 33 giri (dal 1954 al 1973)\nRCA - BMG Ariola.\nDischi a 33 giri (dal 1960 al 1986)\nCompact Disk (dal 1983)\nFondazione Coro della SAT.\nCompact Disk (dal 1996)"}
{"id": "1124087", "revid": "74801", "url": "https://it.wikipedia.org/wiki?curid=1124087", "title": "\u013dubore\u010d", "text": "\u013dubore\u010d (in ungherese \"Nagylibercse\", in tedesco \"Libertschen\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\n\u00c8 citt\u00e0 natale del letterato J\u00e1n Benedikti e dello scrittore \u013dudov\u00edt Mar\u00f3thy."}
{"id": "1124088", "revid": "154893", "url": "https://it.wikipedia.org/wiki?curid=1124088", "title": "2\u00ba Capo Scelto", "text": ""}
{"id": "1124089", "revid": "22356", "url": "https://it.wikipedia.org/wiki?curid=1124089", "title": "Coelurosauravus", "text": "Il celurosauravo (gen. Coelurosauravus) era uno strano rettile vissuto nel Permiano superiore (circa 250 milioni di anni fa), i cui resti sono stati rinvenuti in Europa e in Madagascar. Coelurosauravus significa \"lucertola uccello dagli ossi cavi\".\nIl primo rettile volante.\nLa caratteristica pi\u00f9 insolita di questo animale dalle dimensioni simili a quelle di una grossa lucertola era data dalla presenza di ossa scollegate dalle costole, allungatissime e sottili. Probabilmente, queste ossa nell'animale vivo erano unite da un lembo di pelle e raggiungevano un'apertura di circa trenta centimetri (la lunghezza dell'animale era di circa quaranta centimetri). Le caratteristiche ossa permettevano all'animale di planare da un albero all'altro, per cacciare pi\u00f9 efficacemente i piccoli insetti di cui si cibava. Inizialmente queste ossa furono scambiate per spine di pesce. Corretto l'errore, si pens\u00f2 che fossero espansioni delle costole analoghe a quelle di alcune lucertole odierne. Studi successivi dimostrarono per\u00f2 che fossero del tutto scollegate dalle costole: una caratteristica non presente nei rettili odierni. Grazie a queste \"ali\" poteva planare da un posto all'altro. Questi brevi voli planati costituiscono il primo tentativo, da parte dei vertebrati, di sfruttare le vie aeree. Gli arti, forse, venivano tenuti distesi per aumentare la resistenza dell'aria e attutire la velocit\u00e0 di caduta. Una tecnica simile viene usata dall'odierno drago volante (gen. \"Draco\") dell'Asia sudorientale, e nel Triassico venne \"ricalcata\" da altri animali simili a lucertole ma non strettamente imparentati con il celurosauravo, come l\"'Icarosaurus\" e il \"Kuehneosaurus\". Le stesse strutture furono usate da un piccolo rettile cinese chiamato \"Xianglong zhaoi\", vissuto per\u00f2 molti milioni di anni dopo, nel Cretaceo. Il celurosauravo fu uno delle molte specie ad essersi estinta nella estinzione di massa avvenuta circa 250 milioni di anni fa.\nParentele incerte.\nLa testa del celurosauravo \u00e8 fornita di uno strano \"collare osseo\" posteriore, ampiamente fenestrato, dalla funzione ignota. Di \"Coelurosauravus\" sono note due specie, \"C. elivensis\" del Madagascar e \"C. jaekeli\" della Germania. Le parentele di questo animale e di pochi animali simili (ad es. \"Rautiania\") non sono ben note, e probabilmente devono essere considerati diapsidi primitivi affini al gruppo, altrettanto bizzarro, dei simiosauri (Simiosauria) o \"rettili scimmia\"."}
{"id": "1124095", "revid": "124516768", "url": "https://it.wikipedia.org/wiki?curid=1124095", "title": "Federico Guglielmo I di Brandeburgo", "text": "Personaggio tra i pi\u00f9 noti della casata degli Hohenzollern, \u00e8 noto come \"il Grande Elettore\" (in tedesco \"der Gro\u00dfe Kurf\u00fcrst\") per le sue conquiste in campo militare e politico. Strenuo calvinista, associ\u00f2 le proprie fortune a quella della crescente classe commerciale brandeburghese, vedendo nel commercio l'opportunit\u00e0 per far crescere il suo stato, gettando le basi per lo sviluppo della futura potenza della Prussia. Con le politiche interne che attu\u00f2 nel suo stato, diede un nuovo ruolo al Brandeburgo nella politica dell'Europa centro-settentrionale, preparando il terreno per la proclamazione del regno di Prussia che avverr\u00e0 sotto suo figlio e successore.\nBiografia.\nI primi anni.\nFederico Guglielmo era figlio di Giorgio Guglielmo (1595\u20131640), e di sua moglie, Elisabetta Carlotta principessa del Palatinato (1597\u20131660). Dalla primavera del 1627 sino all'estate del 1634, visse entro le mura sicure della fortezza di K\u00fcstrin con il suo tutore, Johann Friedrich von Kalkum e, occasionalmente, trascorreva dei periodi alla residenza di caccia di suo padre da poco costruita a Letzlingen. Gran parte della sua giovinezza la visse da solo essendo che i suoi genitori vivevano di fatto separati e di lui si occup\u00f2 invece attivamente suo zio Gustavo II Adolfo di Svezia che provava per lui grande affetto. Studi\u00f2 fin da piccolo lingue come il francese e lo svedese oltre al nativo tedesco, e venne cresciuto secondo i principi della religione riformata. La sua preparazione fisica venne incoraggiata dalla partecipazione alle cacce organizzate a corte.\nL'apprendistato in Olanda.\nMentre i territori dello stato di suo padre venivano devastati da truppe imperiali e svedesi nel corso della guerra dei trent'anni, il quattordicenne principe elettorale venne inviato nei Paesi Bassi dal luglio del 1634, in un periodo in cui l'Olanda viveva uno dei suoi periodi di maggior splendore. Qui Federico Guglielmo complet\u00f2 la propria formazione, imparando la lingua locale e formandosi anche all'artigianato.\nFederico Guglielmo venne accolto alla corte dello \"stadtholder\" Federico Enrico d'Orange, zio di sua madre, che lo pose a risiedere ad Arnhem. A Leida, frequent\u00f2 i corsi della locale universit\u00e0 e per quattro anni acquis\u00ec conoscenze notevoli che influiranno decisamente sul suo carattere e sulle sue azioni future come elettore del Brandeburgo. Nel contempo, Federico Guglielmo acquis\u00ec un notevole rispetto e una grande conoscenza dell'Olanda e degli olandesi, uno stato che secondo il suo ideale si presentava altamente sviluppato per l'epoca, una potenza che aveva fatto del commercio l'anima della propria stessa sopravvivenza e che egli sfrutt\u00f2 come modello poi anche per il Brandeburgo dove tutto ci\u00f2 mancava completamente. Ad Amsterdam apprese i segreti della cantieristica navale. Nell'estate del 1638 fu a Berlino contro la sua volont\u00e0 per volere di suo padre.\nAnche negli anni in Olanda, Federico Guglielmo si dimostr\u00f2 un individuo risoluto e caparbio, profondamente religioso e intellettualmente vivace. Ammirato profondamente dallo statolder Enrico dei Paesi Bassi, il giovane tedesco si innamor\u00f2 profondamente della figlia di lui, Luisa Enrichetta, con la quale si spos\u00f2 in seguito.\nLa difficile ascesa al trono.\nAlla morte del padre, nel 1640, il ventenne \"Kronprinz\" si ritrov\u00f2 a salire al trono in uno dei periodi storici peggiori per il Brandeburgo: le citt\u00e0, fortemente provate dalle recente guerra, erano in gran parte spopolate, il commercio ristagnava, le industrie erano distrutte, le campagne desolate e incolte, la popolazione decimata dagli eserciti e dalle epidemie. Berlino, la capitale, contava appena poche migliaia di abitanti. A questo si assommava il fatto che il Brandeburgo, Cleve e Mark erano ancora occupati in gran parte da truppe straniere (gli svedesi nel Brandeburgo, gli olandesi a Cleve e gli imperiali nella contea di Mark). Il ducato di Prussia era considerato una propriet\u00e0 incerta del sovrano locale dal momento che lo stesso Federico Guglielmo dovette prestare giuramento feudale al re Ladislao IV Vasa quando assunse il suo incarico come reggente. Il suo stesso governo era retto dal potentissimo principe Adamo di Schwarzenberg, il quale era desideroso di potere personale a scapito della figura dell'elettore.\nSaggiamente, Federico Guglielmo decise come prima cosa di salvare ci\u00f2 che poteva essere salvato, concludendo un armistizio con la Svezia e restando neutrale nel conflitto sino al 1648 quando, con la Pace di Vestfalia, gli furono assegnati la Pomerania occidentale e alcuni territori intorno al Brandeburgo. A Cleve recuper\u00f2 il dominio e coltiv\u00f2 relazioni stabili con i vicini olandesi, presso i quali aveva vissuto e coi quali aveva uno splendido rapporto personale. Col supporto di Johann Gregor Memhardt, che venne da lui nominato capomastro elettorale, Federico Guglielmo ripristin\u00f2 il sistema di fortificazioni che avevano innanzitutto il compito di proteggere i suoi domini.\nRiusc\u00ec grazie alla sua tenacia a ripopolare le regioni colpite dalla guerra, accogliendo molti Ugonotti fuggiti dalla Francia.\nA livello di politica interna, per prima cosa lavor\u00f2 per distruggere l'influenza negativa e personale del conte Adamo di Schwarzenberg che, come consiglio segreto, aveva effettivamente diretto gli affari di stato dell'elettorato del Brandeburgo in maniera autocratica. Subito dopo essersi insediato, l'elettore lo destitu\u00ec dalla sua posizione e l'anno successivo ordin\u00f2 addirittura il suo arresto, confinandolo quindi nella fortezza di Spandau dove mor\u00ec quattro giorni dopo.\nIl suo matrimonio con la figlia dello \"stadtholder\" d'Olanda, oltre ad un ricco patrimonio di dote (120.000 \"Reichstalers\" in contanti e gioielli per un valore di 60.000 \"reichstaler\"), gli port\u00f2 uno stuolo di artisti, artigiani, costruttori, agricoltori e mercanti olandesi che contribuirono alla modernizzazione del Brandeburgo e promossero nuovi investimenti nella regione. A Berlino ed a Potsdam, in particolare, si stabilirono vere e proprie \"colonie olandesi\" che si occuparono dell'ampliamento e della riprogettazione delle fortificazioni, oltre che dell'ampliamento del palazzo cittadino e della costruzione di strade e canali.\nLa diplomazia.\nDurante la guerra dei trent'anni, Federico Guglielmo si sforz\u00f2 di mantenere, con un esercito minimo, un delicato equilibrio tra le forze protestanti e cattoliche che combattevano in tutto il Sacro Romano Impero. Da questi impietosi inizi Federico Guglielmo riusc\u00ec a ricostruire i suoi territori devastati dalla guerra. In contrasto con le dispute religiose che hanno sconvolto gli affari interni di altri stati europei, il Brandeburgo-Prussia ha beneficiato della politica di tolleranza religiosa adottata da Federico Guglielmo. Con l'aiuto delle sovvenzioni francesi, costru\u00ec un esercito per difendere il paese. Nella Seconda Guerra del Nord, fu costretto ad accettare il vassallaggio svedese per il Ducato di Prussia secondo i termini del trattato di K\u00f6nigsberg, ma con il progredire della guerra riusc\u00ec a ottenere piena sovranit\u00e0 per il ducato prussiano nei trattati di Labiau, Wehlau, Bromberg e Oliva, lasciando l'imperatore del Sacro Romano Impero come suo unico privilegio per le sue propriet\u00e0 imperiali.\nNel conflitto per l'eredit\u00e0 della Pomerania, Federico Guglielmo dovette accettare due battute d'arresto. Sebbene abbia avuto successo militarmente nella Pomerania svedese, ha dovuto piegarsi alle richieste della Francia e restituire i suoi guadagni in Svezia nel trattato di Saint-Germain-en-Laye.\nLa nascita del nuovo esercito e la Guerra d'Olanda.\nNel 1653, dopo estenuanti trattative durate un anno, Federico Guglielmo ottenne dagli Junker i fondi necessari per la creazione di un piccolo esercito permanente. Venne infatti creato il \"Generalkriegskommissariat\" (Commissariato generale della guerra), un organo incaricato di riscuotere in tutto lo stato le tasse di guerra. In cambio la nobilt\u00e0, che fino ad allora si occupava della riscossione di tutte le imposte, ottenne una serie di privilegi e di esenzioni fiscali ma, cosa pi\u00f9 importante, vedeva rafforzata la propria giurisdizione sui contadini. Federico Guglielmo ottenne la corona del ducato di Prussia a seguito della Seconda Guerra del Nord, nella quale si alle\u00f2 con la Svezia di Carlo X, sconfiggendo Russia e Danimarca.\nFederico Guglielmo fu un comandante militare di vasta fama nella sua epoca, ed il suo esercito permanente sarebbe diventato in seguito il modello per quello prussiano. \u00c8 noto per la sua vittoria congiunta con le forze svedesi nella Battaglia di Varsavia, che, secondo Hajo Holborn, segn\u00f2 \"l'inizio della storia militare prussiana\", ma gli svedesi lo attaccarono per volere del re Luigi XIV e invasero il Brandeburgo dopo che questi aveva inviato 20.000 uomini in Renania per accordi che in precedenza aveva preso proprio con gli amici olandesi che ora erano in guerra col Re Sole.\nDopo aver marciato per 250 chilometri in 15 giorni, colse di sorpresa gli svedesi e riusc\u00ec a sconfiggerli sul campo nella battaglia di Fehrbellin, distruggendo il mito dell'invincibilit\u00e0 militare svedese. In seguito distrusse un altro esercito svedese che invase il Ducato di Prussia nel 1678. \u00c8 noto per il suo uso delle direttive generali e della delega decisionale ai suoi comandanti, che in seguito diverranno la base per la dottrina tedesca di Auftragstaktik, ed \u00e8 noto per l'utilizzo della mobilit\u00e0 rapida per sconfiggere i suoi nemici.\nIl consolidamento dello stato.\nPoste le basi del suo nuovo stato, Federico Guglielmo si preoccup\u00f2 della politica interna e di risistemare l'economia del Brandeburgo accogliendo i vari esuli delle nazioni confinanti, promuovendo la costruzione di nuove industrie, di strade, di dighe e di canali, facendo bonificare le paludi per l'agricoltura, rafforzando la burocrazia ed accentuando l'importanza dell'elettore di Berlino, unica figura che accomunava gli eterogenei territori tedeschi a lui sottomessi. Rinforz\u00f2 inoltre l'esercito con l'introduzione di nuove macchine belliche e raddoppi\u00f2 gli effettivi in servizio; all'aristocrazia concesse poteri latifondisti, militari ed uffici pubblici. \nNel 1680, allo scopo di ottenere il rimborso di un prestito di 1,8 milioni di talleri dalla Spagna o comunque rivalersi nei confronti della potenza ispanica per pari importo, diede inizio alla guerra ispano-brandeburghese, una guerra di corsa condotta da squadre della Marina brandeburghese, che attaccavano navi e convogli mercantili spagnoli per appropriarsi del carico, che veniva poi venduto. Tuttavia, dopo i primi successi di modesta portata, la sua squadra principale fu sonoramente sconfitta dalla flotta spagnola a Capo San Vincenzo, nel Portogallo meridionale, nel 1681 e Federico, anche a seguito delle proteste delle altre potenze europee, pose fine al conflitto.\nNel 1685 accolse gli esuli ugonotti dalla Francia. \nMor\u00ec il 9 maggio 1688 nel suo palazzo di Potsdam e la sua salma venne posta nella cripta degli Hohernzollern del Duomo di Berlino. Gli succedette il figlio Federico I di Prussia.\nMatrimoni.\nPrimo matrimonio.\nSpos\u00f2, il 7 dicembre 1646 a L'Aia, Luisa Enrichetta d'Orange (1627\u20131667), figlia di Federico Enrico d'Orange. Ebbero sei figli:\nSecondo matrimonio.\nSpos\u00f2, il 13 giugno 1668, Sofia Dorotea di Schleswig-Holstein-Sonderburg-Gl\u00fccksburg (1636\u20131689), figlia di Filippo di Schleswig-Holstein-Sonderburg-Gl\u00fccksburg e di Sofia Edvige di Sassonia-Lauenburg. Ebbero sette figli:"}
{"id": "1124097", "revid": "92723", "url": "https://it.wikipedia.org/wiki?curid=1124097", "title": "Lu\u010denec", "text": "Lu\u010denec (in ungherese: \"Losonc\"; in tedesco: \"Lizenz\") \u00e8 una citt\u00e0 della Slovacchia, capoluogo dell'omonimo distretto nella regione di Bansk\u00e1 Bystrica. \nLu\u010denec \u00e8 il centro economico di tutta la regione di Novohrad, che include anche i distretti di Rimavsk\u00e1 Sobota, Polt\u00e1r e Ve\u013ek\u00fd Krt\u00ed\u0161.\nStoria.\nLu\u010denec e i territori circondanti furono abitati sin dall'Et\u00e0 della pietra. Gli slavi si stabilirono nell'area dal VI e VII secolo come primi abitanti permanenti e gli ungheresi si unirono a loro nel X secolo.\nLa prima documentazione scritta indiretta riguardo a Lu\u010denec risale al 1128, quando Lamberto costru\u00ec una cappella in onore della Vergine Maria. La prima documentazione diretta risale invece al 1247, con il nome di \"Luchunch\", ma fino alla prima met\u00e0 del XV secolo fu solo un villaggio, situato al di fuori delle principali vie di commercio. Nel 1442 Lu\u010denec fu conquistata dalle truppe ussite di Jan Jiskra e nel 1451 si svolse la Battaglia di Lu\u010denec, tra le truppe di J\u00e1n Hu\u0148ady e quelle di Jan Jiskra, che fu vincitore.\nDopo la caduta del castello di Fi\u013eakovo nel 1554, Lu\u010denec cadde sotto il controllo degli ottomani e dei loro vassalli fino al 1593. La citt\u00e0 fu incendiata diverse volte fino alla met\u00e0 del XIX secolo, quando durante le Rivoluzioni del 1848-1849 fu occupata dalle truppe imperiali russe.\nLa citt\u00e0 fu sottoposta a modernizzazione del XIX e XX secolo, con la costruzione di nuove industrie, linee del telegrafo e linee ferroviarie che la collegavano con Budapest e \u017dilina. Dopo la prima guerra mondiale, per effetto del Trattato del Trianon, Lu\u010denec divenne parte della Cecoslovacchia e, per un breve periodo nel 1919, della repubblica socialista slovacca. Nel 1938 Lu\u010denec fu annessa all'Ungheria per effetto del Primo Arbitrato di Vienna, e fu restituita alla Cecoslovacchia solo nel 1944.\nLu\u010denec possiede una grande sinagoga abbandonata, costruita nel 1924 per la numerosa popolazione ebrea esistente nella citt\u00e0 prima della seconda guerra mondiale.\nSociet\u00e0.\nEtnie e minoranze straniere.\nDal censimento del 2001:\nNuclei abitati.\nLu\u010denec \u00e8 divisa in 3 nuclei abitati:"}
{"id": "1124098", "revid": "287204", "url": "https://it.wikipedia.org/wiki?curid=1124098", "title": "Lucenec", "text": ""}
{"id": "1124115", "revid": "22356", "url": "https://it.wikipedia.org/wiki?curid=1124115", "title": "Weigeltisauridae", "text": ""}
{"id": "1124117", "revid": "78273", "url": "https://it.wikipedia.org/wiki?curid=1124117", "title": "Basilica di Santa Maria del Carmine Maggiore", "text": ""}
{"id": "1124121", "revid": "1305772", "url": "https://it.wikipedia.org/wiki?curid=1124121", "title": "Speedball (videogioco)", "text": "Speedball \u00e8 un videogioco sportivo sviluppato dalla The Bitmap Brothers nel 1988. Usc\u00ec per i computer Amiga, Atari ST, Commodore 64 e MS-DOS e successivamente per le console Master System e NES. Lo \"Speedball\" \u00e8 uno sport futuristico giocato con una palla su un campo simile a quello da hockey da 5 giocatori per squadra. Il campo \u00e8 delimitato da pareti d'acciaio e la stessa palla \u00e8 d'acciaio. Il gioco non prevede regole e ogni genere di contatto \u00e8 permesso. Il videogioco ha avuto diversi seguiti.\nLa musica delle versioni per computer \u00e8 stata composta da David Whittaker mentre Mark Coleman ha sviluppato la grafica delle versioni a 16 bit. Il gioco ebbe un buon successo per via del gameplay corretto, della buona grafica e delle musiche coinvolgenti.\nSerie.\n\"Heavy Smash\" della Data East, prodotto nel 1993, \u00e8 un videogioco arcade chiaramente ispirato a \"Speedball\"."}
{"id": "1124124", "revid": "767487", "url": "https://it.wikipedia.org/wiki?curid=1124124", "title": "Cabin Fever (film 2002)", "text": "Cabin Fever \u00e8 un film del 2002, diretto da Eli Roth.\nIl titolo del film \u00e8 stato scelto non a caso, in quanto essenza di un doppio senso in inglese: se da una parte si indica una particolare manifestazione claustrofobica definita in psicologia come \"Sindrome della Capanna o del Prigioniero\" (visibile con il declino dei legami d'amicizia tra gli studenti), dall'altra si fa riferimento alle malattie trasmesse in cabine (o bagni).\nRoth ha ricercato uno stile che potesse essere il punto di partenza per moderni film dell'orrore distribuiti negli anni recenti. Prendendo spunto da \"The Blair Witch Project\" Roth us\u00f2 internet come mezzo promozionale per il film, al fine di ottenere consensi per quando sarebbe stato distribuito. Per la realizzazione di \"Cabin Fever\", comunque, Roth si \u00e8 ispirato a diversi suoi film preferiti, tra i quali \"La casa\", \"Non aprite quella porta\" e \"L'ultima casa a sinistra\". Il film ha avuto un sequel nel 2009, \"Cabin Fever 2 - Il contagio\", e un prequel nel 2014, \"\".\nTrama.\nTornando a casa da una battuta di caccia nei boschi, Henry, un eremita, trova il proprio cane morto, con il ventre marcio e orribilmente corroso e, dopo essersi sporcato con il suo sangue, contrae una terribile e mortale malattia, una forma fulminante ed estremamente contagiosa di fascite necrotizzante. Qualche giorno dopo, un gruppo di cinque amici - composto da Jeff, Marcy, Paul, Karen e Bert decide di trascorrere una settimana di vacanza in un cottage di campagna. Jeff e Marcy stanno insieme, mentre Paul \u00e8 attratto da Karen e cerca di conquistarla, e Bert \u00e8 il proverbiale \"terzo incomodo\", immaturo, chiassoso e propenso a combinare guai. Arrivati al villaggio vicino al bosco da loro scelto come meta, i cinque ragazzi fanno conoscenza di alcuni curiosi personaggi, tra cui Dennis, un biondo ragazzino autistico con la tendenza a tirare morsi a chi gli si avvicina e il vecchio proprietario di un negozio di alimentari, intento a pulire un fucile affermando che lo sta preparando \"per i negri\". Arrivati al cottage Jeff e Marcy si chiudono in camera per fare sesso, Paul e Karen fanno un tranquillo giro in barca nel lago l\u00ec vicino e Bert va in giro per il bosco con un fucile per dare la caccia agli scoiattoli. Qui il ragazzo accidentalmente spara ad Henry ferendolo di striscio. L'uomo, gi\u00e0 sfigurato dalla malattia, fugge e Bert sconvolto, ritorna al cottage senza fare parola agli amici dell'accaduto.\nQuella sera, i cinque amici si riuniscono davanti ad un fal\u00f2, raccontandosi storie lugubri, e vengono raggiunti da un giovane di nome Justin, che ama farsi chiamare \"Grimm\" ed \u00e8 accompagnato da un aggressivo cane di nome Dr. Mambo. Qui il ragazzo chiede ai protagonisti di unirsi a loro in cambio di un po' di marijuana. Di l\u00ec a poco comincia a piovere, e il ragazzo se ne va lasciando l\u00ec il suo cane promettendo di ritornare. Poco dopo arriva Henry, chiedendo aiuto ai protagonisti, vomitando sangue, cercando di rubare loro la macchina, per andare in ospedale e infine aggredendo Karen e Marcy in preda alla disperazione. I ragazzi, spaventati e non sapendo come comportarsi, finiscono per dargli fuoco. Il giorno dopo Bert e Jeff vanno in cerca di un telefono per chiamare la polizia. Incontrano un'allevatrice di maiali intenta a squartare alcuni dei suoi animali, che, infuriata, spiega ai ragazzi che nel bosco c'\u00e8 una malattia che sta infettando gli animali domestici e offre loro il suo telefono. I due per\u00f2 scoprono che la donna \u00e8 la cugina di Henry e, temendo di finire nei guai, si allontanano con una scusa. A peggiorare le cose ci penser\u00e0 Dr. Mambo, che comincia ad aggirarsi intorno al cottage con intenti aggressivi. Paul nel frattempo incontra l'agente Winston Olsen, un poliziotto amante del divertimento e degli eccessi, che gli promette di inviare un carro attrezzi al cottage per trainare l'automobile. Poco dopo Paul raggiunge Karen, ritiratasi a riposare nella sua stanza, e qui i due hanno un momento di intimit\u00e0, ma Paul si accorge che Karen \u00e8 stata infettata dalla stessa malattia che aveva colpito Henry. Per evitare di essere contagiati a loro volta, Paul, Marcy, Jeff e Bert decidono di isolare Karen, rinchiudendola nel capanno degli attrezzi l\u00ec vicino.\nDa qui le cose cominciano a precipitare: Jeff, spaventato, decide di fuggire, mentre Bert si accorge di essere anche lui infetto, e si reca in paese per chiedere aiuto. Qui il ragazzo viene morso da Dennis, infettandolo e attirandosi le ire del padre e dei suoi amici, che cominciano a dargli la caccia per ucciderlo. Al cottage, nel frattempo, Marcy viene presa dallo sconforto e, credendo che per loro non ci sar\u00e0 scampo e saranno destinati a morire, convince Paul ad avere un rapporto sessuale non protetto. Dopo ci\u00f2 anche Paul si allontana dal cottage e Marcy, in preda ad una crisi depressiva, scopre di essere infetta anche lei quando, depilandosi le gambe, vede formarsi su di esse le piaghe caratteristiche della malattia. In preda al panico la ragazza esce dal cottage urlando, e viene assalita da Dr. Mambo, che la sbrana.\nNel frattempo, Paul scopre il corpo di Henry che galleggia in un serbatoio, scoprendo che l'infezione pu\u00f2 diffondersi attraverso l'acqua potabile. Tornato al cottage, Paul sorprende Dr. Mambo che \u00e8 riuscito ad entrare nel capanno e sta divorando Karen. Dopo aver ucciso il cane con il fucile di Bert, Paul, notando che Karen, nonostante le piaghe dell'infezione e le mutilazioni inflittale dal feroce cane, \u00e8 ancora viva, la uccide a colpi di vanga per non farla soffrire pi\u00f9. Un Bert morente arriva infine al cottage, ancora inseguito dal padre di Dennis e i suoi compagni. Con l'aiuto di Paul, Bert riesce ad uccidere i suoi inseguitori, per poi esalare l'ultimo respiro, mentre Paul si propone di trovare Jeff. Dopo aver trovato il corpo smembrato di Grimm e aver scoperto di essere infetto a sua volta, Paul si avvia con la sua auto, investendo un cervo che, negli spasmi della morte, arriva molto vicino ad ucciderlo.\nOrmai a stento capace di reggersi in piedi, Paul si ritrova nel mezzo di una festa di adolescenti intenti ad ubriacarsi e a fumare, a cui sta partecipando anche l'agente Olsen. Tramite un gruppo di suoi colleghi che lo avvisano via radio, l'agente apprende cos'\u00e8 successo al cottage di Paul e, quando il ragazzo infetta alcuni dei giovani partecipanti alla festa, anzich\u00e9 aiutarlo, Olsen lo caccia via in malo modo.\nPaul viene quindi raccolto da un camion di passaggio e portato in ospedale. Qui viene sottoposto a interrogatorio da alcuni agenti, ma non riesce a dare nessuna risposta. Lo sceriffo della contea ordina quindi all'agente Olsen di \"occuparsi di lui\". Paul cerca quindi di avvertire l'agente del pericolo che pu\u00f2 causare l'acqua infetta, ma non viene ascoltato, e viene spinto dentro un lago dal poliziotto.\nIl giorno dopo Jeff, dopo essere rimasto nascosto nei boschi per ore, ritorna al cottage dove, vedendo i resti degli amici, scoppia in un pianto di dolore che si trasforma subito dopo in gioia per essere sopravvissuto a quel massacro. La sua felicit\u00e0 per\u00f2 dura poco, perch\u00e9 subito dopo viene ucciso da una pattuglia di poliziotti, che poi bruciano il suo cadavere assieme a quello degli amici.\nGi\u00f9 in paese, nel frattempo, due bambini vendono della limonata, che hanno ricavato dall'acqua del lago in cui Paul \u00e8 stato gettato, agli stessi agenti di polizia. Inoltre, un grande camion, riempito con bottiglie di acqua prelevata dal torrente, viene parcheggiato davanti al negozio di alimentari in cui i ragazzi si erano fermati al loro arrivo al villaggio.\nIl film termina con alcuni afroamericani che entrano nel negozio di alimentari. Il proprietario del negozio afferra il fucile che stava pulendo e glielo consegna, spiegando che lo ha pulito e caricato per loro.\nProduzione.\nEli Roth scrisse la sceneggiatura di \"Cabin Fever\" insieme all'amico e compagno di stanza alla New York University, Randy Pearlstein, nel 1995, mentre era impiegato come assistente alla produzione in \"Private Parts\" di Howard Stern. Con alcune idee gi\u00e0 in mente, termin\u00f2 la storia ispirandosi a una reale esperienza personale del passato, quando durante un viaggio in Islanda incontr\u00f2 un'infezione alla pelle.\nI primi tentativi di trovare un compratore si rivelarono infruttuosi, poich\u00e9 le principali compagnie ritenevano l'orrore ormai un genere decaduto e poco redditizio.\nQuando, per\u00f2, usc\u00ec \"Scream\" nel 1996, ottenendo un grande successo sia in termini di incassi che di critica, diverse case cinematografiche rividero i loro parametri sul genere. Nonostante ci\u00f2, Roth non riusc\u00ec ancora a trovare un acquirente, poich\u00e9 chi si era mostrato interessato, gli aveva proposto di rendere la sceneggiatura pi\u00f9 vicina a \"Scream\".\nAlcuni potenziali finanziatori trovarono il contenuto del film eccessivo, sia per la caratterizzazione molto gore, che per l'uso della parola \"negro\" a inizio film. Per questi e altri motivi, la sceneggiatura non fu prodotta sino alla fine del 2001, quando Roth e Lauren Moews raccolsero insieme cinquantamila dollari per avviare la produzione, aiutati dai produttori Evan Astrowky e Sam Froelich.\nNella lista dei ringraziamenti viene citato David Lynch.\nCast.\nNon si sa chi ha interpretato il \"chirurgo-coniglio\", intento a curare Dennis, visto da Paul mentre viene ricoverato, fra i titoli di coda al posto del nome dell'attore \u00e8 scritto: \"We will never tell\", cio\u00e8 \"Non lo diremo mai\". Il ruolo del \"chirurgo-coniglio\" \u00e8 un esplicito omaggio a Shining, nella scena in cui la moglie di Jack vede un uomo con un costume da orso.\nCameo.\nNel film \u00e8 presente un cameo del regista Eli Roth (\u00e8 accreditato nei titoli di coda come David Kaufbird), nella parte del ragazzo con il cane, Justin \"Grimm\", che appare mentre loro sono riuniti intorno al fuoco, mentre suo fratello Adam Roth compare nella parte dell'uomo calvo felice presente nei flashback della storia raccontata da Paul.\nColonna sonora.\nAlcune tracce della colonna sonora del film sono state scritte da David Hess, l'attore che interpreta \"Alex\" in La casa sperduta nel parco.\nDistribuzione.\nEdizioni home video.\nNel febbraio 2010 una nuova e restaurata director's cut \u00e8 stata distribuita su Blu-ray.\nSequel e remake.\nNel 2009 e nel 2014 sono stati realizzati due sequel, \"Cabin Fever 2 - Il contagio\" e \"\". Nel 2016 \u00e8 stato realizzato il remake \"Cabin Fever\", diretto da Travis Zariwny e prodotto da Eli Roth."}
{"id": "1124126", "revid": "36426", "url": "https://it.wikipedia.org/wiki?curid=1124126", "title": "Le barche, regate ad Argenteuil", "text": "Le barche, regate ad Argenteuil \u00e8 un dipinto a olio su tela (60xcm 100\u00a0cm) realizzato nel 1874 dal pittore francese Claude Monet. \u00c8 conservato nel Mus\u00e9e d'Orsay di Parigi.\nDal 1871 Monet si era trasferito ad Argenteuil e si era fatto costruire uno studio sopra un piccolo battello, per avere maggiore libert\u00e0 di movimento lungo la Senna."}
{"id": "1124137", "revid": "6923", "url": "https://it.wikipedia.org/wiki?curid=1124137", "title": "Achillea", "text": "Achillea \u00e8 un genere di piante dicotiledoni della famiglia delle Asteracee, notevole per il numero di specie e di diverse taglie (alcune grandi, altre nane).\nEtimologia.\nIl nome del genere fu fissato da Linneo e deriva dalla credenza che Achille avesse usato queste piante durante l'assedio di Troia (cos\u00ec ci racconta Plinio) per curare le ferite insanabili di Telefo, dietro consiglio di Venere, avendo appreso da Chirone le virt\u00f9 medicinali delle stesse.\nQuesto genere comunque doveva essere ben noto ai botanici prima di Linneo. Infatti lo troviamo nell'erbario di Jerome Bock (1498 \u2013 1554) un ministro luterano noto anche col nome di Hieronymus Tragus; anche Robert Morison (1620 Aberdeen -1683) nel suo \u201cPlantarum Historiae Universalis Oxoniens\u201d (1680-1699) chiama alcune specie di questo genere \u201cAchillea montana purpurea\u201d. Mentre a met\u00e0 del Settecento si registravano gi\u00e0 una ventina di specie in coltivazione nei giardini inglesi.\nI francesi nominano queste piante \u201cAchill\u00e9es\u201d, mentre gli inglesi le chiamano \u201cYarrow\u201d oppure \u201cMilfoil\u201d.\nMorfologia.\nLe piante del genere \"Achillea\" sono di tipo erbaceo, perenne, qualche volta anche suffruticose (ma in questo caso non sono molto alte).\nRadici.\nRadici secondarie da rizoma.\nFusto.\nI fusti ipogei sono del tipo a rizoma; mentre la parte epigea \u00e8 villosa, semplice o ramificata, ascendente che pu\u00f2 raggiungere fino 80\u00a0cm in altezza. In generale l'aspetto delle piante \u00e8 densamente cespitoso.\nFoglie.\nLe foglie hanno una disposizione alterna e presentano un lieve aroma canforato. La forma \u00e8 semplice o composta. Le foglie basali sono normalmente picciolate; mentre le foglie cauline in genere non hanno picciolo, e sono quindi sessili.\nInfiorescenza.\nI fiori sono raccolti in capolini calatidi dal diametro di pochi millimetri in infiorescenze corimbose molto caratteristiche di questo genere. In alcuni casi si riscontra delle infiorescenze di tipo racemoso.\nLa struttura dei capolini \u00e8 quella tipica delle Asteraceae: un peduncolo sorregge un involucro a forma emisferica composto da pi\u00f9 squame (o brattee) con margine scarioso e nero che fanno da protezione al ricettacolo piatto a pagliette trasparenti sul quale s'inseriscono due tipi di fiori: quelli esterni ligulati disposti in un unico rango e quelli interni tubulosi.\nFiori.\nI fiori sono simpetali, zigomorfi (quelli ligulati) e attinomorfi (quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (quelli tubulosi) sono bisessuali.\nFrutti.\nI frutti sono degli acheni privi di pappo. La forma \u00e8 compressa quasi appiattita.\nDistribuzione e habitat.\nQueste piante sono proprie delle regioni temperate dell'emisfero boreale. \u00c8 facile quindi trovarle in Europa e nelle zone temperate dell'Asia. Alcune specie crescono anche in America del Nord.\nIn Italia sono state individuate una ventina di specie spontanee e sono distribuite su tutta la penisola sia su suoli pesanti e umidi, che nei fossi e margini stradali. A volte si spingono fino al limite delle nevi eterne.\nAltitudine: dal piano fino a 3000 e oltre.\nDella 23 specie spontanee della flora italiana 20 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \u00e8 composto da circa un centinaio \u00e8 pi\u00f9 di specie, delle quali due dozzine circa fanno parte della flora spontanea italiana. Dal punto di vista sistematico queste specie si dividono in due gruppi principali: \nAltri autori comunque preferiscono organizzare i vari gruppi secondo la taglia: specie grandi ossia alte oltre 50\u00a0cm e specie piccole da pochi cm fino 50\u00a0cm.\nNelle classificazioni pi\u00f9 vecchie la famiglia del genere \"Achillea\" \u00e8 chiamata Compositae. Attualmente, in base alle ultime ricerche filogenetiche, il genere \"Achillea\" \u00e8 assegnato alla sottotrib\u00f9 delle Matricariinae (trib\u00f9 Anthemideae, sottofamiglia Asteroideae).\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nLe \u201cAchillee\u201d sono piante amare, lievemente aromatiche, ma dal punto di vista tossico fondamentalmente innocue. Fare attenzione a non esporre ai raggi del sole la pelle bagnata dal succo della pianta. \n La achillea \u00e8 una pianta mellifera e si pu\u00f2 produrre un miele, purtroppo \u00e8 raro perch\u00e9 non ci sono grandi distese di achillea.\nFarmacia.\nTra i composti di queste piante \u00e8 presente l'achilleina un glicoside gi\u00e0 usato in farmaceutica, ora solo in liquoreria.\nAnticamente (ancora al tempo di Linneo) le specie di \"Achillea\" erano molto considerate per le loro propriet\u00e0 medicinali: astringente e vulneraria. I succhi di queste piante erano usati dai montanari contro le ragadi, le ferite, le ulcerazioni delle varici e le emorroidi.\nGli infusi sono indicati anche per i disturbi genitali femminili (mestruazioni irregolari, ansia da menopausa), nei disturbi digestivi.\nSi utilizzano per infusi le parti fiorite fatte essiccare in luogo ombroso.\nLa tintura ottenuta lasciando macerare in alcool per alcuni giorni i fiori di achillea, pu\u00f2 essere ingerita per alleviare i disturbi digestivi.\nViene utilizzata anche in tricologia per trattamenti per le alopecie\nCucina.\nAlcune specie sono utilizzate per scopi alimentari. La specie \"Achillea moscata\" viene usata in Svizzera per un liquore stomachico. Mentre alcune \u201cAchillee\u201d in Svezia sono usate per insaporire la birra. La \"Achillea ptarmica\" il cui sapore si avvicina all'Artemisia, viene usata nell'insalata. In Inghilterra, dissecata e ridotta in polvere viene usata come tabacco economico da fiuto (viene chiamata \u201cerba da starnuti\u201d). Molto spesso le \u201cAchillee\u201d vengono usate come sostituti del t\u00e8. Alcune specie possono provocare effetti collaterali quali vomito.\nGiardinaggio.\nL'utilizzo attuale \u00e8 comunque circoscritto al giardinaggio. Le pi\u00f9 usate (anche per la possibilit\u00e0 di creare buoni ibridi) sono: \"Achillea ptarmica\" \u2013 \"Achillea millefolium\" \u2013 \"Achillea filipendulina\" con le quali si creano aiuole e bordure di sicuro effetto."}
{"id": "1124143", "revid": "104458", "url": "https://it.wikipedia.org/wiki?curid=1124143", "title": "Listaperta", "text": ""}
{"id": "1124157", "revid": "174852", "url": "https://it.wikipedia.org/wiki?curid=1124157", "title": "Brattee", "text": ""}
{"id": "1124162", "revid": "1486495", "url": "https://it.wikipedia.org/wiki?curid=1124162", "title": "Robot Chicken", "text": "Robot Chicken \u00e8 una serie televisiva animata statunitense del 2005, creata da Seth Green e Matthew Senreich. \nTramite una serie di sketch, \"Robot Chicken\" parodizza serie televisive e film di successo, oltre a personaggi e aziende famose. I protagonisti sono un dottore pazzo e un pollo robotico (come dal titolo). La serie utilizza la tecnica dello stop-motion, che avviene utilizzando action figure di ogni tipo, da quelle di marca a quelle create appositamente per il cartone. \"Robot Chicken\" tratta per lo pi\u00f9 temi surreali e attualit\u00e0 statunitense. Prodotta dagli stessi Green e Seinreich, la serie \u00e8 co-prodotta da Douglas Goldstein e Tom Root che in passato, insieme a Seinreich, hanno lavorato come scrittori della popolare rivista \"ToyFare\".\nDalla serie sono derivate delle saghe e speciali televisivi, come le trilogie \"Robot Chicken Star Wars\" e \"Robot Chicken DC Comics\", gli speciali di Natale e lo speciale dedicato alla nota serie televisiva \"The Walking Dead\".\nLa serie viene trasmessa negli Stati Uniti su Adult Swim dal 20 febbraio 2005. In Italia la serie \u00e8 stata pubblicata su TIMvision, dove sono state rese disponibili la sesta e la settima stagione della serie il 14 settembre (insieme agli speciali \"Robot Chicken: Star Wars\") e il 6 dicembre 2016. Il 1\u00b0 febbraio 2018 vengono pubblicati gli speciali \"Robot Chicken DC Comics\" su TIMvision. Il 1\u00b0 agosto 2018 \u00e8 stata resa disponibile la quinta stagione inedita esclusivamente in DVD e Blu-ray. In seguito la serie \u00e8 stata ripresa da Prime Video, dove verr\u00e0 pubblicata l'ottava stagione e lo speciale \".\"\nGenere e struttura.\n\"Robot Chicken\" parodizza, tramite una serie di sketch autoconclusivi, la cultura popolare, i giocattoli, i lungometraggi, la televisione, i videogiochi, la moda popolare, i cartoni animati, gli anime e i vecchi programmi televisivi. L'animazione \u00e8 in stop motion e si usano generalmente giocattoli, action figure, claymation, e altri oggetti. La serie \u00e8 stata creata con l'idea di immergere dei personaggi famosi in un mondo pi\u00f9 realistico.\nTrama.\nOgni puntata \u00e8 formata da diversi sketch autoconclusivi (anche se talvolta si ritrovano nel corso della puntata o durante la stagione) tutti preceduti da un rapido cambio di canale, come se si stesse facendo zapping. Le parodie sono tantissime e riguardano un po' tutta la cultura generale, dai personaggi famosi alle aziende e alle serie televisive di successo.\nPersonaggi e doppiatori.\nPersonaggi principali.\nIl protagonista titolare della serie. \u00c8 un pollo cyborg con un occhio laser rosso. Dopo essere stato trovato come carcassa sulla Highway 9W quando viveva nella fattoria di Old Man McLauchlin, lo Scienziato pazzo lo ha riportato in vita come cyborg, testando degli esperimenti su di lui e costringendolo a guardare degli sketch su numerosi monitor. Nel centesimo episodio viene liberato da una cameriera e uccide il suo creatore dopo aver rapito sua moglie. In seguito ha rianimato lo Scienziato pazzo come cyborg (invertendo i ruoli), costringendolo a guardare gli sketch.\nUno scienziato dai capelli bianchi e un sorriso diabolico che ha rianimato Robot Chicken. In seguito viene rivelato che il suo vero nome \u00e8 Fritz Huhnm\u00f6rder, come visto inizialmente nella sua lapide. \u00c8 stato ucciso da Robot Chicken dopo gli eventi del centesimo episodio solo per essere riportato in vita come cyborg e costretto a guardare gli stessi sketch che imponeva a Robot Chicken. Ha cinque figli.\nPersonaggi di supporto.\nLa moglie di Robot Chicken. Indossa un vestito e ha i capelli biondi e il rossetto rosso. Viene rapita dallo Scienziato pazzo durante il centesimo episodio, costringendo Robot Chicken a raggiungere il laboratorio per ucciderlo e salvarla. In seguito viene rivelato che ha deciso di lasciare Robot Chicken, andando via di casa.\nIl figlio contorto trentaduenne dello Scienziato pazzo. Solitamente ruba la strumentazione del padre per la creazione di cyborg come parte di un complotto per rapire tutti i presidenti degli Stati Uniti viventi per un riscatto. Tuttavia finisce per essere sconfitto da Robot Chicken e lo Scienziato pazzo, costringendolo a guardare gli sketch come punizione. Il suo vero nome \u00e8 Tony Huhnm\u00f6rder-Anderson.\nUn nerd ventiseienne (nonostante vada ancora al liceo e vive con i suoi genitori) con gli occhiali dalla montatura quadrata e balbuziente. Spesso finisce in situazioni inverosimili all'interno di programmi e film famosi che segue costantemente. Sebbene inizialmente fosse noto come Gary, in seguito \u00e8 stato rivelato durante i bumper di Adult Swim che il suo nome ufficiale \u00e8 Arthur Kensington, Jr.. Dopo essere morto nel finale della nona stagione viene rianimato come cyborg.\nGuest star.\nOgni episodio della serie presenta diverse guest che interpretano se stessi o pi\u00f9 personaggi tra cui Evan Rachel Wood, Chris Evans, Jean-Claude Van Damme, David Lynch, Gary Coleman, Daniel Radcliffe, Conan O'Brien, Jon Hamm, The Weeknd, Christopher Lloyd, Robert Kirkman, George Lucas, Adam West, \"Weird Al\" Yankovic e tanti altri.\nIn Italia, nell'episodio \"Kramer vs. Showgirls\" della quinta stagione, James Bond \u00e8 doppiato da Francesco Prando.\nProduzione.\nIdeazione e sviluppo.\nTra il 1996 e il 1997, Seth Green e Matthew Senreich hanno avuto l'occasione di conoscersi quando quest'ultimo lavorava come direttore editoriale della Wizard Entertainment, pubblicatrice di giocattoli e fumetti. Senreich sent\u00ec parlare di Green, che al tempo lavorava per \"Buffy l'ammazzavampiri\" e \"Austin Powers\", su Entertainment Weekly, dove scopr\u00ec che era un grande collezionista di giocattoli. Senreich chiam\u00f2 quindi l'addetto stampa di Green per un colloquio e i due si conoscono di persona e stringono subito amicizia, condividendo la stessa passione per i giocattoli.\nNel 1999, Green pens\u00f2 ad un corto animato con l'idea della tecnica dello stop-motion con protagonista Conan O'Brien (doppiato poi da Seth MacFarlane), invece delle solite interviste per Austin Powers. Durante la produzione dello stesso, Green, Senreich e lo sceneggiatore Tom Root cominciaono a pensare ad un brano autofinanziato dalla durata di 1-2 minuti. Il gruppo fu contattato personalmente da Sony Digital, essendo all'epoca un ramo della loro casa di produzione Screenblast, la quale stava realizzando cortometraggi di Fred Armisen e per altri attori. Nel 2001, la Sony Digital commission\u00f2 e offr\u00ec di pagare per sei cortometraggi per la serie animata \"Sweet J Presents\", trasformati successivamente in 12 prodotti nel giro di circa 6-8 mesi. A causa dell'impossibilit\u00e0 di scaricamento dei contenuti, Green e Senreich strinsero un accordo con Sony Digital per produrre circa 45 minuti di contenuti per la piattaforma Screenblast.com.\nBasato sulla rubrica a fumetti \"Twisted ToyFare Theatre\" di ToyFare, \"Robot Chicken\" deve il suo nome ad un piatto del men\u00f9 del ristorante cinese Kung Pao Bistro, dove i creatori Seth Green e Matthew Senreich avevano cenato. Inizialmente, la serie si doveva chiamare \"Junk in the Trunk\".\nLa serie fu respinta da altre reti televisive e programmi di sketch tra cui Comedy Central, \"MADtv\", \"Saturday Night Live\" e persino Cartoon Network. Tuttavia, un direttore della Cartoon Network decise di passare il pitch al blocco televisivo a tarda notte Adult Swim, nello stesso periodo in cui Seth MacFarlane consigli\u00f2 a Seth Green e Matthew Senreich di presentare la serie a Adult Swim.\nNel 2007 nasce il primo speciale televisivo di \"Robot Chicken\" a tema Star Wars, nel quale figurano le voci di George Lucas, Mark Hamill, Billy Dee Williams, e Ahmed Best. Lo speciale \u00e8 stato nominato per un Emmy Award nel 2008.\nSequenza di apertura.\nFin dalla sigla del programma si pu\u00f2 intuire la vena irriverente e piena di riferimenti dello show: la serie apre con un pollo morto ritrovato per caso da uno scienziato pazzo, che decide di farlo tornare in vita come cyborg e di farlo impazzire legandolo ad una sedia di fronte a innumerevoli teleschermi (in stile \"Arancia meccanica\"), ognuno sintonizzato su un canale televisivo differente.\nDistribuzione.\nTrasmissione internazionale.\nLa serie \u00e8 stata trasmessa in varie parti del mondo, di seguito alcune delle date di debutto internazionali:\nEdizioni home video.\nLa prima stagione in DVD di \"Robot Chicken\" \u00e8 stata pubblicata negli Stati Uniti il 28 marzo 2006. In Europa invece arriv\u00f2 il 29 settembre 2008. Il cofanetto della prima stagione contiene tutti gli episodi andati in onda in televisione in ordine di produzione; tuttavia sono stati modificati alcuni sketch e, anche se la copertina del DVD afferma il contrario, contiene diverse censure. Nel DVD un segmento dell'episodio \"Vegetable Funfest\", che vedeva la partecipazione dei Teen Titans e di Beavis e Butt-head, \u00e8 stato tagliato a causa di problemi legali. In un segmento dell'episodio \"Nutcracker Sweet\", dove c'\u00e8 una parodia di Voltron in \"SDF Street Dance Fighters\", \u00e8 presente una canzone sostitutiva a causa di problemi legali relativi alla canzone utilizzata nella messa in onda televisiva. \nIl 4 settembre 2007 negli Stati Uniti \u00e8 uscita la seconda stagione in DVD. In Europa invece arriv\u00f2 il 28 settembre 2009. I filmati extra del cofanetto della seconda stagione comprendono lo speciale di Natale, uno sketch segreto dove \u00e8 presente una sparatoria con i Nerf e altre funzioni speciali. Al Comic-Con 2006, il creatore della serie Seth Green ha dichiarato che il DVD doveva contenere lo sketch dei Teen Titans e Beavis e Butt-head, precedentemente eliminato nel DVD della prima stagione; sebbene lo sketch sia disponibile su iTunes, sul DVD \u00e8 rimasto inedito.\nLa terza stagione \u00e8 stata pubblicata negli Stati Uniti il 7 ottobre 2009 e in Europa il 25 gennaio 2010. Il cofanetto della terza stagione contiene, oltre a tutti gli episodi andati in onda in televisione in ordine di produzione, le scene e le animazioni eliminate, i commenti del cast di tutti gli episodi, i titoli di coda e altri commenti audio. La quarta stagione in DVD \u00e8 stata pubblicata negli Stati Uniti il 15 dicembre 2009 e in Europa il 30 agosto 2010. I filmati extra del cofanetto includono scene e animazioni cancellate, commenti del cast di tutti gli episodi, i San Diego Comic-Con del 2008 e 2009, dei video blog e audio alternativo.\nLa quinta stagione \u00e8 stata pubblicata negli Stati Uniti il 25 ottobre 2011. I filmati extra del cofanetto includono scene e animazioni cancellate, commenti del cast e delle guest star che hanno partecipato nei vari episodi, il making of di alcuni episodi e promozioni. In Italia la quinta stagione \u00e8 stata pubblicata il 1\u00ba agosto 2018 in DVD e Blu-ray. La sesta stagione \u00e8 stata pubblicata negli Stati Uniti l'8 ottobre 2013. In Italia verr\u00e0 pubblicata il 29 agosto 2018 in DVD e Blu-ray. La settima stagione \u00e8 stata pubblicata negli Stati Uniti il 21 luglio 2015, mentre in Italia verr\u00e0 pubblicata il 25 ottobre 2018 in DVD e Blu-ray.\nRiconoscimenti.\nLa serie, nel corso degli anni, ha ottenuto diversi premi, tra cui:\nInoltre, tra le tante candidature ricevute, \u00e8 stata nominata 8 volte agli Emmy Award tra il 2007 e il 2015."}
{"id": "1124164", "revid": "33689", "url": "https://it.wikipedia.org/wiki?curid=1124164", "title": "Speedball 2100", "text": "Speedball 2100 \u00e8 un videogioco sportivo sviluppato dalla The Bitmap Brothers e pubblicato dalla Empire Interactive nel 2000 per PlayStation. Il videogioco \u00e8 il seguito di \"\".\nModalit\u00e0 di gioco.\nIl videogioco ricalca il predecessore \"Speedball 2: Brutal Deluxe\" con l'aggiunta della grafica tridimensionale al posto della precedente grafica bidimensionale. Il gioco aggiunge anche alcune opzioni minori come la possibilit\u00e0 di personalizzare le squadre.\nAccoglienza.\nNonostante le attese, la mancanza di reali innovazioni a parte la grafica tridimensionale rese il gioco poco interessante e ne decret\u00f2 l'insuccesso commerciale."}
{"id": "1124174", "revid": "767487", "url": "https://it.wikipedia.org/wiki?curid=1124174", "title": "Cenerentola e gli 007 nani", "text": "Cenerentola e gli 007 nani (\"Happily N'Ever After\") \u00e8 un film d'animazione del 2006 diretto da Paul J. Bolger e basato sui racconti dei Fratelli Grimm e di Hans Christian Andersen.\nIl prequel \u00e8 \"Biancaneve e gli 007 nani \"del 2008.\nTrama.\nL'equilibrio fra il Bene ed il Male nel Mondo delle Favole \u00e8 sottoposto al controllo di uno Stregone, che si assicura che tutti i personaggi delle vicende abbiano la vicenda e la sorte che meritano. Lo Stregone un giorno si assenta e lascia la sorveglianza del regno ai suoi assistenti, Munk e Mambo. La nobile Frieda, nel frattempo, vive con le proprie figlie e la figliastra \"Ella\" (anche conosciuta come Cenerentola), la quale fa la serva a loro tre e sogna di poter sposare il principe; migliore amico di Ella \u00e8 Rick, servitore del Principe, che segretamente ama la ragazza.\nIl Principe indice un ballo a cui tutte le ragazze del regno sono invitate, e Frieda, invitata, riesce a intrufolarsi a palazzo, raggiungere la stanza in cui lo Stregone lavora e quindi ad alterare le vicende di numerose fiabe, portando alla sconfitta dei protagonisti e alla vittoria dei malvagi e radunando i cattivi al castello. Ella e Rick, scoperto ci\u00f2, chiamano in aiuto i Sette Nani per fermare Frieda e i suoi alleati."}
{"id": "1124180", "revid": "812894", "url": "https://it.wikipedia.org/wiki?curid=1124180", "title": "Senhit", "text": "Ha rappresentato San Marino all'Eurovision Song Contest 2011 con il brano \"Stand By\"; prima della cancellazione era stata scelta dal Titano anche per l'Eurovision Song Contest 2020 con \"Freaky!\", ma \u00e8 stata successivamente riconfermata come rappresentante nazionale per l'edizione del 2021, con la canzone \"Adrenalina\".\nBiografia.\nBolognese, di genitori eritrei, si diploma alla fine degli anni novanta come tecnico grafico pubblicitario. Durante gli studi coltiva la passione per la musica ed il teatro. Allo stesso tempo gioca a calcio in una squadra femminile, attivit\u00e0 che aiuter\u00e0 il suo avvicinamento a Edizioni Panini, storica azienda editoriale celebre per le raccolte di figurine dei Calciatori.\nSenhit ha iniziato la sua carriera musicale interpretando ruoli da protagonista in musical di successo come \"Il re Leone\" (2001/2002) realizzato dalla Walt Disney in Germania, gli svizzeri \"Hair\" (2002) e \"Fame\" (1999/2000) e l'importante lavoro tutto italiano di Massimo Ranieri \"Il grande Campione\" (2001/2002). La cantante ha collaborato con gli Stadio, con i quali ha avuto l'occasione di girare in tourn\u00e9e. Dopo tante esperienze in Europa \u00e8 proprio con gli Stadio che Senhit si \u00e8 fatta conoscere anche dal pubblico italiano.\nNel settembre 2005 ha firmato un contratto con la Panini Interactive, etichetta di propriet\u00e0 delle Edizioni Panini di Modena; il contratto prevedeva la distribuzione in edicola del suo primo album \"Senit\" (suo primo nome d'arte), che ha la direzione artistica di Gaetano Curreri e Saverio Grandi. Nel disco \u00e8 presente una cover di \"Dio \u00e8 morto\", scritto da Francesco Guccini e portato al successo dai Nomadi nel 1967.\nNel giugno 2007 \u00e8 uscito il singolo \"La faccia che ho\" di Daniela Galli e Alessandro Magnanini, che ha anticipato l'uscita del secondo album \"Un tesoro \u00e8 necessariamente nascosto\" prodotto e scritto da Maurizio Fabrizio, sempre per la Panini.\nNel 2009 \u00e8 stato invece pubblicato il terzo album \"So High\", con sette brani scritti da Michael Baker. Dall'album sono stati estratti tre singoli: \"Work Hard\", \"No More\" e \"Party on the Dance Floor\". Nello stesso anno partecipa al concerto benefico Amiche per l'Abruzzo.\nNel maggio 2010 vengono pubblicati in rete altri due singoli: \"Everytime\" e \"Andiamo.\"\nNel 2011 San Marino RTV l'ha scelta per rappresentare la piccola repubblica all'Eurovision Song Contest 2011 a D\u00fcsseldorf, presentandosi come Senit col brano \"Stand By\". In seguito a ci\u00f2 ha iniziato a promuovere il suo brano in vari paesi, dai Balcani al Caucaso, partecipando tra l'altro a due eventi di promozione dell'evento, l'Eurovision in Concert di Amsterdam e il London Eurovision Party, e animando con un concerto dal vivo la festa della delegazione del Titano a D\u00fcsseldorf. All'evento, Senhit si ferma al 16\u00ba posto della semifinale con 34 punti, non accedendo alla finale, penalizzata dal televoto che ha duramente controbilanciato il buon apprezzamento delle giurie.\nIl 22 giugno 2011 viene pubblicata l'uptempo \"Through the Rain\", singolo che segue la partecipazione della cantante all'Eurovision. Questo pezzo anticipa un nuovo album di inediti previsto per l'autunno del 2012.\nIl 13 aprile 2013 pubblica sul suo sito ufficiale il videoclip del suo nuovo singolo, \"AOK\".\nNel 2014, in occasione della pubblicazione del singolo \"Relations\", sceglie come nuovo nome d'arte quello di battesimo, Senhit, col quale firma le incisioni per Sony Music Italia. \u00c8 inoltre ospite in alcune puntate di Domenica Live su Canale 5.\nNel 2019 torna a cantare in italiano: il 4 aprile pubblica tramite le piattaforme di streaming il singolo \"Dark Room\", con relativo videoclip diretto da Luca Tommassini; il 16 aprile tale brano si posiziona al primo posto della classifica iTunes. Un mese dopo, il 17 maggio, \"Dark Room\" viene anche messo in vendita online in formato vinile 45 giri in edizione limitata.\nA settembre 2019 le strade di Milano, Roma e Bologna vengono invase da cartelloni riportanti la scritta \"Un bel niente\". Dopo qualche giorno, la cantante ha svelato si trattava del suo nuovo brano, dal titolo \"Un bel niente\", secondo singolo in lingua italiana, reso disponibile dal 13 settembre 2019 in tutti gli store digitali. Un brano elettropop che assieme a \"Dark Room\" segna l'inizio di un nuovo percorso per la cantante italo-eritrea.\nIl 10 dicembre 2019 pubblica tramite le piattaforme di streaming \"Heart Ache\", la versione inglese di \"Dark Room\", un singolo dal sound electro pop e un regalo a sorpresa per i fan internazionali della cantante italo eritrea.\nIl 6 marzo 2020 San Marino RTV l'ha nuovamente selezionata internamente per rappresentare il Titano all'Eurovision Song Contest 2020. Il brano eurovisivo \u00e8 stato scelto attraverso una votazione online sul sito internet della cantante fra le canzoni \"Freaky!\" e \"Obsessed\"; la prima ha vinto con il 51,6% dei voti. Tuttavia, il 18 marzo 2020 l'evento \u00e8 stato cancellato a causa della pandemia di COVID-19. Il successivo 16 maggio la cantante \u00e8 stata riconfermata come rappresentante sammarinese all'Eurovision Song Contest 2021. Il suo nuovo brano eurovisivo, \"Adrenalina\", vede la partecipazione del rapper statunitense Flo Rida. Nel maggio 2021, dopo essersi qualificati dalla seconda semifinale, Senhit e Flo Rida si sono esibiti nella finale eurovisiva, dove si sono piazzati al 22\u00ba posto su 26 partecipanti con 50 punti totalizzati."}
{"id": "1124183", "revid": "1516566", "url": "https://it.wikipedia.org/wiki?curid=1124183", "title": "Armoriale dei comuni del cantone LUX 09 - Redange", "text": "Questa pagina contiene le armi (stemma e blasonatura) dei comuni del Cantone di Redange, Lussemburgo."}
{"id": "1124186", "revid": "116266443", "url": "https://it.wikipedia.org/wiki?curid=1124186", "title": "Kunya-Urgench", "text": "Kunya Urgench (in turkmeno: \"K\u00f6ne\u00fcrgen\u00e7\", dalla lingua persiana \"Kohna Urganj\" o Kuhna Gurg\u0101nj \u06a9\u0647\u0646\u0647 \u06af\u0631\u06af\u0627\u0646\u062c, conosciuto anche come Konya-Urgench o Urganj) \u00e8 una municipalit\u00e0 di circa 30.000 abitanti situata nel nord-est del Turkmenistan, poco a sud del confine uzbeko. \nStoria.\n\u00c8 il luogo in cui si trovava l'antica citt\u00e0 di \"Urgench\", che contiene le rovine del dodicesimo secolo - non ancora studiate - appartenenti alla capitale del regno di Corasmia. Dal 2005 le sue rovine sono protette dall'UNESCO che le ha inserite tra i Patrimoni dell'umanit\u00e0.\nIn passato era bagnata dal fiume Amu-Darya ed era una delle pi\u00f9 grandi citt\u00e0 sulla via della seta. La sua data di fondazione \u00e8 incerta ma le rovine esistenti potrebbero risalire addirittura al periodo achemenide. I secoli dodicesimo e tredicesimo rappresentarono l'et\u00e0 dell'oro per Urgench e la sua popolazione super\u00f2 per fama e numero tutte le citt\u00e0 centro-asiatiche tranne Bukhara. Nel 1221 Gengis Khan la rase al suolo durante una delle devastazioni associate al suo nome.\nIn seguito la citt\u00e0 venne riedificata, ma dopo l'imprevisto cambiamento del corso dell'Amu-Darya e della distruzione della citt\u00e0 fatta da Tamerlano nel 1370, gli abitanti furono costretti ad abbandonarla per sempre. La nuova citt\u00e0 di Urgench venne sviluppata a nord, in quello che adesso si chiama Uzbekistan. I primi scavi nella citt\u00e0 vecchia furono effettuati da Aleksandr Jakubovskij nel 1929.\nBuona parte dei monumenti di Urgench sono completamente o parzialmente collassati. Ad oggi il sito contiene tre piccoli mausolei del dodicesimo secolo pi\u00f9 quello maggiormente elaborato del quattordicesimo secolo dedicato a Turabek-Khanum, restaurato nel 1990. Il simbolo del luogo \u00e8 il minareto di Kutlug-Timur (undicesimo secolo) che, con i suoi sessanta metri di altezza, fu il minareto in mattoni pi\u00f9 alto fino alla costruzione di quello di Jam. \u00c8 degno di nota anche il mausoleo di Il-Arslan, il pi\u00f9 antico monumento ancora in piedi: una cupola conica composta da dodici facce, che ospita la tomba del nonno di Muhammad II del Khwarezm morto nel 1172. Pi\u00f9 a nord si trova una vasta necropoli medievale."}
{"id": "1124187", "revid": "5456", "url": "https://it.wikipedia.org/wiki?curid=1124187", "title": "Bunifazziu", "text": ""}
{"id": "1124193", "revid": "118509575", "url": "https://it.wikipedia.org/wiki?curid=1124193", "title": "Ricettacolo", "text": "In botanica, il\" ricettacolo \"o\" \"talamo \u00e8 l'ingrossamento apicale del peduncolo. Sul ricettacolo si inseriscono i verticilli del fiore.\nPosizioni relative di ricettacolo e ovario.\nL'ovario, a seconda della posizione che occupa rispetto al ricettacolo, si definisce (vedi figura):"}
{"id": "1124196", "revid": "1776051", "url": "https://it.wikipedia.org/wiki?curid=1124196", "title": "Porn Stars", "text": "Porn Stars \u00e8 il secondo album in studio dei Pretty Boy Floyd, uscito nel 1998 per l'Etichetta Cleopatra Records.\nL'album contiene 5 brani ri-registrati, gi\u00e0 inclusi nel debut album \"Leather Boyz with Electric Toyz\". La produzione dell'album \u00e8 notevolmente pi\u00f9 grezza rispetto al debut.\nIl disco contiene due cover, \"Shout It Out Loud\" dei Kiss e \"Department Of Youth\" di Alice Cooper. Ironicamente, il chitarrista della band Keri Kelli \u00e8 ora membro della band di Alice Cooper."}
{"id": "1124197", "revid": "767487", "url": "https://it.wikipedia.org/wiki?curid=1124197", "title": "Amerie", "text": "Biografia.\n2001-2002: \"All I Have\".\nNel 2001 Amerie acquisisce popolarit\u00e0 grazie alla partecipazione nel pezzo \"Rule\", canzone contenuta nell'album \"Stillmatic\" del rapper Nas. \"Rule\" fa da apripista alla carriera di Amerie. Infatti nel 2002 esce il suo primo album registrato in studio, \"All I Have\", prodotto da Rich Harrison. Il primo singolo estratto \u00e8 \"Why Don't We Fall in Love\", che ottiene un grande airplay restando per settimane uno dei singoli pi\u00f9 trasmessi dalle radio. Successivamente viene estratto dall'album il secondo singolo, \"Talkin' to Me\", che ottiene un discreto successo. Intanto l'album vende 600.000 copie diventando disco d'oro in America. Sempre nel 2002 la cantante realizza una cover di un famoso brano di Diana Ross, \"I'm Coming Out\", che sar\u00e0 la colonna sonora del film \"Un amore a 5 stelle\"\n2005: \"Touch\".\nNell'aprile del 2005 vede la luce il secondo album di Amerie, \"Touch\", anticipato dal singolo di successo \"1 Thing\", che far\u00e0 parte della colonna sonora del film con Will Smith ed Eva Mendes \"Hitch - Lui s\u00ec che capisce le donne\". L'album arriva alla posizione numero 5 della classifica americana Billboard 200, diventando il primo vero successo della cantante, e ottenendo un buon successo anche in Europa. Il secondo singolo estratto dall'album \u00e8 \"Touch\", che si distingue dal primo per un sound afro-americano. A fine 2005 Amerie collabora con Ricky Martin e Fat Joe in \"I Don't Care\", primo singolo tratto dall'album \"Life\" della pop star latina.\n2007: \"Because I Love It\".\nIl terzo album di Amerie \u00e8 stato pubblicato nell'estate del 2007 negli Stati Uniti, ed \u00e8 gi\u00e0 stato pubblicato (14 maggio 2007) in Inghilterra. Il primo singolo estratto \u00e8 \"Take Control\". Quest'ultimo lavoro \u00e8 stato prodotto da Bryan Michael Cox anzich\u00e9 Rich Harrison.\n2008-2010: \"In Love &amp; War\".\nNel 2008, dopo la sua deroga dalla Columbia Records, Ameriie firm\u00f2 una nuova etichetta di produzione, attraverso il Gruppo di Musica Island Def Jam. Infatti Ameriie nel 2009 pubblic\u00f2 il suo primo album sotto etichetta Island Def Jam, intitolato \"In Love &amp; War\", ed \u00e8 stato esclusivamente prodotto da LA Reid, direttore LG Nicholson, e anche da Amerie stessa, che lo ha descritto come un \"concept album\". I singoli pubblicati dall'album sono stati: \"Why R U\", \"\"Heard 'Em All\", \"Pretty Brown\", \"More than Love\", che la vede duettare insieme a Fabolous, ed infine \"Dear John\" pubblicato il 23 febbraio 2010.\n2011: \"Cymatika Vol. 1\".\nNel luglio 2011, \u00e8 stato confermato che Amerie sta lavorando al suo quinto album in studio, intitolato \"Cymatika vol. 1\", e dovrebbe essere pubblicato all'inizio del 2012. Il titolo dell'album si basa sulla paroa \"Cimatica\", ovvero riguarda lo studio del suono e delle vibrazioni visibili. Il primo singolo, \"Firestarter (Private Dancer)\", \u00e8 in uscita nei prossimi mesi, ma \u00e8 soggetto a cambiamenti."}
{"id": "1124207", "revid": "124787277", "url": "https://it.wikipedia.org/wiki?curid=1124207", "title": "Lumi\u00e8re (Disney)", "text": "Lumi\u00e8re \u00e8 un personaggio secondario della Disney, apparso nel film d'animazione \"La bella e la bestia\", grande successo di pubblico e critica del 1991. \u00c8 stato creato dall'animatore Nik Ranieri.\nLumi\u00e8re \u00e8 doppiato in originale da Jerry Orbach e in italiano da Vittorio Amandola e Leslie La Penna.\nNell'ultima versione (2017), Lumi\u00e8re \u00e8 interpretato dall'attore scozzese Ewan McGregor e doppiato dall'attore francese Fr\u00e9d\u00e9ric Lachkar (sia nei dialoghi che nelle parti cantate).\nFilm.\nLumi\u00e8re fa la sua prima comparsa nel Classico Disney \"La bella e la bestia\". \n\u00c8 il ma\u00eetre della Bestia, trasformato in un candelabro, che aiuta il padrone a stringere amicizia con Belle ed \u00e8 fidanzato con la cameriera Spolverina, trasformata in un piumino da spolvero.\nDi forte accento francese, \u00e8 un gentiluomo adorabile, accogliente, ospitale e di buon cuore, sebbene sia un po' sfacciato e un inguaribile dongiovanni; infatti \u00e8 fortemente attratto dalle ragazze (non perde occasione per abbracciare Spolverina e baciare la mano a Belle). \u00c8 anche un tipo ribelle: disobbedisce spesso agli ordini della Bestia, nonostante la tema per i suoi modi bruschi ed aggressivi nei confronti degli altri, compresi Maurice e sua figlia Belle.\nIl migliore amico di Lumi\u00e8re \u00e8 il maggiordomo Tockins, trasformato in un orologio a pendolo e, sebbene i due litigano continuamente (a causa delle loro divergenze) si riappacificano in poco tempo.\nTrasformato come tutti in un oggetto da una potente fata, aspetta per 10 anni che qualcuno venga nel castello. Durante le sue prime apparizioni, aiuta l'inventore Maurice a riposarsi e stare al caldo, anche se poi il padrone del palazzo (la Bestia) imprigiona quest'ultimo. Quando successivamente Belle arriva al castello, il candelabro umanoide pensa subito a una possibile rottura del sortilegio e dopo molte vicissitudini, riesce a far stringere amicizia tra la Bestia e la ragazza. La sua gioia per\u00f2 scende quando quest'ultima va a soccorrere il padre malato e per lui sembra che l'incantesimo duri in eterno... Le speranze riappaiono quando vede delle luci verso la sera, ma invece di Belle, una miriade di uomini guidati da Gaston appare sotto gli occhi di tutti. Subito Lumi\u00e8re e i suoi aiutanti cercano di respingere l'invasione, ma alla fine non riescono a soccorrere la Bestia morente dopo la sfida contro Gaston. Fortunatamente e all'ultimo momento, l'incantesimo si spezza e come tutti ritorna in forma umana.\nAccoglienza.\nIl personaggio \u00e8 stato accolto positivamente dalla critica. La rivista inglese \"Empire\" ha collocato Lumi\u00e8re al 39\u00ba posto della sua lista dei 50 migliori personaggi dei cartoni animati della storia."}
{"id": "1124213", "revid": "88740", "url": "https://it.wikipedia.org/wiki?curid=1124213", "title": "Talamo (disambigua)", "text": ""}
{"id": "1124215", "revid": "97701", "url": "https://it.wikipedia.org/wiki?curid=1124215", "title": "Talamo (botanica)", "text": ""}
{"id": "1124216", "revid": "2110845", "url": "https://it.wikipedia.org/wiki?curid=1124216", "title": "Zhang Wuchen", "text": "Allievo di Ma Fude. Siccome suo nonno materno divenne fratello giurato di Wu Tipang, ne ricevette l'insegnamento ed entr\u00f2 nell'esercito. Nel 1949 ha seguito il maestro Wu Tipang a Taiwan dove assieme a lui ed al maestro Chang Dsu Yao ha contribuito a codificare un programma di Meihuaquan adattato alla realt\u00e0 del Guoshu.\nNel 1986 entra in contatto con un gruppo di allievi Italiani di Chang Dsu Yao e da questo incontro nasce una frattura insanabile all'interno della FeIK associazione allora attiva e molto potente in Italia."}
{"id": "1124217", "revid": "97701", "url": "https://it.wikipedia.org/wiki?curid=1124217", "title": "Ricettacolo (botanica)", "text": ""}
{"id": "1124229", "revid": "682976", "url": "https://it.wikipedia.org/wiki?curid=1124229", "title": "Toss juggling", "text": ""}
{"id": "1124231", "revid": "125973859", "url": "https://it.wikipedia.org/wiki?curid=1124231", "title": "Tragicommedia", "text": "La tragicommedia (XVII secolo, dal latino \"tragicomoed\u012da\", da \"trag\u012dcus\", tragico e \"comoedia\", commedia) \u00e8 un'opera drammatica che fonde il tragico e il comico, come la parola stessa definisce.\nPrecedenti se ne possono rintracciare nel teatro greco: \"Alcesti\" e \"Ione\" di Euripide, mentre il termine \"tragicomedia\" compare nel 1541 in una lettera di Luca Contile a Taddeo Monterchi; comparve poi nel prologo \"Anfitrione\" di Plauto riesumato successivamente in lingua italiana durante il Rinascimento.\nIl genere si afferm\u00f2 comunque nei secoli XVI-XVII secolo venendo incontro al gusto e al pubblico delle corti.\nLa sua codificazione avvenne per gradi, trovando un riconoscimento ufficiale nei trattati di Giambattista Giraldi Cinzio del 1554.\nTuttavia in Italia la tragicommedia fin\u00ec per identificarsi con il dramma pastorale, mentre in altri paesi europei il suo sviluppo fu autonomo.\nUno dei pi\u00f9 importanti autori teatrali di tragicommedie \u00e8 il francese Pierre Corneille che con le sue opere \"L'illusion comique\" e \"Le Cid\" contribuisce allo sviluppo del nuovo genere. Lo stesso Corneille, a proposito della prima, per mostrare come la novit\u00e0 della tragicommedia barocca sia nell'unione di pi\u00f9 generi \"classici\" dice: \"Ecco uno strano mostro [...] Il primo atto non \u00e8 che un prologo, i tre seguenti sono una commedia imperfetta, l'ultimo \u00e8 una tragedia, e tutto questo cucito insieme fa una commedia\"."}
{"id": "1124234", "revid": "767487", "url": "https://it.wikipedia.org/wiki?curid=1124234", "title": "Yavar\u00ed", "text": "Lo Yavar\u00ed (\"R\u00edo Yavar\u00ed\" in spagnolo) \u00e8 un fiume dell'America meridionale, lungo 1.050 km. Nasce in Per\u00f9 e per un lungo tratto segna il confine tra questo e il Brasile, quindi entra nello Stato brasiliano di Amazonas per poi sfociare nel Rio delle Amazzoni."}
{"id": "1124235", "revid": "1305772", "url": "https://it.wikipedia.org/wiki?curid=1124235", "title": "Kleve", "text": ""}
{"id": "1124237", "revid": "1543377", "url": "https://it.wikipedia.org/wiki?curid=1124237", "title": "Ilfochrome", "text": "Ilfochrome Classic, o pi\u00f9 comunemente Ilfochrome, \u00e8 un procedimento di stampa fotografica a colori positivo-positivo a distruzione di colorante ad elevatissima stabilit\u00e0 cromatica. Fino al 1989 era chiamato Cibachrome. I materiali per la stampa e i prodotti chimici per lo sviluppo sono prodotti dalla Ilford Photo.\nIlfochrome \u00e8 anche il nome di diverse pellicole a colori invertibili sia per uso fotografico, sia per uso cinematografico amatoriale (nel formato 2 x 8\u00a0mm). In questo caso si tratta per\u00f2 di pellicole invertibili a copulanti cromogeni, che quindi nulla hanno a che vedere con l'Ilfochrome Classic.\nStoria.\nI procedimenti fotocinematografici in sintesi sottrattiva tricromatica a distruzione di coloranti (detti anche ad asportazione di coloranti o a sbianca di coloranti) si possono far risalire all'Utocolor (circa 1906; secondo alcuni autori 1904 o 1895) di J.H. Smith e al Gasparcolor (1934) di Imre e Bela Gaspar. Sono dunque pi\u00f9 antichi degli usuali procedimenti a copulanti cromogeni, introdotti nel 1936.\nIl procedimento Ilfochrome a distruzione di coloranti azoici nacque nel 1963 come Cibachrome (i primi studi, poi proseguiti in collaborazione con la Ilford, furono condotti infatti dalla Ciba, che nel 1969 avrebbe poi acquistato la Ilford). Nel 1989 la Ilford Photo ne cambi\u00f2 il nome in Ilfochrome Classic su richiesta della Ciba-Geigy, che, dopo aver venduto la Ilford, non aveva pi\u00f9 interessi in campo fotografico.\nVantaggi.\nNei materiali tradizionali a colori i coloranti si formano durante lo sviluppo cromogeno. Nell'Ilfochrome sono invece gi\u00e0 presenti nell'emulsione e vengono distrutti, dove non servono, durante lo sviluppo. Questo consente di usare dei coloranti azoici pi\u00f9 brillanti e puri di quelli tradizionali, perch\u00e9 pi\u00f9 vicini, dal punto di vista spettrale, ai colori primari ideali ciano, magenta e giallo su cui si basa la sintesi tricromatica sottrattiva. Per questo motivo una stampa Ilfochrome \u00e8 caratterizzata da brillantezza e purezza dei colori. Inoltre \u00e8 molto meno soggetta delle stampe tradizionali a variazioni di colore col tempo e con l'esposizione alla luce. \u00c8 quindi adatta sia per mostre, sia per l'archiviazione.\nL'Ilfochrome \u00e8 attualmente (2007) disponibile in diversi tipi, su supporto in poliestere: su supporto bianco opaco, con superficie lucida, per stampe da osservare con luce riflessa; su supporto trasparente adatto per proiezione o retroilluminazione: su microfilm ad alto contrasto, adatto per riproduzione di originali a luce riflessa; su microfilm a basso contrasto, adatto per la duplicazione e per la riproduzione di originali trasparenti.\nStampa diretta positivo-positivo Ilfochrome.\nNella figura \u00e8 schematizzato il procedimento Ilfochrome di stampa fotografica diretta da positivo a positivo (lo spessore degli strati di colorante, in realt\u00e0 ovviamente piccolissimo rispetto a quello del supporto, \u00e8 stato per chiarezza volutamente esagerato).\nIl materiale Ilfochrome \u00e8 costituito da un supporto bianco opaco o incolore trasparente, a seconda dei tipi, su un lato del quale \u00e8 steso uno strato di colorante trasparente ciano; su questo \u00e8 steso uno strato di colorante trasparente magenta e su questo uno strato di colorante trasparente giallo. Nei tre strati sono contenuti anche alogenuri d'argento: in quello giallo sono sensibili alla luce blu, in quello magenta alla luce verde e in quello ciano alla luce rossa.\nLo sviluppo produce nei tre strati tre immagini negative in bianco e nero e, nelle zone esposte, sbianca i coloranti e l'immagine d'argento. Durante il fissaggio i coloranti sbiancati vengono rimossi (per questo si parla di \"distruzione dei coloranti\"), come pure l'argento sbiancato e gli alogenuri d'argento non esposti. I coloranti rimasti formano, per sintesi sottrattiva, un'immagine positiva a colori."}
{"id": "1124239", "revid": "767487", "url": "https://it.wikipedia.org/wiki?curid=1124239", "title": "Madre de Dios (fiume)", "text": "Il Madre de Dios \u00e8 un fiume del Per\u00f9 che reca lo stesso nome della regione che attraversa.\nIl suo corso prosegue in Bolivia, dove si getta nel fiume Beni, il quale a sua volta unendosi con il fiume Mamor\u00e9 forma il fiume Madeira, uno degli affluenti del Rio delle Amazzoni. Nella zona alta del bacino del fiume, si trova l'istmo di Fitzcarrald: una peculiarit\u00e0 geografica sfruttata commercialmente all'epoca dell'estrazione del caucci\u00f9 e resa famosa dal film Fitzcarraldo.\nPrima della conquista spagnola il fiume era chiamato Amarumayo (fiume dei serpenti) dagli Incas. \nIl Madre de Dios nasce nella cordigliera di Tres Cruces in Per\u00fa (altezza di circa 4000 metri s.l.d.m.). Si forma dall'unione dei torrenti Tono, PiniPini e Queros, poco a valle della cittadina di Pilcopata (regione di Cusco).\nFino alla sua confluenza nel Rio Beni presso Riberalta, \u00e8 lungo circa 1.150 chilometri."}
{"id": "1124241", "revid": "212348", "url": "https://it.wikipedia.org/wiki?curid=1124241", "title": "Pratina", "text": "Biografia.\nSecondo il lessico \"Suida\", era figlio di un certo Pirronide o di Encomio ed originario di Fliunte; fu attivo a cavallo tra il VI e il V secolo a.C., gareggiando contro Eschilo e Cherilo nella LXX Olimpiade (500/499-497/496 a.C.).\nEbbe un figlio, Aristia, che nel 467 a.C. ottenne un secondo posto mettendo in scena le opere di suo padre \"Perseo\", \"Tantalo\" e i \"Pugili\". \nOpere.\nPratina sarebbe stato il primo a comporre drammi satireschi: a questo genere sarebbero appartenute ben 32 delle 50 opere a lui attribuite, ottenendo una vittoria..Qualche titolo tramandato e pochissimi frammenti sono quel che resta di questo tragediografo a parte il probabile merito di aver inaugurato il costume, poi divenuto consueto, di rappresentare lo spettacolo dei satiri dopo la trilogia tragica.\nLa figura di Pratina \u00e8 molto interessante proprio perch\u00e9 costituisce un sottile filo conduttore che lega la tragedia alla satira; in effetti questi due generi si formano l'uno (la tragedia) dalla fine dell'altro (satira).\nSi conserva anche il titolo di un'altra opera di Pratina, le \"Dimene\" o \"Cariatidi\", forse un canto per danza"}
{"id": "1124251", "revid": "15855", "url": "https://it.wikipedia.org/wiki?curid=1124251", "title": "Cibachrome", "text": ""}
{"id": "1124258", "revid": "984922", "url": "https://it.wikipedia.org/wiki?curid=1124258", "title": "Rio de las Piedras", "text": "Il Rio de las Piedras \u00e8 un fiume del Per\u00f9 . \u00c8 un affluente di sinistra del Madre de Dios, appartenente al bacino idrografico del Rio delle Amazzoni, non lontano dalla citt\u00e0 di Puerto Maldonado. Forma il lago Soledad, sulle cui sponde \u00e8 situato l'Amazon Research and Conservation Center."}
{"id": "1124264", "revid": "682976", "url": "https://it.wikipedia.org/wiki?curid=1124264", "title": "Bouncing", "text": ""}
{"id": "1124269", "revid": "1610933", "url": "https://it.wikipedia.org/wiki?curid=1124269", "title": "Frankenstein (Marvel Comics)", "text": "Il mostro di Frankenstein \u00e8 un personaggio dei fumetti, pubblicato dalla Marvel Comics, creato da Roy Thomas (testi) e Don Heck (disegni), la prima apparizione come robot avviene in \"X-Men\" (prima serie) n. 40 (gennaio 1968), mentre la seconda apparizione come originale avviene in \"The Monster of Frankenstein\" n. 1 (gennaio 1975).\nLiberamente ispirato al personaggio del romanzo \"Frankenstein, o il Prometeo moderno\" di Mary Shelley.\nBiografia del personaggio.\nIl Mostro, composto di parti di diversi cadaveri umani, fu creato dal pazzo dottor Victor Frankenstein, ed \u00e8 dotato di una forza sovrumana. Victor nascose a tutti, anche alla fidanzata Elizabeth, i suoi esperimenti, che sfidavano le leggi umane e divine. Dopo alcuni mesi, finalmente Victor prov\u00f2 ad utilizzare la corrente per infondere la vita nel corpo del mostro ma, al risveglio di questi, che si rifiutava di obbedirgli, scapp\u00f2 in preda al terrore.\nIl mostro, abbandonato il laboratorio, riusc\u00ec a rubare dei vestiti e a cibarsi degli animali della foresta. Spiando da lontano la vita del paese, riusc\u00ec ad imparare a parlare e cerc\u00f2 anche di aiutare alcuni abitanti, ma fu frainteso e tutti credettero che intendesse fare loro del male. Il mostro costrinse poi Victor a creargli una sposa, anch'essa fatta di pezzi di cadaveri assemblati. Ma Victor, vedendo il risultato della sua opera, uccise la nuova creatura. Il mostro allora per vendicarsi, a sua volta, uccise Elizabeth, la prima notte di nozze.\nScosso dalla tragedia, Victor decise di affrontare il mostro nel Circolo Artico, ma cadde nelle acque ghiacciate e mor\u00ec. Il mostro fu poi sconfitto da una trib\u00f9 locale e, precipitato in acqua, vi rimase in stato di ibernazione fino al 1898, quando fu trovato, risvegliato e riportato alla civilt\u00e0. Numerose avventure si susseguirono per il mostro, che incontr\u00f2 altri personaggi dell'orrore come Dracula e un lupo mannaro.\nAltre versioni.\nHeil Frankenstein.\n\u00c8 un personaggio dei fumetti, creato da Roy Thomas (testi), Chic Stone e Alan Kupperberg (disegni), pubblicata dalla Marvel Comics. La sua prima apparizione avviene in \"The Invaders\" (prima serie) n. 31 (agosto 1978)\nIl Dr Basil Frankenstein, un discendente di Victor Frankenstein, seguendo le orme del proprio avo, si trasfer\u00ec nel castello di famiglia in Svizzera, insieme alla sua assistente, la dottoressa Kitagowa, per mettere insieme un esercito di zombi nazisti, utilizzando dei cadaveri per creare degli esseri artificiali.\nIl Dottore non riusc\u00ec per\u00f2 a mantenere i suoi esperimenti completamente segreti e delle voci sulle sue strane attivit\u00e0 giunsero anche agli Invasori. La Torcia Umana e Toro si recarono in Svizzera per investigare ma non fecero pi\u00f9 ritorno. Capitan America, Bucky e il Sub-Mariner raggiunsero quindi il continente europeo alla ricerca dei compagni scomparsi.\nMentre una folla proveniente dal villaggio intorno al Castello di Frankenstein cercava di assaltare e distruggere l'edificio, Capitan America e Bucky furono fatti prigionieri dal mostro creato da Basil. La creatura era dotata di una forza sovrumana, ricavata assorbendo l'energia della Torcia Umana.\nFrankenstein, che era rimasto paralizzato in seguito ad un incidente in laboratorio, intendeva trapiantare il proprio cervello nel corpo di Capitan America non solo per acquisire un corpo pienamente funzionante ma anche per poter dare libero sfogo alla passione per la D.ssa Katagowa.\nCon un intervento quanto mai tempestivo, Sub-Mariner riusc\u00ec a liberare i compagni e a spingere il mostro contro un pannello elettrico. La scossa liber\u00f2 la creatura dal controllo mentale di Basil. Il mostro afferr\u00f2 quindi il Dr Frankenstein e la dottoressa Katagowa e si gett\u00f2 con loro dalle mura del castello, sereno all'idea di tornare fra i morti.\nStoria editoriale.\nLa prima apparizione del \"mostro di Frankenstein\" dell'Universo Marvel \u00e8 venuto in cinque pagine storia horror a fumetti \"Your Name is Frankenstein!\" in \"Menace\" n. 7 (settembre 1953) di Stan Lee (testi) e Joe Maneely (disegni), Atlas Comics degli anni cinquanta (successore Marvel Comics).\nLa testata \"The Monster of Frankenstein\" (prima serie) \u00e8 durata 18 numeri (dal gennaio 1973 al settembre 1975). I sei numeri iniziali della collana riprendono la versione cinematografica, con testi di Gary Friedrich e disegni di Mike Ploog.\nDal n. 7 al n. 10 sono state pubblicate storie inedite di 15 pagine per ogni albo, realizzate da Gary Friedrich e John Buscema, mentre il n. 11 \u00e8 stata realizzato sempre da Friedrich ai testi ma con Bob Brown ai disegni. Varie ristampe apparvero a partire dal n. 7 fino al n. 15.\nDal n. 12 al n. 17 i testi passarono a Doug Moench e i disegni a Val Mayerik, il quale rimase sulla collana fino all'ultimo numero (n. 18) che venne scritto da Bill Mantlo.\nLa storia del \"Mostro di Frankenstein\" \u00e8 stata ripubblicata nella testata \"Monsters Unleashed\". Il primo racconto, realizzato da Gary Friedrich (testi) e John Buscema (disegni), \u00e8 stato suddiviso in due fascicoli (n. 2, settembre 1973; n. 4 febbraio 1974). Il secondo racconto \u00e8 stato suddiviso in 5 parti: la prima (n. 5, aprile 1974) \u00e8 stata realizzata ancora da Gary Friedrich e John Buscema, le successive quattro sono invece state realizzate da Doug Moench (testi) e Val Mayerik (disegni) (dal n. 6, giugno 1974, al n. 9, dicembre 1974). Il terzo racconto, realizzato sempre da Moench e Mayerik, \u00e8 apparso sul n. 10 (febbraio 1975).\nLe avventure del mostro proseguono per un solo numero della testata \"Legion of Monsters\" (settembre 1975), realizzato da Doug Moench (testi) e Val Mayerik (disegni).\n\u00c8 stato pubblicato anche \"Frankenstein (graphic novel)\", numero unico di 148 pagine, pubblicato negli anni ottanta, basato sul romanzo di Mary Shelley, sceneggiato da Gary Reed e disegnato da Frazer Irving.\nAltri media.\nNel 1981, fu fatto un adattamento animato per la televisione, dalla Toei Animation in collaborazione con la Marvel Animation, intitolato \"Frankenstein\" (\"Ky\u014dfu densetsu: Kaiki! Furankenshutain\"). Il film si discosta in certi punti per\u00f2 dalla trama del fumetto.\nIl personaggio appare anche nelle serie animate \"Ultimate Spider-Man\" e \"Hulk e gli agenti S.M.A.S.H.\"."}
{"id": "1124278", "revid": "239450", "url": "https://it.wikipedia.org/wiki?curid=1124278", "title": "Idroscalo di Orbetello", "text": "Lidroscalo di Orbetello, intitolato alla memoria di \u201cAgostino Brunetta\u201d, guardiamarina aviatore, \u00e8 una struttura aeroportuale costruita all'inizio del Novecento come aeroporto militare. \n\u00c8 conosciuto ancora oggi in tutto il mondo per essere stato legato alle imprese aviatorie condotte negli anni '30 da Italo Balbo.\nIdroscalo non pi\u00f9 attivo, in estate diventa sede di varie manifestazioni locali.\nStoria.\nL'impianto iniziale.\nL'idroscalo di Orbetello fu fatto costruire agli inizi del XX secolo, negli anni precedenti la prima guerra mondiale, su commissione della Regia Marina, quando nel 1913 nacque l'Aviazione Navale. La sua funzione iniziale doveva essere quella di base dell'aviazione di marina per idrovolanti del Medio Tirreno. La decisione di costruire un idroscalo proprio sulle rive della laguna di Orbetello fu presa basandosi sulle caratteristiche fisiche del luogo, ovvero la disponibilit\u00e0 di uno specchio d'acqua poco profondo, con un andamento ondoso tranquillo, e la presenza di venti da sud-est e nord-ovest. Queste caratteristiche, consentivano di controllare a vista, dal centro della laguna, gli idrovolanti in decollo o in ammaraggio. L'installazione iniziale venne collocata lungo la riva del braccio centrale della laguna di Levante, la quale presentava situazioni ambientali pi\u00f9 favorevoli rispetto a quella di Ponente.\nNella originaria installazione della Regia Marina, l\u2019impianto aeroportuale incominci\u00f2 a definirsi sulla laguna di levante. La configurazione aeroportuale l\u2019idroscalo ebbe una particolare fisionomia: una laguna formata dall\u2019estendersi nel mare di due proiezioni sedimentarie (tomboli), che collegano la terraferma con il Monte Argentario; al centro, a fronte della cittadella di Orbetello, sorgeva l\u2019installazione aeroportuale sistemata sul sedime circostante un\u2019antica fortezza spagnola.\nQuesto impianto era costituito da sei aviorimesse contigue, dai piazzali, dagli scivoli, e dagli imbarcaderi.\nEra sede di una scuola per piloti e dal 1\u00ba luglio 1918 della 285\u00aa Squadriglia.\nCon la Regia Aeronautica.\nNel 1925 venne acquisito dalla Regia Aeronautica per essere sede di un gruppo di bombardamento marittimo. Fu intitolato al guardiamarina aviatore Agostino Brunetta. Successivamente, dopo l'acquisizione da parte del Commissariato dell'aeronautica, l'idroscalo venne espanso.\nNel 1928, l'idroscalo costitu\u00ec la base di partenza e di arrivo della crociera del Mediterraneo Occidentale, che, con un percorso di circa 2.800\u00a0km, pass\u00f2 per le citt\u00e0 di Cagliari, Pollenza (Baleari), Los Alcazares (Cartagena), Port Alfaques (Tortosa), Berre (Marsiglia), e, infine, Orbetello.\nQuesta crociera era formata da una brigata aerea di due stormi di monomotori Savoia-Marchetti S.59 bis, e da un gruppo speciale di idrovolanti di altura Savoia-Marchetti S.55 (complessivamente 61 aeroplani). A questa crociera del Mediterraneo prese parte Italo Balbo, allora sottosegretario dell'Aeronautica.\nNe 1929 fu allestita la crociera del Mediterraneo Orientale, che part\u00ec da Taranto per poi proseguire verso Atene, Istanbul, Varna, Odessa, Costanza, e vide come tappa finale del ritorno Orbetello; in questa occasione il percorso totale fu di circa 4.600\u00a0km. La formazione di volo comprendeva uno stormo composto da tre gruppi con cinque squadriglie (per un totale di 35 idrovolanti); al comando dell'unit\u00e0 c'era il colonnello Aldo Pellegrini.\nAlla crociera partecip\u00f2 anche l'allora sottocapo di stato maggiore il generale Francesco De Pinedo, l'organizzatore.\nIl 93\u00ba Gruppo fu costituito ad Orbetello il 1\u00ba gennaio 1930, cui nel 1933 si sarebbe aggiunto il 31\u00ba Stormo, inizialmente denominato \"Stormo sperimentale da bombardamento marittimo\" con gli idrovolanti SIAI S.55X.\nIl 17 dicembre 1930 partirono da Orbetello, per compiere la prima crociera atlantica, 14 idrovolanti S55 con 56 uomini di equipaggio comandati da Italo Balbo, allora ministro dell'Aeronautica, e da Giuseppe Valle, capo di stato maggiore della forza armata.\nQuesta traversata prevedeva lungo tutto il percorso diverse tappe quali Cartagena, Kenitra, Villa Cisneros, Bolama, Port Natal, Bahia, e come destinazione finale Rio de Janeiro.\nNel 1932 vennero effettuati dall'aeroporto Agostino Brunetta sei raid di esercitazioni di volo di massa nei cieli della penisola.\nCon la disposizione relativa al foglio d'ordine n.11, del 15 aprile 1931, del Ministero dell'aeronautica, l'attivit\u00e0 addestrativa del personale di volo d'altura ebbe riconoscimento d'istituto e venne inoltre formalmente riconosciuta la Scuola della NADAM (Navigazione aerea di alto mare).\nIl comando di questa scuola venne assunto dal gen. di brigata aerea Aldo Pellegrini. L'insegnamento in questa scuola venne poi riconosciuto a carattere universitario.\nL'impianto fu completato nel 1933, con l\u2019insediamento che comprende costruzioni per circa 80.000 m\u00b3, cui si aggiungono tettoie per ulteriori 3.000 mc. \nSempre nel 1933 prese il via dall'aeroporto la crociera aerea del Decennale.\nAlla fine degli anni '30 furono realizzate due aviorimesse. L\u2019incarico, con un appalto concorso, venne assegnato a\nPier Luigi Nervi e furono completate nel 1940.\nIl 31\u00ba stormo intanto nel 1939 fu equipaggiato con i CANT Z.506. Allo scoppio della seconda guerra mondiale il 31\u00ba stormo da Orbetello fu trasferito a Cagliari Elmas.\nNel 1942 l'idroscalo di Orbetello venne dedicato a Italo Balbo due anni dopo che egli, abbattuto l'aereo su cui viaggiava, mor\u00ec nei cieli di Tobruk, in Libia, come Regio Aeroporto Italo Balbo, tornando alla intitolazione originaria a Brunetta a guerra conclusa.\nDurante la seconda guerra mondiale, il paese di Orbetello fu oggetto di incursioni aeree alleate. Nel luglio 1943 con lo sbarco alleato in Sicilia gli idrovolanti dell'85\u00ba Gruppo, di stanza all'idroscalo di Marsala Stagnone, furono trasferiti ad Orbetello, fino allo scioglimento.\nDopo l'8 settembre 1943 fu utilizzato dalla Luftwaffe tedesca.\nFurono questi che, quando si ritirarono nel 1944, distrussero i principali edifici dell'idroscalo.\nTra le opere che furono abbattute, c'erano le aviorimesse progettate da Pier Luigi Nervi. Fino alla fine della guerra fu poi utilizzato dagli americani per la Twelfth Air Force.\nOggi, nei pressi dell'idroscalo, si trova il cimitero degli Atlantici, un sacrario dove riposano molti dei protagonisti di queste imprese.\nL'idroscalo oggi.\nAttualmente il parco dell'ex idroscalo, \u00e8 in uno stato di semi-abbandono. La zona ovest che era preposta all'alloggio delle famiglie degli ufficiali ora \u00e8 chiamato Parco delle Crociere, \u00e8 usato come parco giochi e ospita l'Esedra dei Trasvolatori Atlantici, sono ancora visibili i basamenti delle palazzine alloggi distrutte insieme al 90% di tutte le altre strutture dell'idroscalo dai tedeschi in ritirata.\nNella parte est (l'ex vero e proprio idroscalo militare) adesso sono ancora visibili: il campo di calcio che, essendo privo di spogliatoi o tribune, \u00e8 usato solo come campo di allenamento secondario della squadra di calcio locale; alcune strutture che erano annesse agli hangar riadattate per ospitare il circolo per la vela e per il canottaggio, gestito dalla \u201cSociet\u00e0 Canottieri Orbetello\u201d, nel piazzale sono ancora visibili i resti di uno dei due Hangar costruiti da Pier Luigi Nervi; all'entrata del cancello secondario un bar \u00e8 ospitato nella struttura che era dell'infermeria ancora in ottima conservazione. L\u00ec accanto sorge il circolo bocciofilo sulla base della ex mensa.\nAltre strutture sono presenti ma in condizioni precarie tra le quali la palazzina comando che potrebbe essere recuperata. Un altro edificio pi\u00f9 piccolo una volta adibito ad alloggio degli ufficiali, che si trova in un buono stato di conservazione, \u00e8 ancora presente all'ingresso secondario del Parco delle Crociere.\nCaratteri ambientali e urbanistici.\nCome richiesto e progettato dalla Regia Marina, l'idroscalo sorse sulla Laguna di Levante.\nCos\u00ec progettisti e costruttori riuscirono a ottenere le condizioni ideali per le operazioni di decollo e di ammaraggio, favorite principalmente dai venti che soffiano sulla laguna: da sud-est (Scirocco) e da nord-ovest(Maestrale).\nIn questo impianto iniziale, la struttura principale dell'idroscalo era costituita da sei aviorimesse contigue, e da infrastrutture come gli scivoli, i piazzali, e gli imbarcaderi.\nAltre strutture ospitavano il comando aeroportuale, i servizi tecnico-logistici, e gli alloggi per il personale.\nL'aspetto definitivo venne assunto poi dall'idroscalo nel 1931, anno della nascita ufficiale della NADAM, la Scuola di navigazione aerea di alto mare. \nSuccessivamente l'intera struttura si ampli\u00f2 lungo un asse parallelo ad un fossato, detto fosso Glacis, il quale delimitava a est l'idroscalo.\nLungo la linea di questo fossato vennero inoltre disposte le principali fabbriche aeroportuali.\nAll'ingresso dell'idroscalo si trovava il corpo di guardia; da l\u00ec partiva il viale principale, lungo il quale erano disposti i maggiori edifici: quello per la mensa e quello con il circolo ufficiali e sottufficiali, la stazione radiotelegrafica, il laboratorio fotografico, l'autorimessa con una officina, la caserma avieri e infine la palazzina comando.\nSempre lungo la via principale, ma in una posizione di secondo piano rispetto agli altri edifici appena menzionati, si trovavano una palazzina per alloggio ufficiali, l'infermeria, il banco prova motori, il parco antincendi, e altri edifici per servizi vari.\nAll'esterno di tutta quest'area dell'idroscalo, quindi oltre il corpo di guardia, il viale era attraversato da una strada provinciale che dall'ingresso di Orbetello proseguiva fino ad arrivare alla zona residenziale dell'idroscalo.\nQuesta zona residenziale comprendeva: una palazzina alloggio e un circolo ufficiali, quattro palazzine per alloggi Ufficiali (due famiglie ciascuna) ed una serie di attrezzature sportive.\nUn passaggio provvisorio inoltre collegava l'idroscalo con la fortezza Guzman, la quale offriva altri servizi e dove si trovavano altri alloggi.\nNella seconda met\u00e0 degli anni trenta, l'area dell'idroscalo venne ampliata verso oriente, con la realizzazione di due aviorimesse progettate e costruite dall'ing. Pier Luigi Nervi.\nCon l'avvento della seconda guerra mondiale e quindi con il passaggio dei tedeschi in ritirata, sono andate completamente distrutte le principali costruzioni che componevano l'idroscalo.\nRimangono adesso solamente i piazzali e parte di qualche edificio.\nGrazie alle numerose documentazioni fotografiche che ci sono pervenute, \u00e8 possibile ricostruire numerose strutture, come gli edifici del Comando e della Logistica, gli uffici, le mense, o i circoli.\nElementi particolari e caratterizzanti che si potevano trovare all'interno dell'area aeroportuale erano costruzioni tipo obelischi di fronte alla caserma degli avieri, il padiglione dai tratti esotici che si trovava sulla spiaggia, e infine le fontane simili a palme.\nI principali edifici.\nNell'ambito delle costruzioni della forza armata, negli anni trenta del novecento, si ha un allontanamento dallo stile eclettico-storicistico, per far spazio a un'architettura tipica del Novecento e razionalista, aderente alle correnti del movimento moderno.\nDato che l'architettura del Novecento ha iniziato a imporsi a inizio anni venti, mentre quella Razionalista alla fine di quel decennio, la struttura dell'idroscalo mostra proprio i segni di questo passaggio graduale.\nInfatti le caratteristiche classicheggianti si fanno da parte, per fare spazio a dei primi accenni di un'architettura Novecentesca, per poi arrivare a quella razionalista delle ultime costruzioni.\nTra i fabbricati che pi\u00f9 rimandano a un'architettura razionalista troviamo le aviorimesse progettate da P. L. Nervi.\nIl recinto aeroportuale presentava caratteri di stile Impero.\nI dettagli poi non erano visibili solamente nella recinzione, ma erano presenti in tutte le parti che costituivano la fabbrica.\nCaratteri classicheggianti si potevano trovare nella palazzina con funzioni di circolo, mensa e alloggio per il personale ufficiale e sottufficiale dell'idroscalo.\nGli edifici disposti sul viale di accesso invece, si distinguevano particolarmente per le loro diverse dimensioni, mentre li accomunava il tema stilizzato dell'aquila, nell'incorniciatura delle finestre.\nElementi tipici dell'architettura del Novecento si potevano ritrovare nelle palazzine pi\u00f9 imponenti dell'idroscalo, ovvero la caserma avieri e il comando aeroportuale.\nLa caserma avieri era composta da tre corpi di fabbrica, uniti da un corridoio comune che collegava longitudinalmente tutto l'edificio;\ni corpi laterali erano divisi, lateralmente, in tre grandi locali, ovvero camerate refettorio e magazzini, suddivisi a loro volta da una tramezzatura portante.\nGli unici elementi che potevano ricondurre a un repertorio storico, e che erano presenti nell'edificio, erano l'arco e la lesena a bugne isodome.\nGli effetti dei diversi toni e delle diverse grane dei materiali conferivano a questo palazzo un aspetto particolare, che distingueva la sua facciata da quelle tipiche delle caserme di inizio secolo.\nNonostante questo per\u00f2, la caserma aveva un sapore classico, anche se non c'era ombra di capitelli, fregi o altri elementi tipici che a quel repertorio potevano ricondurci.\nLe paraste si concludevano senza nessun capitello; la finestra del piano superiore si presentava contornata da una fascia, delineata da sottili sfumature d'ombra.\nSi pu\u00f2 dire quindi che veniva data molta pi\u00f9 importanza agli effetti prodotti dalle diverse tonalit\u00e0 di superficie, piuttosto che agli effetti ottenuti con i rilievi.\nElementi classicisti erano invece pi\u00f9 avvertiti nella vicina palazzina comando.\nBasandosi sulle tipiche tipologie diffuse dalla Regia Aeronautica, la fabbrica era stata impostata su un corridoio che si sviluppava longitudinalmente in tutto l'edificio, e sul quale si affacciavano i diversi ambienti.\nSull'asse mediano era collocato l'ingresso principale, con la scala che accedeva al piano superiore e al seminterrato.\nLa palazzina comando presentava tratti comuni con la caserma avieri.\nQuesti edifici erano composti infatti su una conformazione dei volumi piuttosto accademica, con un corpo principale e due secondari.\nParticolari di stile eclettico-storicistico potevano essere riscontrati poi nella cornice dell'attico, o nella sobria impaginazione dei prospetti delle parti laterali.\nUn aspetto nuovo, introdotto dagli artisti del Novecento e presente nella parte centrale dell'edificio, era caratterizzato dalla semplicit\u00e0, in particolare nelle sequenze delle aperture che erano disposte su un piano in bassorilievo.\nUn significativo elemento del panorama dell'idroscalo di Orbetello \u00e8 costituito da una cabina di trasformazione elettrica, la cui parte superiore presenta elementi eclettici e la parte inferiore caratteristiche tipiche del Novecento.\nQueste stesse caratteristiche architettoniche potevano essere ritrovate anche in una sottostazione elettrica, che al suo esterno presentava una struttura semplice e chiara.\nLa serie di edifici di maggiore imponenza era costituito da una serie di aviorimesse in muratura, a sei campate intercomunicanti, risalente all'epoca della fondazione dell'idroscalo.\nLe dimensioni della pianta misuravano 20 x 50 x 6\u00a0m; la copertura era del tipo \u201ca capanna\u201d, i muri perimetrali disponevano di lesene di irrigidimento il setto di chiusura sul fondo era costituito da ampie finestrature nel timpano ed infine il portale sul fronte principale era del tipo scorrevole.\nLe aviorimesse Nervi.\nA seguito delle Trasvolate, venne deciso il potenziamento dello scalo, con l'edificazione di due aviorimesse.\nQuesto incarico venne assegnato all'ing. Pier Luigi Nervi, gi\u00e0 noto per le aviorimesse di Orvieto.\nQueste di Orbetello, rispetto a quelle di Orvieto, differivano per alcuni particolari:\nL'ordinanza di esproprio per i terreni su cui sarebbero poi sorte le aviorimesse progettate da Nervi, arriv\u00f2 con un telegramma partito da Roma il 27 settembre 1940; prese cos\u00ec avvio la costruzione di una prima coppia di edifici.\nDai documenti si capisce che la costruzione degli hangar doveva essere a buon punto, se non gi\u00e0 ultimata, tra la fine del 1942 e l'inizio del 1943.\nAl 1943 risale la redazione del progetto esecutivo per la costruzione delle appendici laterali e posteriori all'aviorimessa pi\u00f9 vicina alle mura cittadine.\nLe appendici sono l'unica cosa che oggi resta di queste gigantesche costruzioni, che coprivano allora un'area di 100 x 36\u00a0m e un'altezza di quasi 25\u00a0m.\nIl lato maggiore, ovvero quello affacciato sulla laguna, poteva essere interamente spalancato, se non per un pilastro, che interrompeva un'apertura lunga 100\u00a0m e altra circa 12,5\u00a0m.\nSuccessivamente, un verbale del 18 ottobre 1944 redatto dal Comando della III Z.A.T, riguardante l'ispezione all'aeroporto di Orbetello, documenta che delle aviorimesse in cemento armato sono agibili solo le appendici, poich\u00e9 \u201cquasi tutto l'Aeroporto \u00e8 stato sistematicamente distrutto dai tedeschi\u201d."}
{"id": "1124279", "revid": "1005847", "url": "https://it.wikipedia.org/wiki?curid=1124279", "title": "Nortorf", "text": "Nortorf potrebbe riferirsi a:"}
{"id": "1124300", "revid": "287204", "url": "https://it.wikipedia.org/wiki?curid=1124300", "title": "Al-Walid ibn Abd al-Malik", "text": "Al-Wal\u012bd prosegu\u00ec nell'opera di consolidamento del califfato riunificato dal padre \u02bfAbd al-Malik b. Marw\u0101n, completando l'arabizzazione dell'amministrazione (\"d\u012bw\u0101n\") e monumentalizzando i suoi centri principali con la costruzione a Damasco della grande moschea degli Omayyadi e di un edificio consimile ad Aleppo. Fece inoltre costruire il Qa\u1e63r al-Khar\u0101na (Palazzo di Har\u0101na), uno dei tre Castelli del deserto della Giordania.\nSeguendo l'esempio del padre, conferm\u00f2 al-\u1e24ajj\u0101j b. Y\u016bsuf - che gi\u00e0 godeva di un'ottima reputazione - nella carica di governatore (\"w\u0101l\u012b\") della Persia. al-\u1e24ajj\u0101j - che aveva dimostrato le sue capacit\u00e0 di governo in Iraq sedando una rivolta kharigita - pianific\u00f2 le campagne militari che avrebbero condotto, entro il 712, all'annessione della Transoxiana e del Sindh.\nM\u016bs\u0101 b. Nu\u1e63ayr e il suo delegato \u1e6c\u0101riq b. Ziy\u0101d furono, invece, i generali che conquistarono e governarono, per conto del califfato di Damasco, i territori spagnoli di al-Andalus."}
{"id": "1124302", "revid": "13648", "url": "https://it.wikipedia.org/wiki?curid=1124302", "title": "Al-Wal\u012bd I ibn \u02bfAbd al-Malik", "text": ""}
{"id": "1124308", "revid": "775372", "url": "https://it.wikipedia.org/wiki?curid=1124308", "title": "Spedizione di Spagna", "text": "La spedizione di Spagna fu la campagna militare con cui, nel 1823, il Regno di Francia di Luigi XVIII, in base alla Santa Alleanza, pose fine al triennio liberale spagnolo, ristabilendo l'assolutismo regio di Ferdinando VII.\nAntefatti.\nFerdinando VII era divenuto sovrano dopo la vittoriosa conclusione della cosiddetta \"Guerra d'indipendenza spagnola\", che costrinse alla fuga il fratello di Napoleone il Grande, divenuto re di Spagna con il titolo di Giuseppe I.\nFerdinando, allora prigioniero in Francia, rientr\u00f2 in Spagna il 24 marzo 1814, abol\u00ec la Costituzione del 1812, approvata appena 18 mesi prima dalle Cortes di Cadice e, il 10 maggio, dissolse le Cortes.\nLa sollevazione di Cadice.\nLa dura reazione anti-liberale provoc\u00f2, nel giorno di capodanno del 1820, una rivolta fra i militari concentrati nella citt\u00e0 di Cadice e pronti ad essere imbarcati per le Americhe, a reprimere la grande insurrezione bolivariana. A questa prima sollevazione, guidata dal colonnello Rafael del Riego, segu\u00ec una seconda sommossa in Galizia, poi estesa a molte altre province. Ferdinando si vide costretto a reintrodurre la Costituzione di Cadice, con solenne giuramento avvenuto in Madrid, il 10 marzo 1820.\nInizi\u00f2 cos\u00ec il cosiddetto \"Triennio liberale\" (o \"Triennio Costituzionale\"), nel corso del quale il sovrano assistette alla progressiva abolizione dei principali istituti assolutistici, inclusa l'antica Inquisizione. Fra le prime mosse vi fu la cacciata dei Gesuiti, 25 dei quali furono lapidati a Manresa (Catalogna), nel corso di un trasferimento, dopo essere stati arrestati a Barcellona.\nFerdinando, tuttavia, non rinunciava a un tentativo di restaurazione (Regencia de Urgel, sommossa della Guardia Real nel luglio del 1822, soffocata dalla Milicia Urbana di Madrid). Egli non si trattenne, neppure, dal fare appello alla Santa Alleanza, a tutela dell'ordine stabilito dal congresso di Vienna.\nL'intervento francese.\nGli obiettivi di Luigi XVIII.\nLa posizione periferica della Spagna, tuttavia, escludeva ogni interesse all'intervento dei grandi imperi austriaco e russo. Delle due potenze tradizionalmente coinvolte nella politica spagnola, l'Inghilterra aveva, semmai, interesse ad un successo della rivoluzione bolivariana.\nNon restava, quindi, che la Francia reazionaria di Luigi XVIII, ormai completamente riabilitata dai trascorsi rivoluzionari e napoleonici. La quale aveva almeno tre ottimi motivi per sostenere un simile, oneroso, intervento:\nIl congresso di Verona.\nLa ratifica di tale situazione venne al congresso di Verona, tenuto il 9-14 ottobre 1822 nella citt\u00e0 allora parte del Lombardo-Veneto austriaco. Presenti il padrone di casa, cancelliere Metternich, lo zar, il ministro prussiano von Hardenberg. I due principali contendenti erano la Francia, rappresentata dal duca di Montmorency e dal Chateaubriand, che chiedeva il consenso all'intervento, nonch\u00e9 il vincitore di Waterloo duca di Wellington, che tale intervento intendeva impedire.\nLe potenze di Vienna erano tutte ben consce che l'intervento avrebbe fatto cessare quello stato di minorit\u00e0 politica in cui la Francia giaceva sin dal 1815. Un cambiamento che Londra faceva fatica ad accettare, condizionata, in questo, anche dall'oggettivo interesse al mantenimento a Madrid di un governo non radicalmente ostile alle libert\u00e0 delle colonie americane.\nMa Wellington si trov\u00f2 isolato e nemmeno la minaccia (attuata) di non ratificare alcuna decisione contraria ebbe effetto. Vienna, Berlino e San Pietroburgo, al contrario, incoraggiarono Parigi a condividere il loro ruolo di \"gendarme dell'ordine europeo\". Cosicch\u00e9 Luigi XVIII ebbe via libera.\nIl pericolo giacobino.\nLa spedizione era, anche, il mezzo per Parigi di dimostrare il riconquistato consenso presso la propria opinione pubblica. Tanto pi\u00f9 che l'esercito francese era largamente composto da quadri ed ufficiali che avevano servito sotto l'Imperatore.\nQuesto era l'aspetto che maggiormente preoccupava i nuovi alleati della Francia, tanto che lo zar Alessandro I arriv\u00f2 a proporre l'invio di un enorme corpo di spedizione russo, forte di ben 150.000 uomini, da stanziare in Germania e nel Regno di Sardegna, al fine di coprire la spedizione francese in Spagna rispetto a possibili moti insurrezionali giacobini in Francia, ovvero in Spagna (cio\u00e8 all'interno dello stesso corpo di spedizione).\nLa proposta non ebbe alcun esito, tanto poco le corti occidentali desideravano un ritorno della potenza russa in Europa. Ma avrebbe inaugurato un assai pericoloso precedente, tale da introdurre nuove variabili nello stesso risorgimento italiano.\nIn ogni caso, Luigi XVIII sapeva di giocarsi, nell'impresa, il destino del regno.\nLa spedizione.\nInizi\u00f2, cos\u00ec, l'intervento dell'esercito francese dei \"Centomila Figli di San Luigi\", guidata dal duca d'Angoul\u00eame, figlio di Carlo X e quindi nipote (di zio) di Luigi XVIII, con l'obiettivo dichiarato di \"preservare il trono di Spagna ad un discendente di Enrico IV e riconciliare quel bel regno con l'Europa\" \"nel nome di San Luigi\".\nLa spedizione francese era estremamente numerosa, ben 95.000 uomini. Partita nella primavera del 1823, pass\u00f2 la frontiera sui Pirenei il 7 aprile, in localit\u00e0 Bidasoa. Ebbe alcuni scontri con forze spagnole in Catalogna, comandate da Francisco Espoz y Mina, il quale, per\u00f2, non ebbe alcun sostegno dalla popolazione e fu forzato a ritirarsi.\nIl duca d'Angoul\u00eame, prosegu\u00ec, quindi, una facile marcia sino a Madrid, raggiunta il 24 maggio, ove venne trionfalmente accolto.\nNel frattempo il governo liberale aveva preso formalmente prigioniero Ferdinando e lo aveva condotto seco nella citt\u00e0-fortezza di Cadice, grande centro commerciale e centro della rivolta liberale.\nL\u00ec giunsero anche i francesi, che cominciarono un assedio, condotto con l'appoggio di una grandissima flotta, forte di 67 navi da battaglia. L'assedio si concluse il 31 agosto quando, dopo la vittoriosa conquista di due forti all'imbocco della penisola a 12 km da Cadice, nota come battaglia del Trocadero (cui partecip\u00f2 anche Carlo Alberto di Savoia), la citt\u00e0 venne costretta alla capitolazione.\nI relativi patti prevedevano che Ferdinando avrebbe mantenuto la famosa Costituzione e rinunciato alla vendetta. In cambio venne liberato e la citt\u00e0 consegnata.\nConseguenze del conflitto.\nRitorno della Francia sulla scena politica europea.\nIl borbonico Chateaubriand, ambasciatore in Spagna al seguito del corpo di spedizione, avrebbe entusiasticamente commentato nelle sue \"Memorie d'oltretomba\": \"Attraversare d'un passo le Spagne, riuscire dove Buonaparte aveva fallito, trionfare sullo stesso suolo ove le armi dell'uomo fantastico aveva subito dei rovesci, fare in sei mesi quel che lui non aveva potuto fare in sette anni, era un vero prodigio!\".\nAl ritorno a Parigi, il duca d'Angoul\u00eame venne acclamato dalle folle: la monarchia dei Borbone acquisiva una rinnovata legittimit\u00e0, mentre si affrancava dai suoi vincitori-protettori e rientrava da protagonista nella grande politica europea.\nCongelamento della politica spagnola.\nFerdinando VII cominci\u00f2 subito, il 1\u00ba ottobre 1823, a decretare l'abolizione di ogni norma o legge approvata nel corso dei tre anni precedenti (ci\u00f2 che non poteva dispiacere ai francesi) e continu\u00f2 vendicandosi dei suoi carcerieri con una brutale ferocia, a dispetto dei capitolati di resa. Ci\u00f2 che dispiacque moltissimo, tanto da costringere il duca d'Angoul\u00eame, impedito ad intervenire per non imbarazzare ulteriormente un uomo nel nome del quale s'era condotta la spedizione, a rifiutare le decorazioni spagnole che questi, in ricompensa dei servizi resi, gli offriva.\nFerdinando VII, infatti, ristabil\u00ec il proprio potere assoluto. Vennero eliminate tutte le riforme del Triennio Liberale, con l'unica eccezione dell'abolizione dell'Inquisizione. Ebbe inizio quello che \u00e8 normalmente ricordato come la \"D\u00e9cada Ominosa\" (1823-1833), caratterizzata da una durissima repressione dei liberali, che si sarebbe risolto, dopo la morte del sovrano, nelle successive Guerre carliste.\nA questo periodo di grave debolezza costituzionale risale la scomparsa dell'antico Impero coloniale spagnolo, ad eccezione di Cuba, Porto Rico, Santo Domingo e, nell'Oceano Pacifico, delle Filippine, delle Marianne e delle Caroline. Questi residui possedimenti sarebbero stati persi solo nel 1898, a seguito guerra ispano-americana."}
{"id": "1124317", "revid": "767487", "url": "https://it.wikipedia.org/wiki?curid=1124317", "title": "A testa alta (film 2004)", "text": "A testa alta (\"Walking Tall\") \u00e8 un film del 2004 diretto da Kevin Bray, con protagonista il wrestler Dwayne Johnson. Il film \u00e8 il remake della pellicola del 1973 \"Un duro per la legge\".\nIl film \u00e8 basato su una storia realmente accaduta, quella di Buford Hayse Pusser, sceriffo della contea di McNairy, Tennessee, deceduto nel 1974 in un incidente stradale. anch'esso ex lottatore di wrestling come il protagonista The Rock.\nTrama.\nChris Vaughn Jr. \u00e8 un soldato in congedo delle forze speciali che ritorna al paese natale per cominciare una nuova vita. Tuttavia le cose sono cambiate rispetto a come le aveva lasciate: la segheria dove lavorava il padre \u00e8 stata chiusa, ed ora la maggiore fonte di reddito della citt\u00e0 proviene dal casin\u00f2 gestito dal suo vecchio rivale (nonch\u00e9 ex compagno di liceo) Jay Hamilton, figlio del defunto proprietario della segheria. Chris viene invitato da Jay a celebrare, insieme agli amici di sempre, il suo ritorno al casin\u00f2. Alla festa di benvenuto Chris scopre che la sua ex fiamma Deni lavora come spogliarellista alle dipendenze di Hamilton, ma quel che \u00e8 peggio \u00e8 che scopre un croupier a truccare le giocate: l'ex marine s'indigna e rivela a tutti che i dadi sono truccati, ma gli uomini della sicurezza lo aggrediscono e ne nasce una rissa. Chris, nonostante l'intervento dei suoi amici, ha la peggio e i buttafuori, non paghi, lo trascinano in un luogo appartato e lo torturano barbaramente. Infine, credendolo morto, lo abbandonano sulla statale, dove viene soccorso da un camionista. Dopo una lunga degenza, Chris viene raggiunto da Jay, il quale gli propone un risarcimento e un lavoro per dissuaderlo dal denunciarlo; Chris rifiuta e tenta di sporgere denuncia dallo sceriffo Stan Watkins. Il tutore dell'ordine lo fa desistere, sostenendo che la denuncia avrebbe indirettamente effetti disastrosi sull'economia dell'intera contea (lo sceriffo \u00e8 in realt\u00e0 al soldo di Jay Hamilton). Nel frattempo il nipote di Chris, Pete, viene trovato in condizioni critiche a causa di una overdose di efedrina. L'ex militare costringe gli amici del nipote a rivelargli da chi l'hanno acquistata, venendo cos\u00ec a sapere che la casa da gioco \u00e8 in realt\u00e0 anche un covo di spacciatori, i quali non sono altro che gli uomini della vigilanza del casin\u00f2, gestiti da Hamilton. Furente, torna al casin\u00f2, atterra tutti i buttafuori e fracassa le strutture per il gioco d'azzardo. Quindi subisce l'arresto.\nChris rifiuta di patteggiare e restare fuori di prigione con un po' di servizio sociale perch\u00e9 non si ritiene colpevole. Nel corso del processo a suo carico, assume la propria difesa e, ribaltando i pronostici e mostrando anche le enormi cicatrici procurategli dai buttafuori, riesce a farsi assolvere. Non solo ma in periodo di elezioni si fa eleggere sceriffo, licenzia tutti i vice di Watkins e decide di nominare vice sceriffo il suo migliore amico Ray Templeton, un ex detenuto per possesso di stupefacenti, a cui chiede aiuto perch\u00e9 ha esperienza diretta sui giri della droga. L'amico accetta e Chris, insieme a lui, impone il rispetto della legge, indagando in particolare (anche con mezzi poco ortodossi) sul giro di droga in citt\u00e0. Quando il capo dei suoi buttafuori viene imprigionato, Hamilton decide di eliminare la minaccia, per mezzo dell'ex-sceriffo e dei suoi uomini, i quali, con armi da guerra, assaltano l'ufficio di Chris, mentre altri vanno a casa sua per sterminarne la famiglia. Templeton, che si era recato alla casa di Chris per proteggere la famiglia dell'amico, e Chris Vaughn Sr., padre di Chris, neutralizzano quest'ultimo gruppo di tre uomini, mentre il neo-sceriffo sventa l'attentato nei propri confronti (grazie anche all'aiuto di Deni, la quale, riavvicinatasi a Chris, aveva passato la notte con lui) uccidendo tutti gli attentatori e facendosi rivelare dal prigioniero, prima che quest'ultimo venga crivellato di colpi dai suoi colleghi per errore, l'ubicazione del laboratorio della droga. Chris si reca dunque alla vecchia segheria per controllare la veridicit\u00e0 dell'informazione e scopre che effettivamente il luogo, in disuso, \u00e8 diventato un laboratorio per la raffinazione delle sostanze stupefacenti. L\u00ec trova Hamilton che, attendendolo al varco, ingaggia con lui una dura lotta. Chris gli infligge una dura lezione e lo arresta. Il film si conclude con il ripristino della legge in citt\u00e0, la chiusura della casa da gioco e la riapertura della segheria.\nAccoglienza.\nCritica.\nSul sito Rotten Tomatoes il film ottiene il 26% delle recensioni professionali positive con un voto medio di 4,5 su 10 basato su 135 critiche, mentre su Metacritic ottiere un punteggio di 44 su 100 basato su 31 recensioni.\nIncassi.\nIn totale il film ha incassato 57,2 milioni di dollari, di cui 46,4 milioni negli Stati Uniti."}
{"id": "1124323", "revid": "4", "url": "https://it.wikipedia.org/wiki?curid=1124323", "title": "Sulayman ibn Abd Al-Malik", "text": ""}
{"id": "1124324", "revid": "599013", "url": "https://it.wikipedia.org/wiki?curid=1124324", "title": "Lotta antinave", "text": "Con lotta antinave, nella strategia militare, si indica uno o pi\u00f9 sistemi di combattimento atti a offendere obiettivi navali (non solo militari) di superficie. Indica un tipo di combattimento navale diretto contro navi di superficie o pi\u00f9 generalmente i sistemi d'arma, i sensori o le operazioni finalizzate ad attaccare o a limitare le navi di superficie avversarie.\nStoria.\nTale tattica strategica venne adoperata in modo consistente a partire dalla seconda guerra mondiale, ad esempio nella battaglia delle Midway, in cui la Marina imperiale giapponese perse in una giornata quattro portaerei, ma va anche detto che nemmeno gli ancoraggi pi\u00f9 sicuri e riparati, come il bombardamento di Taranto nel novembre 1940, possono consentire a una flotta di sopravvivere per certo ad azioni ostili.\nDurante il secondo conflitto mondiale su 32 navi da battaglia affondate, solo 7 furono distrutte da navi similari, e spesso in collaborazione con altre tipologie di unit\u00e0: \"Fuso, Yamashiro, Kirishima, Bismarck, Scharnorst, Hood, Bretagne\". Tre di queste erano giapponesi, cosa non sorprendente se si pensa che la flotta imperiale era concepita in larga misura per il contrasto alle flotte navali nemiche similari, similmente alla \"Grand Fleet\" britannica nella prima guerra mondiale. Ma furono soprattutto gli aerei, e in maniera ben pi\u00f9 subdola, i sommergibili, a decretare la fine dell'era delle corazzate e degli scontri tra navi pesantemente armate e corazzate. La perdita della HMS \"Royal Oak\", la prima corazzata affondata nel corso della guerra, venne ottenuta da un'azione particolarmente audace del sommergibile del comandante G\u00fcnther Prien, che la sorprese all'ancoraggio a Scapa Flow.\nDescrizione.\nIl contrasto delle flotte navali ha in passato occupato un ruolo fondamentale per le strategie belliche dei paesi coinvolti in scontri sul mare. Dalle battaglie antiche tra le flotte di triremi a oggi molte cose sono cambiate ma in concreto, i punti cardine della lotta antinave, denominata convenzionalmente ASV o ASuW (\"Anti-Surface Vessel\" o \"Anti-Surface Warfare\") sono due:\nLa lotta contro mezzi navali pu\u00f2 essere divisa in quattro ambiti fondamentali:\nIn caso di guerra tenere le navi in porto riduce notevolmente le possibilit\u00e0 di difesa. Lo sviluppo di aerei e missili tattici e strategici, oltre che delle armi nucleari, ha reso la situazione ancora pi\u00f9 grave. Rinunciare alla mobilit\u00e0 della flotta \u00e8 ancora pericoloso e generalmente improduttivo. Nondimeno, quando la flotta entra in azione deve tenere conto di numerosi pericoli che possono venire contrapposti, solo una minima parte dei quali sono dati da altre unit\u00e0 navali. \nL'importanza, la potenza e la complessit\u00e0 delle navi moderne non potrebbe essere sottostimata, ma nondimeno, esse sono estremamente complesse e costose, e in numero finiscono per essere sempre di meno. Sebbene pi\u00f9 capaci di difendersi da ogni genere di attacco, le unit\u00e0 navali moderne sono estremamente vulnerabili, e il loro costo, che talvolta arriva a un miliardo di dollari, rende efficienti qualunque genere di armamenti si studino per affrontarle. Dati tutti questi presupposti, la gamma di minacce, generalmente di tipo \"asimmetrico\", \u00e8 estremamente elevata, favorita dalla polivalenza delle armi moderne. Anche se pure molte armi di vecchia generazione erano 'polivalenti' (per esempio, un cannone poteva battere ogni genere di obiettivo che arrivava a portata di tiro) ma nondimeno, le capacit\u00e0 operative degli armamenti moderni superano ampiamente quello che era in precedenza possibile.\nAspetti dibattuti.\nDifese costiere.\nAvvicinarsi a una costa difesa per una nave \u00e8 molto pericoloso. Le artiglierie divisionali, per non dire di quelle specifiche da costa, sono sempre state un pericolo molto maggiore di quanto non potesse sembrare: a parit\u00e0 di calibro, una fortificazione \u00e8 avvantaggiata contro una nave. Le difese costiere moderne potrebbero dispiegare artiglierie a lungo raggio, missili antinave a lunghissimo raggio, campi minati, mezzi navali di supporto (per esempio, sottomarini in agguato dietro i campi minati, per attaccare le navi cacciamine), e addirittura tubi lanciasiluri subacquei. Questi, con le armi moderne a lunga corsa e autoguidate, sono capaci di interdire le coste fino a 20\u201330\u00a0km di distanza, con azioni d'attacco subdole e letali, senza il costo dei sottomarini veri e propri, come anche la vulnerabilit\u00e0 delle motosiluranti di superficie.\nLa vulnerabilit\u00e0 delle navi contemporanee.\nLe flotte moderne sono costituite in genere da navi che oscillano tra le 2 000 e le 5 000 tonnellate: la fregata missilistica \u00e8 il tipico vascello moderno, aggregata a un piccolo numero di cacciatorpediniere missilistici che invece hanno compiti di difesa aerea a medio raggio. Queste navi hanno un dislocamento piuttosto contenuto, ma soprattutto un gran numero di sensori radar di scoperta, sistemati, per avere il miglior campo di osservazione, in posizione elevata sul mare. Ma questo significa anche avere molti pesi in alto, che nel caso di mare grosso significa una perdita di stabilit\u00e0, specie laterale. Per ovviare a questo, sono in genere presenti un set di pinne di stabilizzazione ai lati dello scafo, ma per quanto sofisticato sia l'impianto, \u00e8 necessario eliminare molti pesi in alto. Per farlo, bisogna in genere ricorrere a sovrastrutture d'alluminio. Queste sono molto leggere, ma anche molto vulnerabili al fuoco (come illustr\u00f2 il caso del \"Belknap\", incrociatore statunitense incendiatosi dopo una collisione con la portaerei \"Kennedy\") e questo, assieme al gran quantitativo di materiali plastici e isolanti dei circuiti elettrici, rende la nave molto vulnerabile agli incendi. Per avere sovrastrutture d'acciaio si devono ridurre i radar, oppure, scelta quasi obbligata, avere scafi pi\u00f9 grandi e pesanti, aumentando il costo complessivo della nave.\nSolo le grandi portaerei USA, grazie a un dislocamento anche superiore alle 90 000\u00a0t, restano dotate di elevate protezioni balistiche e antisiluro: le altre navi devono accontentarsi di leggere protezioni antischegge in kevlar o in alluminio, oppure niente del tutto.\nIl parco antenne \u00e8 estremamente vulnerabile ai danneggiamenti e agli attacchi arrivati a segno, e da esso dipende l'efficienza di quasi ogni tipo di sistema d'arma della nave, che pu\u00f2 passare dal 100% allo 0% di efficienza con un colpo solo. Questa non \u00e8 in realt\u00e0 un'assoluta novit\u00e0: gi\u00e0 nel 1943, il 26 dicembre, le prime cannonate inglesi a segno distrussero i radar della corazzata \"Scharnorst\". Questa fu un'autentica sfortuna, perch\u00e9 la visibilit\u00e0 era pressoch\u00e9 nulla, perch\u00e9 le navi inglesi erano semplici incrociatori (troppo inferiori teoricamente alla nave germanica, ma capaci di vederla) e perch\u00e9 stava arrivando la corazzata \"Duke of York\", abbastanza potente per affrontarla anche in condizioni ideali. La nave tedesca cerc\u00f2 di sopravvivere e di rispondere al fuoco, ma venne alla fine silurata ripetutamente e affond\u00f2. La sua condotta tattica era stata piuttosto scriteriata, ma la mancanza del radar di bordo era risultata fondamentale per la sua perdita, visti tutti gli altri motivi. Da notare, per ironia della sorte, che i tedeschi introdussero sulle loro navi i radar ancora prima degli inglesi, tanto che la \"Admiral Graf Spee\" ne aveva uno nel 1939, quando danneggi\u00f2 gravemente l\"'Exeter\" britannica nella Battaglia del R\u00edo de la Plata.\nAlmeno la \"Scharnorst\" era stata in grado di rispondere al fuoco, grazie agli eccellenti telemetri ottici di cui era dotata, sia pure incapaci di vedere bene attraverso la neve e l'oscurit\u00e0. Ma le navi moderne rischiano anche di pi\u00f9, come nel caso dell'incrociatore \"Worden\", gemello del \"Belknap\", messo fuori uso da un semplice incidente durante la guerra del Vietnam. Le armi antinave sono la parte pi\u00f9 visibile anche se in verit\u00e0 la loro azione \u00e8 solo la culminazione di un attacco pianificato e portato in maniera laboriosa e complessa, in cui l'informazione prima, e la piattaforma poi risultano fondamentali per la possibilit\u00e0 di portare l'attacco, indipendentemente dal suo successo.\nEsistono armi antinave di vario genere, e ognuno ha le sue specificit\u00e0, punti di forza e punti deboli.\nMa ognuno ha un costo di gran lunga minore del bersaglio inteso, per cui il rapporto costo efficacia \u00e8 elevatissimo. Le categorie principali sono: missili antinave, siluri, mine, artiglierie, armi polivalenti, armi non ortodosse dei tipi pi\u00f9 vari.\nTattiche asimmetriche.\nIl caso del cacciatorpediniere statunitense Cole, quasi affondato da un barchino esplosivo avvicinatosi senza dare nell'occhio, d\u00e0 un'idea notevole di come le navi di superficie possano essere vulnerabili anche ad attacchi non sofisticati. D'altro canto, i mezzi insidiosi sono stati a lungo tempo un problema. Il sottomarino nacque in sostanza come mezzo insidioso, come l'American Turtle.\nDurante la prima guerra mondiale e la seconda, barchini esplosivi, maiali, minisommergibili sono stati largamente usati, con alterne fortune, contro le grandi navi alla fonda e talvolta anche in mare aperto.\nArmi utilizzate.\nBombe.\nLe bombe sono state estensivamente usate durante la guerra delle Falklands e hanno affondato 4 navi inglesi, il doppio dei missili. Gli aerei vettori, per\u00f2, sono dovuti arrivare fin sopra il bersaglio, e hanno subito decine di perdite contro nessuna delle macchine 'missilistiche'. La potenza delle bombe e il costo ridotto a circa 1 000-2 000 dollari, le rende potenziali distruttrici di navi di ogni genere. Esse possono essere usate con profili d'attacco di diversi tipi, e i calcolatori moderni generano sull'HUD il punto di caduta previsto per le armi, che acquisiscono una precisione e una letalit\u00e0 molto superiori a quanto visto in epoche passate, anche se va detto, i bombardieri in picchiata giapponesi erano capaci di colpire anche con l'80% delle bombe i loro bersagli navali.\nLe bombe speciali sono pure presenti nell'arsenale delle aviazioni: per evitare il ricorso a traiettorie d'attacco in picchiata o a bombe a scoppio ritardato, si possono usare bombe a grappolo, come fecero gli americani nel 1986 contro alcune navi libiche (in genere erano armi caricate con le munizioni APAM, simili a palle da tennis come dimensioni e pesi, oppure le Rockeye con 247 submunizioni controcarro HEAT); queste causano danni estesi anche se difficilmente ledono parti vitali, a meno di non colpire depositi di munizioni. Molte delle bombe a guida laser, TV o IR hanno una velatura che consente di planare per parecchi chilometri e spesso anche da bassa quota. Alcune hanno un motore a razzo aggiuntivo e questo le rende praticamente dei missili a corto raggio. Per quanto vulnerabili ai CIWS sono capaci di provocare un danno potenzialmente elevato con poco costo e poco rischio per l'aereo lanciatore. Tra queste bombe la HOBOS e la AGM-62 Walleye a guida TV, la serie Paveway a guida laser con almeno tre generazioni di gittata progressivamente prolungata, la Opher israeliana a guida IR.\nMine navali.\nDa sempre le armi pi\u00f9 efficienti in termini di costo-efficacia, utilizzabili anche da navi non specializzate, come i traghetti ro-ro e altri tipi che non avrebbero mai una chance di arrivare a combattere appieno le navi di prima linea.\n\"Al diavolo le mine!\" pare che abbia detto l'ammiraglio Dewey durante l'azione contro gli spagnoli a Manila, nel 1898. Ma le difese spagnole, al comando dell'ammiraglio Montoyo (che aveva cercato in tutti i modi di avere rinforzi, senza successo) non ebbero modo di dimostrare che il disprezzo per i rischi di un campo minato, specie per le navi dell'epoca, scarsamente compartimentate. In seguito le cose sarebbero andate molto diversamente.\nL'esempio del \"Mowe\", bananiera tedesca convertita in corsara, che deposit\u00f2 un campo minato vicino ad una base inglese e affond\u00f2 la nave da battaglia \"King Edward VII\", d\u00e0 l'idea di quello che significhi questo tipo di minaccia. Pi\u00f9 recentemente, una nave libica venne fortemente sospettata di avere disseminato un campo minato nel Canale di Suez, che caus\u00f2 molti danni al traffico mercantile. Questo esempio dimostra che il minamento non solo consente di causare danni elevati con minimo rischio, ma anche di restare nell'ombra, evitando le altrimenti necessarie dichiarazioni di guerra. Durante la guerra di Corea, in pochi giorni una flotta da sbarco Alleata ebbe una decina di navi affondate o danneggiate da un campo minato. Un ammiraglio americano afferm\u00f2: \"non siamo riusciti a controllare il mare contro un nemico che non ha nemmeno una flotta e che usa imbarcazioni dell'epoca dei Romani\". Le giunche e altre imbarcazioni improvvisate dei coreani del nord avevano infatti depositato in pochissimo tempo 3 000 mine nelle acque prospicienti la costa scelta per lo sbarco, prima che la flotta arrivasse.\nPi\u00f9 di recente, durante \"Desert Storm\", nel 1991, gli iracheni depositarono circa 1\u00a0200 mine, molte delle quali di vecchio tipo ancorato. Eppure, queste causarono limitazioni notevoli alla flotta alleata, la maggiore mai messa in campo per una guerra (in termini di capacit\u00e0 operative, non di navi), obbligandola ad onerose contromisure anti-mine attraverso l'uso, ben oltre la fine del conflitto, di cacciamine altamente specializzati inglesi, francesi, italiani (una nave italiana distrusse una trentina di mine, ma un cacciamine francese arriv\u00f2 a superare le 140). Inoltre, due navi vennero colpite da tre mine complessive: una di queste era un incrociatore AEGIS classe Ticonderoga (l'USS Princeton (CG-59)), e l'altra la USS Tripoli che venne quasi spezzata in chiglia dalle esplosioni e sub\u00ec danni per circa cinque milioni di dollari. Le mine costano circa 1 000-10 000 dollari, tipicamente, ma sono capaci di causare danni gravissimi anche a navi che costano un miliardo di dollari, il che d\u00e0 un'idea di come siano convenienti, e del perch\u00e9 i sovietici durante la guerra fredda ne avessero oltre 500\u00a0000, a fronte di una US Navy praticamente invincibile ma senza quasi capacita antimine.\nLe mine sono ottenibili anche da ordigni improvvisati, gli IED. Bastano bombe d'aereo, anche ordigni nemici inesplosi e recuperati, granate d'artiglieria, cariche da demolizione, con costi medi di decine di dollari al massimo. Rilevarle \u00e8 difficile: nonostante gli straordinari progressi dei sonar di ricerca mine, collegati a calcolatori speciali e consolle avanzate, la caccia alle mine non ha mai avuto una risposta totalmente univoca.\nEsistono anche le mine vaganti; durante la guerra contro gli iraniani, gli iracheni costruirono mine pesanti tonnellate per cercare di colpire le piattaforme petrolifere (usate anche come basi per i barchini pasdaran). Mine speciali di ogni genere sono state comunque utilizzate: alcune rilasciano un siluro antisommergibile quando localizzano un sottomarino classificato come nemico (la mina americana CAPTOR e l'equivalente sovietico/russo), altre (sovietiche/russe) si sollevano dal fondale con un motore a razzo, e percorrono poche centinaia di metri a velocit\u00e0 elevate, attaccando la chiglia del sottomarino o della nave. La maggior parte delle mine \u00e8 basata in acque molto basse, litoranee. Solo una minima parte \u00e8 sistemata in profondit\u00e0, difficilmente eccedenti i 400\u00a0m. Anche cos\u00ec, quasi l'intero Mare del Nord \u00e8 facilmente minabile, avendo una profondit\u00e0 a stento sufficiente per permettere a un sottomarino di starvi immerso.\nEsistono altre mine, quelle semoventi. Ricavate da vecchi siluri, sono sistemi che possono permettere di minare porti nemici troppo difficili da avvicinare. Una \u00e8 la Mk 67 americana. I vettori delle mine sono tra i pi\u00f9 svariati, non richiedendo alcuna attrezzatura di controllo del tiro e altro, ma piuttosto un buon sistema di navigazione e posizionamento. I sottomarini, con le loro doti di furtivit\u00e0 sono i mezzi migliori, ma ne contengono poche, in genere due al posto di ogni siluro. Per lungo tempo, le mine utilizzabili dai siluri sono state comunque troppo poco potenti per l'uso e molti sottomarino sono stati pensati come specifici posamine, con tubi dedicati di grandi dimensioni. Tra le soluzioni pi\u00f9 recenti, alcuni sommergibili tedeschi Type 206 hanno avuto contenitori esterni per 24 mine, che lasciano i siluri interni (appena otto, si tratta di piccoli battelli da circa 400\u00a0t) utilizzabili per la difesa antinave o l'attacco di bersagli d'occasione (come facilmente comprensibile, i sommergibilisti non sono mai stati entusiasti di togliere tutti o quasi i siluri di bordo per le mine, che in caso di scoperta non permettono alcuna difesa armata).\nMine speciali sono utilizzate anche come modifica di bombe aeree, come avvenne realmente nella guerra del Vietnam, quando gli aerei navali americani interruppero il traffico di rifornimento nordista del porto di Haiphong, utilizzando delle bombe Mk 84 da 900\u00a0kg dotate di sensori magnetici e sganciate da aerei A-7. Questo caus\u00f2 un grave indebolimento delle capacit\u00e0 di difesa aerea vietnamite, perch\u00e9 se i mercantili cinesi e sovietici non potevano essere attaccati direttamente, in compenso la loro navigazione poteva essere interdetta dal dispiegamento ufficiale di un campo minato.\nMissili antinave.\nQueste sono di gran lunga le armi pi\u00f9 temute (tanto da avere portato allo sviluppo di una categoria d'armi specifica, i CIWS, e di evoluti apparati elettronici di difesa e disturbo contro i loro sensori di ricerca), e sebbene esse siano specificatamente pensate per colpire le navi, non \u00e8 detto che siano veramente anche le migliori e pi\u00f9 efficaci. Questo per vari motivi: richiedono piattaforme specializzate, hanno un costo elevato, e le navi moderne sono particolarmente preparate ad affrontarle, tanto che la loro efficienza viene messa in dubbio nel caso che debbano affrontare sistemi di difesa moderni, capaci di affrontare in un tempo brevissimo anche dozzine di bersagli.\nSul numero di missili antinave per affrontare un bersaglio \u00e8 difficile fare ipotesi. I sovietici pensavano che i loro missili Styx richiedessero due colpi a segno per distruggere un cacciatorpediniere, cosa ottenibile con il lancio di dodici missili da parte di sei cannoniere Komar, e anche per questo passarono alle 'Osa' di dislocamento triplo ma con il doppio di missili, cosicch\u00e9 bastava una flottiglia di tre navi per affondare un cacciatorpediniere. Ma in pratica, l'esordio dello Styx vide la distruzione del cacciatorpediniere israeliano INS \"Eilat\", colpito da tre missili sui quattro lanciati da appena due Komar, che non uscirono nemmeno dal porto. Questo accadde l'ottobre 1967, e non, come spesso viene riportato durante la guerra dei sei giorni, il giugno precedente In seguito gli Styx ebbero meno successo, ma la flotta israeliana abbandon\u00f2 le navi di grande dislocamento per quelle di piccole dimensioni, con un equipaggio ridotto e migliori possibilit\u00e0 di evitare i missili. Dopo quell'evento la guerra navale non sarebbe stata pi\u00f9 la stessa, e i sistemi di difesa antimissili, sia d'arma sia di contromisure elettroniche, divennero una dotazione sempre pi\u00f9 diffusa tra le navi da guerra. Nondimeno, il primo sistema CIWS d'artiglieria antimissile occidentale divenne operativo solo dopo circa dieci anni dall'evento.\nSebbene la capacit\u00e0 delle navi moderne di difendersi dai missili antinave sia molto elevata, la sorpresa tattica storicamente ha ottenuto effetti che vanno al di l\u00e0 delle esercitazioni teoriche e delle capacit\u00e0 di ingaggio multiplo delle armi antiaeree di bordo. Una delle tattiche dei Tornado inglesi, per esempio, \u00e8 quella di attaccare in gruppi di quattro o sei aerei una singola nave, lanciandogli ciascuno due missili Sea Eagle, per attaccare la nave nemica con otto o dodici ordigni, che possono oltretutto essere programmati per sincronizzare l'attacco simultaneo su un bersaglio che abbia una certa posizione stimata. Durante la guerra delle Falkland, per\u00f2, bastarono appena sei Exocet per affondare due navi britanniche e metterne fuori combattimento un'altra. Tutti questi vennero lanciati sfruttando l'effetto sorpresa, con lanci dalla costa oppure da aerei in volo a bassa quota. Tra gli altri attacchi missilistici conclusasi con un successo famoso e tragico \u00e8 stato quello alla nave americana \"Stark\", da parte di un Mirage iracheno. Ma la cosa, per quanto mai spiegata ufficialmente se non con un errore di identificazione, non intacc\u00f2 i rapporti tra gli USA e l'Iraq, all'epoca piuttosto buoni.\nIn quello stesso conflitto, gli USA condussero attacchi agli iraniani affondando almeno due navi tra cui una fregata, la \"Sahand\", colpita da attacchi missilistici e aerei multipli.\nAttualmente i missili antinave sono dotati di migliori apparati di scoperta, radar attivi, radar passivi, capacit\u00e0 di autoguidarsi sui disturbi, sensori infrarossi passivi (abbreviati IR). La loro strategia di attacco, dopo le armi supersoniche, veloci e difficili da contrastare ma con pesi elevati e costi pure notevoli, si sta adattando a progetti che prediligono una maggiore manovrabilit\u00e0 al momento dell'attacco, per sfuggire al fuoco dei CIWS che con una traiettoria lineare li colpirebbero facilmente, e con capacit\u00e0 stealth per essere avvistati il pi\u00f9 tardi possibile.\nIl massimo livello di minaccia portato alle navi si pu\u00f2 storicamente far risalire all'epoca della guerra fredda, in particolare ai reggimenti di bombardieri sovietici, come quelli dotati di Tupolev Tu-22M, armati di missili supersonici a lungo raggio AS-4 Kitchen, che consentivano, nominalmente, a un reggimento sovietico di portare attacchi da 400\u00a0km di distanza con 18 o 36 armi antinave contemporaneamente, anche con testate termonucleari da 200-350 kt. Questo ha portato in larga misura allo sviluppo da parte statunitense dell'AEGIS. Ma localizzare una flotta 'non cooperativa' non \u00e8 facile, specie se si muove rapidamente in grandi spazi di mare. Peraltro, se questo \u00e8 vero per attacchi brevi come quelli scatenati contro la Libia, situazioni in cui le portaerei si posizionano a pochi chilometri dalle coste nemiche lanciando per mesi attacchi aerei, come accaduto nel Golfo, in Corea e in Vietnam, non sono pi\u00f9 riproponibili in presenza di capacit\u00e0 antinave di elevata potenza. Anche i missili lanciabili da sottomarini non sono molto popolari: a parte che questi non hanno una capacit\u00e0 duale antinave-antisom e che i sottomarini in genere non hanno molte armi disponibili, i missili antinave, nonostante il grande raggio d'azione, spesso non sono impiegabili se non a distanze pratiche paragonabili a quelle dei siluri, per problemi di targeting dei bersagli. Ma i missili antinave non possono spezzare la chiglia delle navi, sono localizzabili e abbattibili, mentre i siluri spesso danno notizia di s\u00e9 solo quando esplodono sull'obiettivo (le scie delle vecchie armi sono solo un ricordo del passato, dati i sistemi motrici attuali).\nMissili aria-superficie.\nI missili aria-superficie di impiego generale sono anch'essi pericolosi. I missili Maverick, tutti i tipi, sono dotati di capacit\u00e0 di attacco antinave, anche se solo alcuni tipi hanno una testata e un sistema di guida specializzato. Sono a guida TV, laser e IR e un aereo pu\u00f2 lanciarne una coppia in pochi secondi. Essendo subsonici sono vulnerabili alle difese, ma tranne il tipo a guida laser sono del tipo 'lancia e dimentica'. Il loro numero \u00e8 per\u00f2 molto elevato e l'uso semplice: se l'Harpoon \u00e8 il pi\u00f9 diffuso missile antinave occidentale, con 6 000 esemplari costruiti, il Maverick delle sole versioni a guida TV ha superato i 30 000 e i piloti sono generalmente capaci di attaccare almeno un bersaglio a bassa quota, durante un passaggio a fuoco. La gittata pratica con lancio da alta quota dipende sempre dalla capacit\u00e0 di agganciare un bersaglio, ma a bassa quota, data la breve durata del motore a razzo, il raggio utile \u00e8 di 5\u00a0\u2013 6\u00a0km, raramente superiore. Con i carri armati sarebbe praticamente impossibile ottenere agganci a distanze maggiori, mentre le navi sono dotate di armi antimissili che avrebbero poche difficolt\u00e0 contro un ordigno in volo a 500\u00a0km/h o anche meno, al limite della gittata massima tecnica.\nMissili antiradar.\nI missili a guida radar passiva, antiradar, sono dei potenziali avversari per ogni nave, con possibilit\u00e0 estremamente elevate di metterla fuori uso. Il caso del Worden, che venne messo KO da un singolo Shrike lanciato per errore ed esploso a 30 metri di distanza, d\u00e0 un'idea. I missili come gli HARM sono molto pi\u00f9 pericolosi, ed estremamente veloci (Mach 2-3).\nAltri missili come i Martel, in un'epoca in cui la guida radar attiva era ancora una soluzione poco pratica a causa della necessit\u00e0 di miniaturizzazione dell'elettronica, sono stati a loro volta concepiti solo come armi passive: o a guida TV oppure radar passiva. Entrambi erano in grado di colpire sia obiettivi a terra sia in mare, avevano una testata pesante e velocit\u00e0 subsonica. Erano in sostanza dei missili antinave a guida passiva. Da notare che l'evoluzione ha portato questo missile anglo-francese a due risultati diversi: con un migliore sistema radar passivo \u00e8 diventato l'ARMAT, missile francese antiradar, mentre con un motore a turbogetto e radar attivo \u00e8 diventato il Sea Eagle inglese, in quanto la Gran Bretagna non ha mai adottato l'Exocet in versione aviolanciabile.\nQuesto ha comportato, a un certo punto, che gli inglesi avessero contemporaneamente i missili Exocet per le navi e le batterie costiere, i missili Harpoon (che li stavano sostituendo soprattutto per la gittata maggiore data da un turbogetto) per le navi e i sottomarini, e i missili Sea-Eagle nazionali per gli aerei. Infine i Sea Skua erano a bordo degli elicotteri, assieme ad alcuni degli ultimi AS-12 francesi.\nRazzi.\nI razzi sono un'altra arma potenzialmente pericolosa: seguono sempre la traiettoria balistica ma hanno il vantaggio di essere dotati di motore. Un lancio di razzi avviene in genere oltre la gittata di un CIWS cosicch\u00e9 questi sono praticamente inutili contro un aereo lanciarazzi. La precisione \u00e8 ridotta e le possibilit\u00e0 di affondare la nave modeste, ma possono causare danni notevoli e metterla fuori combattimento. Lanciarazzi tipici hanno quattro razzi da 100, 127 o 122\u00a0mm, ma esistono razzi pi\u00f9 grandi con rampe singole, fino a oltre 300\u00a0mm (praticamente delle bombe a razzo). Soprattutto, esistono lanciarazzi da 51, 57, 68, 70, 81, 82 e 90\u00a0mm con lanciatori da 7, 14, 16, 19, 20 e persino 32 colpi. Un aereo cacciabombardiere pu\u00f2 operare anche con quattro di questi sistemi, per cui non esiste modo per alcun CIWS di provare a fermare una salva di razzi simile, ciascuno molto piccolo, e supersonico per quasi tutto il percorso. Le testate sono di 3\u20134\u00a0kg su 7-8 di peso complessivo per i razzi leggeri, come quelli da 70\u00a0mm, e di circa 25\u201335\u00a0kg su una sessantina per i razzi da 127\u00a0mm.\nSiluri.\nForse l'arma pi\u00f9 letale e meno 'compresa' della panoplia \u00e8 il siluro, capace di attaccare la nave in maniera generalmente inaspettata, difficile da contrastare con sistemi di disturbo e tanto pi\u00f9, d'arma specifici.\nEsso \u00e8 capace di spezzare una nave in chiglia, esplodendovi sotto, ma anche con lo scoppio sulle fiancate i danni che pu\u00f2 arrecare alla nave sono tali che essa pu\u00f2 affondare in breve tempo, fatalmente colpita. Una fregata indiana, la \"Kukri\", venne affondata da un sommergibile pakistano durante la guerra indo-pakistana del 1971, e affond\u00f2 in tre minuti. Naturalmente vi \u00e8 l'esigenza di un vettore di lancio, che pu\u00f2 essere una nave di superficie, ma in genere questo renderebbe difficile per il siluro attaccare senza che il mezzo vettore non sia scoperto e distrutto. La presenza di navi con tecnologia stealth, per\u00f2, potrebbe anche ribaltare la questione, anche perch\u00e9 i siluri moderni hanno grandi incrementi di prestazioni.\nIl siluro Mk VIII britannico aveva una velocit\u00e0 di 44 nodi per circa 4\u00a0km o 40 nodi per 6. Ma le armi moderne arrivano anche a 20 \u2013 30\u00a0km a 45 nodi, grazie a motori pi\u00f9 potenti ed energici. La loro maggiore innovazione \u00e8 per\u00f2 la capacit\u00e0 di autoguida: attiva, passiva, mista. Esistono i siluri filoguidati che vengono diretti dalla piattaforma verso l'obiettivo da colpire, prima che essi accendano il sonar di bordo. La filoguida duplice ha la capacit\u00e0 di far interagire il siluro con il vettore di lancio, che scambia le informazioni con il battello di lancio, e ne costituisce un sensore remoto. La guida con doppino di rame pu\u00f2 essere sostituita con un cavo ottico, per ottenere maggiori lunghezze del cavo e consentire alle armi, talvolta limitate da questo valore, di raggiungere le migliori prestazioni.\nUn esempio dell'uso combinato di armi e vettori \"stealth\" (cio\u00e8 meno visibili ai radar) come lo sono i siluri e i sottomarini \u00e8 dato dall'affondamento del \"Belgrano\", avvenuto durante la guerra delle Falkland: nonostante fossero usati ancora i vecchi siluri Mk VIII, ma da parte del sottomarino \"Conqueror\" nucleare, la formazione argentina non ebbe alcun modo di percepire l'attacco che pure avvenne a distanze piuttosto ridotte, data la corsa utile del siluro. Questo venne preferito agli Mk 24 perch\u00e9 era s\u00ec obsoleto, ma pi\u00f9 affidabile, aveva una testata da 360\u00a0kg anzich\u00e9 150 e poteva essere lanciato in salve di quattro e non due, il che rendeva quasi nulla la differenza del non avere armi guidate. Il \"Belgrano\", vecchio incrociatore coevo dei siluri britannici, venne affondato in 60 minuti dopo avere incassato due armi in pieno.\nIl siluro aereo, come arma antinave, \u00e8 oramai un ricordo del passato, dei tempi epici in cui gli aerei arrivavano a poche centinaia di metri dalla nave per colpirla in pieno sotto la linea d'acqua. Tra il 1915 e il 1945 ha funzionato abbastanza bene, anche se non ha mai fugato il dubbio se l'aerosilurante, comparato al meno specializzato e pi\u00f9 economico bombardiere in picchiata, fosse in realt\u00e0 solo uno spreco di denaro. I siluri erano specializzati solo contro bersagli navali, e molto costosi rispetto alle bombe. Gli aerei che attaccavano a fior d'acqua avevano l'unico vantaggio di comparire tardi sugli schermi radar navali, ma correvano gravissimi rischi rispetto ai bombardieri in picchiata.\nTroppo pericoloso, si ritenne, questo tipo di attacco nell'epoca postbellica. Va detto, che paradossalmente, specie con le tecnologie moderne, questo non \u00e8 necessariamente vero. I sistemi pi\u00f9 pericolosi per qualunque attaccante sono i CIWS, come il Phalanx e il Goalkeeper, ma questi sistemi sono efficaci entro i due chilometri o poco oltre. Per un aereo dotato di un siluro moderno ad autoguida, che non \u00e8 quindi limitato a dover essere lanciato con la nave esattamente sulla linea di lancio, \u00e8 possibile eseguire lanci da distanze molto superiori. Un siluro leggero Mk 46 pu\u00f2 percorrere 11\u00a0km a 45 nodi, per cui le prestazioni cinematiche sarebbero adeguate a qualunque nave. Il vantaggio \u00e8, rispetto ai missili antinave, che mentre questi sono avvistabili e teoricamente abbattibili, specie se vi sono CIWS di difesa, i siluri per quanto pi\u00f9 lenti sono invulnerabili a ogni sistema di difesa aerea: l'acqua del mare \u00e8 conduttrice e scherma tutto quello che vi \u00e8 sotto alla vista del radar, mentre anche gli apparati ottici sono messi fuori uso, con la parziale eccezione dei laser a luce blu usati in sistemi LIDAR. La scoperta con mezzi acustici \u00e8 l'unica possibile, ma con la nave in manovra ad alta velocit\u00e0 la sensibilit\u00e0 dei sistemi acustici \u00e8 fortemente degradata: a 30 nodi il sonar a scafo (o conforme) \u00e8 quasi inutilizzabile anche contro i sottomarini, i siluri sono molto meno visibili.\nIn ogni caso, il siluro aereo \u00e8 scomparso nel dopoguerra, dopo che se ne tent\u00f2 anche l'uso su alcuni tipi di bombardieri a reazione. La sua discendenza \u00e8 data dai siluri leggeri antisommergibile, l'arma standard degli elicotteri ASW.\nSAM e AAM.\nMa vi sono anche altri missili estremamente pericolosi: quelli aria-aria o SAM (\"Surface-to-Air-Missile\", missile terra-aria) utilizzati a scopo antinave.\nAnni fa (1991), il caso fortuito di un incidente, tragico, mise in luce una possibilit\u00e0 poco nota del Sea Sparrow, allorch\u00e9 una portaerei americana colp\u00ec accidentalmente con due armi un cacciatorpediniere turco che la stava scortando. Quasi tutti i SAM navali e qualcuno terrestre hanno una capacit\u00e0 antinave secondaria, anche se poco pubblicizzata. I missili Talos e Tartar (molto meno i Terrier), gli Standard SM-1 e 2, i Sea Dart, i missili sovietici di vario genere ne hanno.\nI missili SAM navali del tipo Sea Sparrow sono simili a quelli delle versioni aria-aria. La domanda potrebbe essere: i missili Sparrow sono utilizzabili contro navi, quando lanciati da aerei? A parte che la risposta dipende dai sistemi di controllo del tiro del caccia, la risposta venne data nel corso di alcuni misteriosi e mai chiariti attacchi navali contro la flotta nel Vietnam. L'episodio in parola \u00e8 avvenuto e passato alla storia come la \"battaglia di Cap Lai\", tra il 15 e il 16 giugno 1970 e vide una serie di azioni fratricide tra aerei, elicotteri e navi americane e australiane.\nIl primo attacco vide due missili lanciati contro l'incrociatore \"Boston\", che finirono a prua e a poppa, in mare. Un giorno dopo un altro aereo Phantom, ovviamente classificato come \"amico\" dall'IFF, spar\u00f2 un altro missile che centr\u00f2 la nave al centro, ma non esplose. Si scopr\u00ec che si trattava di uno Sparrow. Ma il peggio doveva ancora venire, allorch\u00e9 il cacciatorpediniere \"Hobart\" venne a sua volta attaccato da un aereo che lanci\u00f2 due missili che centrarono in pieno la nave sul ponte e sui fianchi. Poi, dopo tre minuti ne venne lanciato un altro. I danni furono pesanti, vi furono vari morti e feriti, ma i missili non esplosero. Uno di questi penetr\u00f2 nel deposito missili antisommergibili Ikara, che conteneva diverse tonnellate di propellenti ed esplosivo. La mancata detonazione dell'arma salv\u00f2 la nave dalla distruzione praticamente certa. Un'altra nave ancora venne bersagliata da missili, ma mancata, appena pochi minuti dopo. Difficile spiegare come missili a guida radar possano acquisire, usati da caccia con radar in modalit\u00e0 aria-aria, dei bersagli immobili, anche se di grosse dimensioni, invece di cancellarli automaticamente dallo schermo, eppure questo episodio \u00e8 realmente avvenuto.\nI missili IR, per loro natura, sono sensibili al calore, e qualunque fonte va bene, specie se viene settata la spoletta di prossimit\u00e0 per ridurre la quota di volo senza rischio di esplodere prematuramente. Si dice che gli argentini avessero pensato di usare i missili R.530 contro le navi inglesi, ma la cosa non accadde. Queste armi, disponibili anche nelle versioni IR, avevano una testata da 27\u00a0kg e una gittata di oltre 20\u00a0km.\nI missili pi\u00f9 piccoli non sono meno pericolosi. Supponiamo che un caccia come l'F-5, Mirage F1 o F-16 attacchi una fregata pesantemente difesa da sistemi antiaerei a corto raggio, come i CIWS e cannoni di medio calibro, con raggio di tiro efficace di 10 o pi\u00f9 chilometri. Come in numerose aviazioni di tutto il mondo, non sono disponibili altro che bombe a caduta libera e missili aria-aria per l'autodifesa. Questo potrebbe portare alla perdita di numerosi aerei nella fase di attacco finale, specialmente negli ultimi 4\u20135\u00a0km di avvicinamento, alle difese della nave stessa. Ma i missili aria-aria IR potrebbero essere utilizzati, studiando la tattica giusta, come soppressori delle difese navali.\nL'attacco sarebbe portato a volo radente; giunto a pochi chilometri di distanza il caccia sarebbe sottoposto al fuoco dei cannoni e missili a corto raggio della nave, che avrebbe possibilit\u00e0 di abbatterlo con maggiore successo. Ma al tempo stesso, a quel punto potrebbe cabrare per manovrare meglio verso la nave avversaria (anche questa una tipica tattica) e tentare il \"lock-on\" (cio\u00e8 l'aggancio col radar) perch\u00e9 per i missili IR, anche i pi\u00f9 vecchi e rozzi, l'enorme calore emesso dai cannoni di medio calibro sarebbe un enorme radiofaro, molto evidente e con una ripetizione di 20-120 'battiti' al minuto. L'energia alla bocca di un cannone da 127\u00a0mm arriva a circa 10 MJ, e questo richiede parecchi chilogrammi di propellente sparato con temperature elevatissime. Ripetendo il ciclo di fuoco con una cadenza media di un colpo ogni due secondi, non vi \u00e8 praticamente soluzione di continuit\u00e0 nell'emissione di calore tra uno sparo e l'altro, mentre i calibri pi\u00f9 piccoli arrivano anche a due colpi al secondo. Nell'insieme si tratta di un'emissione energetica paragonabile al postbruciatore di un aereo da caccia, con temperature di picco anche maggiori. Se un attacco del genere venisse sferrato, da distanze di 5\u20137\u00a0km un cacciabombardiere potrebbe colpire la nave prima di correre eccessivi rischi, specialmente con i CIWS. Il pericolo insito in questo tipo di attacco \u00e8 che i missili come i Sidewinder sono armi estremamente piccole e veloci. I CIWS sono in genere testati per abbattere tipici missili antinave, ovvero subsonici e piuttosto grossi, e avrebbero obiettive difficolt\u00e0 con ordigni grandi un decimo e il doppio pi\u00f9 veloci, che oltretutto cambiano rotta e velocit\u00e0 di continuo non essendo vincolati dalla traiettoria a volo radente. La precisione di queste armi potrebbe far centrare in pieno le armi della nave, e siccome queste sono sistemi moderni ad alta cadenza di tiro, per funzionare al meglio hanno bisogno di riservette dotate di quintali, se non tonnellate di munizioni, al di sotto del ponte privo di corazzatura, mentre il cannone stesso \u00e8 in genere coperto solo da una cupola di vetroresina. Un missile Sidewinder ha la capacit\u00e0, con le sue schegge, di passare oltre 2\u00a0cm, di acciaio a 10 metri e questo porrebbe gravissimi problemi di sicurezza, oltre a mettere KO il cannone principale o i CIWS. Inoltre i rottami (specie la parte di coda) volerebbero per centinaia di metri, per cui se un missile esplodesse sopra la torretta, il suo motore potrebbe squarciare subito dopo la plancia di comando.\nQuesto tipo di minaccia, portata da armi veloci e non specializzate, potrebbe essere estremamente pericolosa. Sia i missili terra-aria, sia aria-aria e aria-superficie come gli HARM sono tutte armi estremamente veloci, che possono superare abbastanza facilmente le difese navali concepite spesso solo contro bersagli subsonici e non certo da Mach 2 - 4 di velocit\u00e0. Un esempio di come i missili IR siano stati saltuariamente utilizzati come armi aria-superficie \u00e8 dato dall'impiego di missili AA-2 da parte degli israeliani come armi contro veicoli arabi nel 1967 dopo averli catturati nelle basi egiziane. In realt\u00e0 sarebbe stato estremamente difficile che questi missili avessero modo di essere montati sugli aerei che non ne avevano le predisposizioni, e la loro testa di ricerca non aveva certo la sensibilit\u00e0 per trovare veicoli nel deserto rovente, per cui questa pare solo una leggenda priva di supporti documentati reali.\nEra invece reale l'uso di simile tattica in Vietnam, dove alcuni F-102 americani agirono inizialmente come intercettori di eventuali bombardieri Il-28 vietnamiti, ma poi, vista la mancanza concreta di questi attacchi aerei (in realt\u00e0 un piccolo numero di incursioni venne portato a termine, ma si tratt\u00f2 di eventi eccezionali), vennero utilizzati in funzione aria-superficie, con un'azione consistente nel lanciare missili Falcon IR contro i sospetti accampamenti vietcong, attaccando di notte e mirando ai fuochi di bivacco. Queste operazioni partirono gi\u00e0 nel 1965, da parte del 405 FW di Tan Aon Nhut. L'operazione era conosciuta con un nome in codice, tra i tanti adottati dagli americani per quella guerra, \"Progetto Stovepipe\" e venne svolta lungo la \"pista di Ho Chi Minh\" durante la notte. Questo consentiva in teoria di colpire anche veicoli, senza il calore della notte. I piloti, con i missili di piccole dimensioni, non erano mai sicuri di quello che avevano colpito, e nemmeno di avere colpito qualcosa, ma talvolta osservarono secondarie esplosioni. Se col radar agganciavano qualcosa, sparavano anche missili Falcon a guida radar. Questo era ovviamente un uso molto opinabile di un caccia intercettore e dei suoi missili (e tutt'altro che capace di identificare positivamente i nemici) ma illustra bene la possibilit\u00e0 di impiegare missili AAM sia pure di vecchio tipo, in funzione aria-superficie.\nTra i missili AAM pi\u00f9 pericolosi con concrete capacit\u00e0 antinave vi sono quelli a medio raggio, e considerando la difficolt\u00e0 di agganciare un bersaglio navale con i radar e i missili specifici per il combattimento aereo, le armi con la guida migliore sono ancora quelle IR. I missili sovietici R-23, 24, 27 (AA-7 /10) hanno testate da 40\u00a0kg con velocit\u00e0 di oltre Mach 3 e raggio di circa 30\u00a0km, per cui potenzialmente sono utilizzabili come armi antinave tattiche di elevata potenza. Le contromisure della nave sarebbero efficaci contro i missili a guida radar, ma se questa aziona le armi di bordo sarebbe praticamente impossibile, utilizzando i flare, sviare i missili a guida IR rispetto al calore emesso dalle armi di bordo, soprattutto dai cannoni di medio calibro.\nQuesta tattica ha pure un antesignano: ai tempi della guerra del Vietnam, i missili Srhike antiradar vennero spesso usati dai cacciabombardieri americani contro i siti degli SA-2 vietnamiti, che avevano una maggiore gittata. Serrando grazie alle ECM o al volo radente, era nondimeno possibile avvicinarsi a sufficienza per lanciare i missili Shrike. La stessa cosa accadde nel 1986 quando gli A-7 e F-18 attaccarono le postazioni SAM libiche durante gli scontri convulsi della primavera, prima che l'attenzione internazionale per questa crisi politica e militare, giunta a livelli drammatici, venisse distolta dall'incidente di \u010cernobyl'.\nUn impiego contro navi da guerra di missili IR \u00e8 stato riportato durante la Guerra del Golfo Persico, attualmente nota come Guerra Iraq-Iran. Alcuni missili AIM-9 vennero usati per danneggiare, come ordigni antinave improvvisati, navi mercantili. I lanci non causarono molti danni ma erano pericolosi perch\u00e9 colpivano essenzialmente i fumaioli e questo significava in genere anche centrare le vicine sovrastrutture, che nelle petroliere sono raggruppate nella zona poppiera assieme ai fumaioli e ai locali macchine. Almeno sei navi sono state cos\u00ec danneggiate, secondo la ricostruzione delle azioni fatte dall'Acig team, con il lancio di almeno uno o due missili per ogni caso."}
{"id": "1124325", "revid": "13648", "url": "https://it.wikipedia.org/wiki?curid=1124325", "title": "Al-Walid I", "text": ""}
{"id": "1124329", "revid": "767487", "url": "https://it.wikipedia.org/wiki?curid=1124329", "title": "Cop Land", "text": "Cop Land \u00e8 un film del 1997 scritto e diretto da James Mangold.\nTrama.\nNella citt\u00e0 di Garrison, nel New Jersey, risiede una grande quantit\u00e0 di poliziotti del dipartimento di New York.\nLo sceriffo locale Freddy Heflin, parzialmente sordo da un orecchio dopo un atto eroico di cui si rese protagonista in et\u00e0 adolescenziale, pensa di vivere in una citt\u00e0 tranquilla, finch\u00e9 il tenente Tilden della disciplinare non gli fa aprire gli occhi: Garrison \u00e8 corrotta dalla base, infatti il Tenente di polizia Ray Donlan esercita traffici loschi di stupefacenti con il boss mafioso locale.\nLo sceriffo, trattato senza rispetto dai poliziotti che vivono in citt\u00e0, cerca di risolvere il tutto.\nUna notte Murray Babitch, nipote di Ray Donlan, sta guidando lungo il ponte George Washington quando la sua auto viene speronata da quella di una coppia di giovani afroamericani.\nI passeggeri gli puntano ci\u00f2 che a Babitch sembra un'arma, giusto prima che la ruota dell'auto di Babitch scoppi.\nCredendo di essere stato colpito, Babitch risponde al fuoco e li uccide entrambi.\nPreoccupato per la sua carriera, Babitch si fa convincere da Donlan a realizzare un finto suicidio con l'aiuto di altri poliziotti. Donlan finge che Babitch salti gi\u00f9 dal ponte. Anche se all'inizio il finto suicidio sembra andare bene, Donlan decide che suo nipote debba essere ucciso, ma Babitch riesce a scappare. Freddy Heflin vuole scortare Babitch a New York City ma Lagonda, Donlan e Rucker gli tendono una trappola. Heflin uccide Rucker e Lagonda. Leo Crasky spara ad Heflin, ma questi viene salvato dall'arrivo di Figgsy, che uccide Crasky e distrae Ray cos\u00ec che Heflin possa raggiungerlo ed ucciderlo. Figgsy e Heflin scortano Babitch a New York e lo consegnano al tenente Tilden.\nProduzione.\nSylvester Stallone ingrass\u00f2 trenta kg per la parte.\nAccoglienza.\nIncassi.\nIl film fu un successo al botteghino, incassando quasi 45 milioni di dollari contro un budget di 15 milioni di dollari.\nCritica.\nIl film \u00e8 stato anche accolto positivamente dalla critica, la quale ha lodato in particolare l'interpretazione di Sylvester Stallone."}
{"id": "1124335", "revid": "124113161", "url": "https://it.wikipedia.org/wiki?curid=1124335", "title": "Bilancio dell'azoto", "text": "Il bilancio dell'azoto \u00e8 un parametro clinico ottenuto dalla differenza tra l'azoto introdotto e l'azoto perso. Consente di valutare in modo indiretto lo stato catabolico di una persona: in tal modo si possono valutare sia le perdite proteiche che la quantit\u00e0 di proteine che sono utilizzate per la sintesi proteica.\nDal punto di vista dei fenomeni di trasporto, si tratta di un bilancio di materia.\nTenendo presente che le proteine contengono il 16% di azoto (100 g di proteine / 16 g di azoto = 6,25), possiamo ottenere la corrispondente quantit\u00e0 di proteine in grammi, moltiplicando i grammi di azoto per 6,25. Viceversa, sapendo quanti grammi di proteine ci sono in un certo alimento, possiamo ricavare l'azoto introdotto dividendo per 6,25. \nL'azoto viene perso con le feci, con le urine e con il sudore e la somma di queste uscite \u00e8 sottratta dal quantitativo ingerito.\nL'azoto introdotto viene valutato dividendo per 6,25 le proteine consumate, per i motivi suddetti.\nLe perdite di azoto si calcolano sommando l'azoto urinario, l'azoto fecale e le perdite di azoto da altre vie (cute, peli, unghie, sangue mestruale); in situazioni patologiche si hanno perdite attraverso vomito, drenaggi, fistole, superfici ustionate ecc. \u00c8 possibile approssimare le perdite non dovute all\u2019azoto urinario a 3\u00a0g, ci\u00f2 spiega il numero tre alla fine dell'equazione.\nL'azoto ureico urinario si ottiene moltiplicando l'urea urinaria (g/24 ore) per 0,46. \nLa quantit\u00e0 di proteine assunte con la dieta dipende dal bilancio dell'azoto.\nL'equilibrio nel bilancio dell'azoto significa che l'azoto assunto con la dieta\ngiornalmente bilancia quello perso, cio\u00e8:\nNella persona sana il bilancio \u00e8 nullo. In caso di malattia o denutrizione diventa negativo, a causa del catabolismo proteico causato da sostanze note come citochine infiammatorie. Durante la crescita e negli sportivi che seguono un'alimentazione equilibrata, il bilancio tende ad essere positivo.\nPer mantenere un bilancio dell'azoto nullo o tendente al positivo, occorre assumere, nel soggetto normale, 0,75-1\u00a0g di proteine per kilogrammo di peso corporeo al giorno, secondo le indicazioni dell'Organizzazione mondiale della sanit\u00e0 (OMS).\nEsempio.\nUn uomo adulto di 70\u00a0kg per avere un bilancio positivo deve introdurre almeno 96\u00a0mg/kg di azoto al giorno con la dieta, cio\u00e8 0,6\u00a0g/kg di proteine al giorno, corretto a 0,75\u00a0g/kg dalle direttive dell'OMS. In pratica ha una necessit\u00e0 di almeno 52,5\u00a0g di proteine al giorno (valore che soddisfa il fabbisogno minimo del 97,5% della popolazione)."}
{"id": "1124345", "revid": "149726", "url": "https://it.wikipedia.org/wiki?curid=1124345", "title": "Bilancio azotato", "text": ""}
{"id": "1124359", "revid": "125019468", "url": "https://it.wikipedia.org/wiki?curid=1124359", "title": "Omicidio di Fausto e Iaio", "text": "Lomicidio di Fausto e Iaio \u00e8 un fatto italiano di cronaca nera avvenuto a Milano il .\nEsso riguarda l'omicidio \u2013 a opera di ignoti \u2013 di due militanti di sinistra frequentatori del centro sociale \"Leoncavallo\", i diciottenni Fausto Tinelli e Lorenzo \"Iaio\" Iannucci.\nBench\u00e9 mai formalmente provata la matrice politica dell'atto, \u00e8 opinione comune che esso sia attribuibile a elementi dell'estrema destra; il caso fu archiviato senza un colpevole nel 2000 e, al 2021, \u00e8 ancora irrisolto; per un periodo circolarono ipotesi che la morte dei due giovani potesse essere in qualche maniera correlata a quella del sequestro Moro, avvenuto due giorni prima, per via di presunti collegamenti di Fausto Tinelli con il covo milanese delle Brigate Rosse di via Montenevoso, che si trova a pochissimi metri di distanza dall'abitazione della sua famiglia.\nUn altro filone investigativo, corroborato anche da un'indagine giornalistica parallela di Radio Popolare, riguard\u00f2 il presunto coinvolgimento degli ambienti dello spaccio di droga milanese in ragione di un \"dossier\" che i due giovani avevano prodotto circa il commercio di eroina in citt\u00e0.\nIl , per commemorare il trentaquattresimo anniversario della loro uccisione, la giunta comunale intitol\u00f2 al nome di Fausto e Iaio i i giardini pubblici milanesi di piazza Durante.\nStoria.\nLa sera di sabato Fausto Tinelli () e \"Iaio\" Iannucci () erano insieme in un bar del centro sociale Leoncavallo di Milano; avevano in programma di cenare a casa di Tinelli, come ogni sabato sera, per poi tornare al Leoncavallo per assistere a un concerto del musicista \"jazz\" Lino Gallo.\nLasciato il centro sociale circa alle 19:45, si trovavano in via Mancinelli alle 19:55 quando furono affrontati da tre persone, una delle quali, come riferirono testimonianze postume, indossava un impermeabile chiaro.\nI tre ignoti aprirono il fuoco su Iannucci e Tinelli, uccidendo il primo e lasciando gravemente ferito sul selciato il secondo, che mor\u00ec poco dopo in ospedale.\nUno degli attentatori, nella fuga in motocicletta, lasci\u00f2 cadere un'arma poi recuperata dalla polizia; inizialmente si pens\u00f2 a un revolver per via del fatto che non si trovarono bossoli sulla scena ma solo un proiettile, conficcato in un muro, di calibro 7,65; l'arma del delitto fu successivamente identificata in una Beretta 34 7,65 \u00d7 17.\nLa mattina del , terminata l'autopsia sui due corpi, le salme furono ricomposte ed esposte nella camera ardente dell'istituto di medicina legale di Milano e, poco dopo, trasportate nella chiesa di Santa Maria Bianca della Misericordia dove si svolsero le esequie; decine di migliaia di cittadini e militanti seguirono il corteo funebre, che vide anche la presenza dei consigli di fabbrica di Alfa Romeo, Olivetti, Pirelli, i vertici locali della FLM e della FGCI e Pierre Carniti in rappresentanza dei sindacati nazionali.\nIl giorno dopo i funerali fu rinvenuta in una cabina telefonica di via Leone IV a Roma (zona Prati) un volantino dell'autodefinito \u00abEsercito nazionale rivoluzionario - Brigata combattente \"Franco Anselmi\"\u00bb (Franco Anselmi era un neofascista bolognese morto due settimane addietro mentre tentava una rapina in un'armeria di Roma) rivendicante l'omicidio dei due giovani milanesi; a tentare di avvalorare la rivendicazione figurava un simbolo simile a quello del gruppo di estrema destra Avanguardia Nazionale.\nL'omicidio dei due giovani era avvenuto due giorni dopo il sequestro di Aldo Moro da parte delle Brigate Rosse; queste, nel loro comunicato del , il secondo successivo al rapimento, omaggiarono le vittime di Milano esprimendo \u00abOnore ai compagni Lorenzo Iannucci e Fausto Tinelli assassinati dai sicari del regime\u00bb, sebbene tale messaggio fosse stato letto, anche a sinistra, come un tentativo delle BR di accomunare nella lotta anti-imperialista soggetti eterogenei per non rimanere, sia politicamente che moralmente, isolati.\nIl Leoncavallo, tuttavia, sconfess\u00f2 qualsiasi vincolo di comunanza con le Brigate Rosse.\nIndagini.\nVennero indagati Massimo Carminati associato alla Banda della Magliana, Claudio Bracci e Mario Corsi, indiziati del duplice omicidio (per i primi due fu emesso un mandato di comparizione in data 15 ottobre 1991, per il terzo vi era stato un mandato di comparizione il 5 dicembre 1990), Valerio Fioravanti, Mario Corsi e Guido Zappavigna, indiziati dei reati connessi al progetto di attentato in danno di Andrea Bellini avvenuto a Milano nel 1979, e Zappavigna indiziato del reato di cui all'art. 306 c.p. (formazione e partecipazione a banda armata).\nI due ragazzi stavano conducendo approfondite indagini (con interviste sul campo, registrate meticolosamente su nastri, poi trafugati misteriosamente dopo la loro morte) sui traffici di eroina e cocaina nel loro quartiere di Casoretto e nelle vicine zone di Lambrate e Citt\u00e0 Studi, traffico di stupefacenti gestito da potenti ambienti della malavita organizzata e dell'estrema destra milanese.\nLa controinformazione condotta da alcuni giornalisti militanti del Centro Sociale Leoncavallo porta a individuare nel bar Pirata (centro di ritrovo dei neofascisti della zona) il luogo di ritrovo degli autori materiali dell'omicidio, ma le indagini ufficiali, condotte dal Sostituto procuratore Armando Spataro e delegate ad altri quattro sostituti procuratori, non hanno mai individuato n\u00e9 i mandanti n\u00e9 gli esecutori del delitto.\nIl giornalista Mauro Brutto, del quotidiano \"l'Unit\u00e0\", si dedica per mesi a raccogliere elementi sul delitto. In novembre qualcuno gli indirizza tre colpi di pistola senza colpirlo. Pochi giorni dopo, il giornalista mostra una parte del suo lavoro ad un colonnello dei Carabinieri. Il 25 novembre, dopo cena, Brutto ha appuntamento con una sua fonte. Lo vedono entrare in un bar di via Murat, comprare due pacchetti di sigarette, uscire, attraversare la strada. A met\u00e0 della carreggiata si ferma per far passare una Fiat 127 rossa. In senso inverso arriva una Simca 1100 bianca che lo investe e scappa.\n\"La Simca sembrava puntare sul pedone\", dir\u00e0 nel corso della rapida inchiesta l'uomo a bordo dell'altra auto, la Fiat 127. Sparisce il borsello del giornalista, pieno di carte, forse trascinato dalle auto in corsa. Viene ritrovato vuoto qualche ora dopo, in una via vicina. Furono svolte poche e veloci indagini per chiarire le circostanze che determinarono la morte del giornalista: dell'automobile che lo investe e del suo guidatore non si sa pi\u00f9 nulla, molte cose della dinamica dell'incidente non convincono, il borsello del giornalista verr\u00e0 ritrovato senza il suo contenuto, fatto di documenti importanti, un vero e proprio dossier.\nIl 24 settembre 1999, il Pm di Milano Stefano Dambruoso chiede l'archiviazione del caso. Oltre all'estremista di destra Massimo Carminati, il provvedimento riguarda anche i neofascisti Claudio Bracci e Mario Corsi, accusati di quell'omicidio. Il Pm Stefano D'Ambruoso motiva la richiesta di archiviazione con l'insufficienza delle prove a carico degli indagati. Quando Mario Corsi, nel 1978, fu arrestato a Roma per l'aggressione ai danni di alcuni militanti della nuova sinistra, nella sua casa furono trovate due fotografie, una delle quali ritraeva le due vittime mentre l'altra riprendeva un momento dei loro funerali, che Corsi dice di aver preso dall'archivio di uno zio giornalista a Cremona. La presenza di quelle foto, per il Pm, \u00e8 del tutto ingiustificata. Altre ipotesi del coinvolgimento di Corsi e del suo gruppo vengono da alcuni pentiti dell'estrema destra, uno dei quali parl\u00f2 anche di una sorta di \"confessione\" ricevuta da Corsi durante una conversazione telefonica.\nIl documento del Tribunale Civile e Penale, Ufficio Istruzione, sez. 20, N.271/80F Milano, 14 luglio 1997, Giudice Istruttore Guido Salvini, suggerisce un intreccio tra questo omicidio di e quello di Valerio Verbano, avvenuto a Roma il 22 febbraio del 1980 e rivendicato dai \"NAR Avanguardia di Fuoco\".\nAl pari di Fausto Tinelli e Iaio Iannucci, anche Valerio Verbano \u00e8 stato ucciso giovanissimo e anch'egli stava raccogliendo materiali sull'estrema destra ed i suoi traffici.\nIl decreto del 6 dicembre 2000 mette la parola fine a un'inchiesta iniziata poche ore dopo il 18 marzo 1978. La conclusione del Giudice dell'udienza preliminare presso il Tribunale di Milano, Clementina Forleo, \u00e8 la seguente: \"Pur in presenza dei significativi elementi indiziari a carico della destra eversiva ed in particolari degli attuali indagati, appare evidente allo stato la non superabilit\u00e0 in giudizio del limite appunto indiziario di questi elementi, e ci\u00f2 soprattutto per la natura \"de relato\" delle pur rilevanti dichiarazioni\".\nIpotesi di ricostruzione.\nOltre a quanto emerge dalle conclusioni delle indagini giudiziarie, vi sono state altre ipotesi accusatorie avanzate da ambienti giornalistici o da persone vicine alle vittime.\nAccusa della madre di Fausto Tinelli ai servizi segreti.\nNel 2011, in un'intervista a \"Radio 24\", la madre di Fausto ha rivolto una esplicita accusa nei confronti dei servizi segreti italiani, a suo dire mandanti dell'omicidio dei due giovani. \"Negli anni ho riannodato i fili della memoria, i pezzi di un piccolo mosaico che mi ha permesso di raggiungere la vera verit\u00e0 che io conosco. Mio figlio \u00e8 stato vittima di un commando di killer giunti da Roma a Milano, nel pieno del rapimento di Aldo Moro, in una citt\u00e0 blindata da forze dell'ordine. Un omicidio su commissione di uomini dei servizi segreti.\".\nIpotesi sulla testimonianza 'scomoda' sul covo BR di via Montenevoso.\nCome detto, la sera dell'omicidio i due giovani si stavano recando a casa della famiglia Tinelli in via Montenevoso 9. Ma a sette metri di distanza dalla camera di Fausto (in realt\u00e0 la distanza \u00e8 superiore ai 12 metri, in quanto le due finestre sono separate da una strada a doppio senso di marcia con automobili posteggiate su entrambi i lati della carreggiata e un marciapiede a sinistra e uno a destra della sede stradale e inoltre la finestra dell'appartamento di Fausto si trova in una rientranza rispetto alla parete frontale dell'edificio), al civico numero 8, c'\u00e8 un covo delle Brigate Rosse di cui si avr\u00e0 conoscenza qualche mese dopo, il 1\u00ba ottobre di 1978. Gli inquirenti trovano le carte originali del memoriale di Aldo Moro, lettere scritte dallo statista, verbali del lungo interrogatorio da lui subito prima di essere ucciso. All'ultimo piano della palazzina dove abita la famiglia Tinelli c'\u00e8 una mansarda trasformata in mini appartamento, da l\u00ec gli agenti dei servizi segreti controllano il covo delle Brigate Rosse. Alla Commissione Moro sar\u00e0 detto che l'appartamento era stato affittato solo nel luglio del 1978, ma, secondo la madre di Fausto Tinelli, gi\u00e0 dal gennaio del 1978 si sarebbero viste persone entrare in quella mansarda trasportando scatoloni e strane parabole.\nSecondo questa ricostruzione, nell'assassinio dei due giovani si delineerebbe l'invio di un messaggio 'trasversale' dei servizi segreti italiani, che avrebbero avuto modo cos\u00ec di condizionare l'operato delle BR, oltre che di ottenere l'eliminazione di un potenziale 'investigatore' (il Tinelli), attivo nei gruppi politici milanesi. Come per l'omicidio di Valerio Verbano, avvenuto due anni dopo a Roma, \u00e8 stato ipotizzato il concorso tra servizi segreti deviati e manovalanza fascista, . Lorenzo Iannucci e Fausto Tinelli saranno ricordati nel comunicato n. 2 delle Brigate Rosse, emesso durante il sequestro di Aldo Moro il 25 marzo 1978, a pochissimi giorni da entrambi gli eventi. A loro viene fatto riferimento come \"compagni... assassinati dai sicari di regime\"."}
{"id": "1124365", "revid": "124987614", "url": "https://it.wikipedia.org/wiki?curid=1124365", "title": "Hunter Tylo", "text": "Biografia.\nHunter Tylo nasce il 3 luglio 1962 a Forth Worth, Texas, figlia di Jo Anne and Morris Jabez Hunter. Ha una sorella maggiore, Elizabeth e un fratello minore, Cliff.\nCarriera.\nFa il suo esordio cinematografico nel 1984 nel film horror \"Rito mortale\". L'anno successivo raggiunge la notoriet\u00e0 grazie alla soap opera \"La valle dei pini\"; sul set conosce Michael Tylo, gi\u00e0 famoso per aver recitato in \"Sentieri\", che diventer\u00e0 il suo secondo marito. Dopo l'uscita da \"La valle dei pini\", tra il 1989 e il 1990 recita in un'altra famosa soap, \"Il tempo della nostra vita. \"\nNel 1990 viene ingaggiata per recitare nel celebre \"Beautiful\" nella parte della dottoressa Taylor Hamilton; la serie consacra la Tylo a livello mondiale. Grazie a questo ruolo ottiene due candidature al Soap Opera Digest Awards. Nonostante il successo, l`attrice lascia la serie due volte per dedicarsi maggiormente alla sua vita privata e per provare nuove esperienze artistiche, una volta nel 2002 e successivamente nel 2013.\nNel 1994 \u00e8 protagonista insieme a Kabir Bedi della miniserie televisiva \"La figlia del Maharaja\", che riscuote grande successo soprattutto in Italia, trasmessa da Canale 5. Durante le riprese rischia la vita a causa del morso di un cobra, da cui si salver\u00e0 solo grazie al tempestivo soccorso di un cameraman della troupe.\nNel 1996 firma un contratto per la parte di Taylor McBride nella serie \"Melrose Place\". Quando per\u00f2 poco dopo il produttore Aaron Spelling scopre che la Tylo \u00e8 incinta, rompe il contratto assumendo Lisa Rinna. La Tylo cita quindi in giudizio Spelling per ingiusto licenziamento; il processo riceve intensa attenzione mediatica e porta alla vittoria finale della Tylo, per un risarcimento di 5 milioni di dollari. La sentenza \u00e8 considerata un passo importante per la tutela dei diritti della maternit\u00e0 e dei diritti delle lavoratrici.\nLa Tylo interpreta inoltre molti ruoli come guest star in diverse serie televisive, come \"La legge di Burke\" (1994-1995), \"Baywatch\" (1995) e \"Un detective in corsia\" (1997), oltre a interpretare se stessa in \"La tata\" nel 1997. Nel 2000 recita nel film \"Longhshot\", con Paul Sorvino, noto, tra l'altro, come primo film interpretato dalla popstar Britney Spears.\nDopo aver lasciato \"Beautiful\" nel 2002, vi ritorna nel 2004 prima sotto le vesti di fantasma e poi nel 2005 viva e vegeta, alternando alla soap diversi film come \"Una nuova casa\" (2004) e \"SharkMan - Una nuova razza di predatori\" (2005). Nel 2013 l'attrice comunica tramite il suo account Twitter che lascer\u00e0 la soap. L'ultima puntata che la vede protagonista \u00e8 quella che negli Stati Uniti va in onda il 3 luglio 2013, ed \u00e8 l'ultima volta in cui la Tylo partecipa alla soap all`interno del cast fisso; torner\u00e0 infatti come guest star solamente per una sola puntata il 28 febbraio 2014, e successivamente dal 25 aprile al 15 maggio 2014. La Tylo \u00e8 uno dei membri del cast pi\u00f9 presente in \"Beautiful\" dopo Ronn Moss, Susan Flannery, John McCook e Katherine Kelly Lang.\nNell'ottobre del 2014 partecipa insieme ai colleghi John McCook, Thorsten Kaye, Heather Tom, Kimberly Matula e Scott Clifton all'evento celebrativo di Amsterdam riguardante \"Beautiful\", ovvero \"Bold Live 2014\", ritornando anche a interpretare il suo personaggio nella soap per pochi episodi che negli USA vanno in onda a novembre 2014.\nNel 2015 entra a far parte del cast fisso della serie televisiva \"Queens of Drama\", diventandone una delle protagoniste. Dal 2018 al 2019 torna nuovamente a fare parte del cast di \"Beautiful\", sino al definitivo abbandono del suo storico personaggio nel 2021, quando viene sostituita da Krista Allen.\nSecondo la rivista \"People\" la Tylo \u00e8 una delle 50 donne pi\u00f9 belle al mondo.\nVita privata.\nLa Tylo \u00e8 cristiana, seguace della religione della rinascita.\nDal 1980 al 1984 \u00e8 stata sposata con Tom Morehart, da cui ha avuto un figlio, Christopher \"Chris\" Morehart. Durante il matrimonio viene accreditata come Deborah Morehart.\nNel 1987 sposa l'attore Michael Tylo, da cui ha tre figli: Izabella Gabrielle, Katya Ariel e Michael Tylo Jr. Nel 1998, a sua figlia Katya, che all'epoca ha appena tre anni, viene diagnosticato un rarissimo tipo di tumore all'occhio, il retinoblastoma. I medici le rimuovono l'occhio malato e la sottopongono a chemioterapia. Un nuovo tumore identico si sviluppa nell'altro occhio, ma sparisce autonomamente e inspiegabilmente. Nel 2005 la coppia divorzia. Il 18 ottobre 2007, il figlio Michael Tylo Jr. annega nella piscina di casa a Henderson, in Nevada, a causa di un malore.\nNel maggio 2008, la Tylo presenta un ordine restrittivo contro il fidanzato Corey Cofield, sostenendo che lui abbia agito violentemente nei confronti di lei e dei suoi figli.\nIl 29 novembre 2009 si sposa per la terza volta con Gersson Archila, a Las Vegas. Nel 2014, dopo cinque anni di matrimonio, l'attrice comunica nei suoi siti ufficiali di aver cambiato il suo nome d'arte, ovvero Hunter Tylo, che l'ha resa famosa in tutto il mondo, adottando il cognome del suo nuovo marito e diventando quindi Hunter Archila. Il matrimonio \u00e8 annullato il 30 agosto 2018, a causa delle conclusioni del tribunale secondo cui Gersson \u00e8 di pessimo carattere morale, avendo tre capi di imputazione per abuso coniugale, furto d'auto, droga, falsa identit\u00e0 e occultamento di un passato criminale. \nNel mese di aprile 2015 l'attrice vende una delle sue case a 1.8 milioni di dollari."}
{"id": "1124368", "revid": "287204", "url": "https://it.wikipedia.org/wiki?curid=1124368", "title": "Grattacieli del Messico", "text": "Lista dei 29 grattacieli pi\u00f9 alti del Messico"}
{"id": "1124369", "revid": "1573940", "url": "https://it.wikipedia.org/wiki?curid=1124369", "title": "Umbrina cirrosa", "text": "L'ombrina (Umbrina cirrosa ()) \u00e8 un pesce osseo marino della famiglia Sciaenidae.\nDistribuzione e habitat.\nComune nel mar Mediterraneo e nelle acque italiane, \u00e8 presente anche nel mar Nero, e nell'oceano Atlantico orientale tra il golfo di Guascogna e la Guinea. \u00c8 presente anche nelle acque di Capo Verde e delle Isole Canarie. \u00c8 penetrata nel mar Rosso attraverso il canale di Suez, \u00e8 dunque tra le poche specie che hanno fatto il percorso inverso rispetto alla migrazione lessepsiana.\nSi tratta di un pesce legato ai fondi sabbiosi nei pressi delle spiagge. Si trova prevalentemente in acque poco profonde e a breve distanza dalla riva, anche se pu\u00f2 arrivare a vivere a 200 m di profondit\u00e0. Essendo eurialino penetra frequentemente nelle foci dei fiumi e nelle lagune, soprattutto da giovane.\nDescrizione.\nQuesta specie ha ventre piatto e dorso arcuato con sagoma allungata. Le pinne dorsali sono due, la prima pi\u00f9 alta e triangolare, la seconda pi\u00f9 lunga e quasi attaccata alla prima. La pinna anale \u00e8 corta ed ha forma triangolare, ventrali e pettorali sono abbastanza sviluppate e la pinna caudale finisce tronca. La testa \u00e8 massiccia, la bocca abbastanza piccola, con labbro superiore sporgente ed un caratteristico, corto barbiglio sotto il mento.\nLa livrea \u00e8 argentata con strie oblique ondulate di colore giallastro e azzurro alternato sul dorso e i fianchi. Le pinne sono giallastre scure o beige, con bordi scuri. A differenza dell'ombrina fosca, presenta un bordo dell'opercolo branchiale di colore nero.\nLa lunghezza massima registrata \u00e8 di 73 cm per 3 kg di peso; in genere non supera comunque i 40.\nBiologia.\nAlimentazione.\nSi ciba principalmente di invertebrati che cattura nella sabbia grufolando in piccoli gruppi. Le sue prede preferite sono crostacei (come \"Upogebia\" e anche granchi come \"Liocarcinus\"), molluschi (soprattutto cannolicchi), echinodermi e policheti. Pu\u00f2 predare anche altri pesci ossei (clupeidi, sgombridi) e seppie.\nRiproduzione.\nRaggiunge la maturit\u00e0 sessuale intorno ai tre anni di et\u00e0. Si riproduce in primavera ed estate. Le uova, trasparenti e sferiche, sono disperse nell'acqua e non ci sono cure verso di esse. I giovani fino a 3 cm sono nerastri con pinne bianche.\nPesca.\nLe sue carni sono tra le pi\u00f9 pregiate tra quelle dei pesci mediterranei. Viene insidiata con le reti da posta e con ogni tipo di rete costiera e, dai pescatori sportivi, con la tecnica del surf casting, di cui rappresenta una tipica preda.\nConservazione.\nPresente nell'appendice III della convenzione di Berna e in seguito elencata dalla Convenzione di Barcellona come una delle specie la cui pesca deve essere regolamentata, l'ombrina \u00e8 minacciata dal degrado degli habitat costieri e dalla sovrapesca. La lista rossa IUCN la classifica come \"vulnerabile\" perch\u00e9 le sue popolazioni appaiono essere in declino."}
{"id": "1124371", "revid": "599013", "url": "https://it.wikipedia.org/wiki?curid=1124371", "title": "Defrutum", "text": "Il defrutum era un condimento a base di mosto ridotto utilizzato dai cuochi di Roma antica; assieme al \"garum\" era una delle salse pi\u00f9 usate nella preparazione di ogni sorta di pietanza.\nModalit\u00e0 di preparazione e usi.\nIl \"defrutum\" era ottenuto da un lungo processo di bollitura: in grosse caldaie veniva posto il succo o il mosto d'uva che andava via via concentrandosi a seguito della cottura e dell'evaporazione del liquido. Il \"defrutum\" era pronto quando la quantit\u00e0 di liquido arrivava a circa met\u00e0 del livello originale e la concentrazione in zucchero raggiungeva un tenore adeguato.\nA volte veniva realizzata una seconda bollitura che portava ad un ulteriore restringimento del \"defrutum\" ottenendo un composto viscoso e dolcissimo denominato sapa (ancora oggi in alcune regioni \u00e8 possibile mangiare dolci a base di sapa, cio\u00e8 mosto cotto e concentrato).\nL'uso culinario principale del \"defrutum\" era la dolcificazione del vino. Veniva utilizzato nella preparazione di pietanze a base di carne sia singolarmente (conferendo all'alimento un leggero gusto agrodolce) ma anche in associazione con altri condimenti: veniva spesso mescolato in proporzioni variabili con il \"garum\" dando origine alla popolare salsa \"oenogarum\". Dato l'elevato tenore zuccherino, veniva impiegato nella preparazione di marmellate e conserve a base di mele cotogne e melone (spesso date in dotazione al singolo soldato delle legioni romane come fonte supplementare di energia).\nMolteplici gli usi secondari: alcune donne romane facevano del \"defrutum\" una sorta di maschera cosmetica per il viso, aggiungendovi qualche goccia di essenze vegetali, petali o frutta. Alcuni allevatori, soprattutto di volatili, aggiungevano all'alimentazione quotidiana dei loro animali piccole quantit\u00e0 di \"defrutum\" per migliorare il gusto delle loro carni.\nStoria.\nNumerosi i frammenti che ci sono pervenuti. La maggior parte di essi sono estratti da semplici taccuini, ricettari come il \"De re coquinaria\" (\"L'arte culinaria\") di Marco Gavio Apicio, o resoconti di attivit\u00e0 domestiche. Ad esempio, Catone il Censore discute sulla concentrazione ideale di zucchero nel \"defrutum\", si esprime a favore dell'uso di caldaie non metalliche, poich\u00e9 in queste ultime il \"defrutum\" modifica il proprio sapore e tende ad assumere un retrogusto metallico.\nEffetti clinici.\nIn antichit\u00e0 il \"defrutum\" poteva causare pericolosi avvelenamenti da piombo che poteva manifestarsi con delirio, confusione e altri problemi psichiatrici e fisici. Al tempo non si conosceva la pericolosit\u00e0 di questo materiale e spesso veniva preferito bollirlo in taniche fatte di piombo. Si pensa possa essere stato una delle cause della pazzia dell'imperatore romano Caligola e di altri suoi omologhi, essendo spesso questi degli alcolisti che allungavano il vino con questa salsa."}
{"id": "1124377", "revid": "6923", "url": "https://it.wikipedia.org/wiki?curid=1124377", "title": "Nesoenas mayeri", "text": "La colomba rosata (Nesoenas mayeri ) \u00e8 un uccello della famiglia dei Columbidi, endemico di Mauritius.\nDescrizione.\nQuesto uccello \u00e8 lungo 30-40 centimetri e pesa 300-325 grammi, \u00e8 quindi poco pi\u00f9 grande del piccione domestico. Il piumaggio \u00e8 di un tenue rosa ciclamino che sfuma quasi nel bianco sul capo. Le ali sono color cioccolato, il dorso e la coda hanno zone leggermente pi\u00f9 chiare, color ruggine; il becco lievemente uncinato \u00e8 rosa scuro con una punta chiara. Zampe, piedi e il contorno degli occhi sono rosa intensi, quasi rossi.\nDistribuzione e habitat.\nLa colomba rosata vive unicamente nel Black River George nel sudovest dell'isola di Mauritius e sull'\u00cele aux Aigrettes, poco distante dalle sue coste.\n\u00c8 un uccello che abita nella foresta subtropicale o ai margini di questa.\nBiologia.\nSi ciba esclusivamente di vegetali: semi, frutta in modo particolare, ma anche foglie e fiori.La stagione riproduttiva inizia attorno a dicembre. Il maschio attira la femmina con i tipici richiami dei piccioni. La femmina depone una o due uova bianche che hanno un periodo d'incubazione di 14 giorni circa, in un nido costruito sugli alberi. I genitori si prendono entrambi cura delle uova e dei piccoli.\nTassonomia.\nOltre alla sottospecie nominale \"Nesoenas mayeri mayeri\" \u00e8 stata descritta una seconda sottospecie \"N. m. duboisi\" endemica della Riunione, estintasi in epoca recente.\nConservazione.\nL'attuale status demografico di questa specie \u00e8 in leggero incremento, con una popolazione che si aggira attorno ai 359-395 individui (2004). Negli anni ottanta la colomba rosata \u00e8 stata sull'orlo dell'estinzione; la popolazione ha toccato un minimo di venti individui nel 1993. ha recato gravi danni a questa specie. Oggi, grazie all'impegno della JWPT (Jersey Wildlife Preservation Trust), la colomba rosata dovrebbe raggiungere una popolazione di 500 individui nei prossimi cinque anni. La \"IUCN Red List\" la classifica tuttora come specie vulnerabile d'estinzione (\"Vulnerable\")."}
{"id": "1124378", "revid": "21880", "url": "https://it.wikipedia.org/wiki?curid=1124378", "title": "Streptopelia mayeri", "text": ""}
{"id": "1124379", "revid": "21880", "url": "https://it.wikipedia.org/wiki?curid=1124379", "title": "Columba mayeri", "text": ""}
{"id": "1124383", "revid": "1573940", "url": "https://it.wikipedia.org/wiki?curid=1124383", "title": "Pterocles namaqua", "text": "La grandule del Namaqua (Pterocles namaqua ()) \u00e8 una specie della famiglia degli Pteroclidi originaria dell'Africa sud-occidentale.\nDescrizione.\nDimensioni.\nMisura circa di lunghezza, per un peso di circa 170- nel maschio e 150-190 nella femmina.\nAspetto.\nIn buone condizioni di osservazione, questa piccola grandule dell'Africa australe, con il suo piumaggio scuro, non pu\u00f2 essere confusa con la grandule di Burchell (\"Pterocles burchelli\") e la grandule doppiabanda (\"Pterocles bicinctus\") che occupano pi\u00f9 o meno lo stesso territorio. Il maschio presenta due sottili bande pettorali, quella superiore bianca e quella inferiore bruno-rossastra. Il ventre \u00e8 di un grigiastro che vira sul \"beige\" chiaro sul sottocoda. La testa e le parti superiori del corpo, compresi il petto e la mantellina, formano una distinta zona giallastra che presenta, a seconda della localit\u00e0, sfumature ocra od oliva. La testa presenta pochi motivi ornamentali, a differenza delle scapolari, delle copritrici alari e delle terziarie, che mostrano numerose macchie argentate dai bordi bruni. La coda, per lo pi\u00f9 bruno-oliva, termina con due lunghi filamenti neri.\nLa femmina ha un piumaggio criptico. Presenta abbondanti macchioline sulle parti superiori e barre molto sottili su quelle inferiori. Le ali sono ricoperte da numerose \"paillettes\" bianche, nere e camoscio. I giovani assomigliano alla femmina, ma possiedono motivi pi\u00f9 marcati che accentuano il carattere criptico del piumaggio.\nLe granduli del Namaqua hanno l'iride marrone scuro circondata da un anello orbitale giallo. Il becco \u00e8 color corno-grigiastro chiaro, mentre i tarsi sono \"beige\" chiaro.\nVoce.\nNegli adulti sono stati segnalati diversi tipi di richiami: una serie di \"quip\" acuti e taglienti, un \"ki-kii\" emesso in caso di allarme, un \"kwelkiewyn\" trisillabico emesso in volo. \u00c8 possibile udire anche un richiamo stridulo usato per distogliere i predatori dal nido. Una serie di \"quip\" rapidi e veloci, invece, vengono usati per chiamare i piccoli.\nComportamento.\nLe granduli del Namaqua sono uccelli gregari, in particolare al di fuori della stagione della nidificazione, quando gli stormi che stazionano presso gli specchi d'acqua possono raggiungere una trentina di individui e talvolta anche alcune centinaia. Queste zone umide sembrano svolgere la funzione di luoghi in cui i vari uccelli si scambiano le informazioni, dal momento che la maggior parte delle bande che vi si riuniscono non si abbeverano. Le varie popolazioni conducono stili di vita differenti: quelle settentrionali sono sedentarie o nomadi, mentre quelle meridionali sono rigorosamente migratrici e volano verso nord per raggiungere il Botswana e il nord della Namibia. Le granduli del Namaqua stabiliscono dormitori comuni. Giungono sui luoghi di riposo un'ora prima del tramonto e i diversi gruppi si insediano a breve distanza gli uni dagli altri. Durante il resto della giornata, trascorrono la maggior parte del tempo sui loro siti di foraggiamento, ma le loro abitudini sono leggermente diverse a seconda delle stagioni. Pertanto, tranne che nel periodo della riproduzione, le bande mostrano un maggior rigore e una maggiore sincronizzazione nei comportamenti che durante il resto dell'anno: questa diversa procedura si spiega probabilmente con una maggiore scarsit\u00e0 delle risorse.\nAlimentazione.\nLe granduli del Namaqua si nutrono principalmente di piccoli semi secchi del diametro di uno o due millimetri, quali quelli prodotti dalle piante del genere \"Tephrosia\" in Africa australe e del genere \"Lophiocarpus\" nel Kalahari. Mangiano anche insetti, frutti e molluschi in cui si imbattono casualmente e ingeriscono sabbia o arenaria per facilitare il transito attraverso il tubo digerente. Le granduli del Namaqua si abbeverano al mattino tra le 8 e le 10, ma spesso tornano presso gli specchi d'acqua anche la sera. Se le condizioni lo rendono necessario, questi uccelli danno prova di grande resistenza e sono in grado di rimanere per molti giorni senza bere.\nRiproduzione.\nLe granduli del Namaqua scavano generalmente una piccola depressione nella terra nuda o nella sabbia, in mezzo a pietre, ciuffi d'erba o cespugli. A volte si riproducono in piccole colonie libere nelle quali i nidi non distano mai pi\u00f9 di 20 metri tra loro, ma nella maggior parte dei casi nidificano da sole. La femmina depone 2 o 3 uova, di colore grigio rosato con macchie marroni o grigie. Esse vengono deposte tutte nel giro di uno o due giorni. La femmina inizia a covare solamente quando la covata \u00e8 completa e si dedica a questa attivit\u00e0 per 21-23 giorni. Anche il maschio prende parte alla cova, subentrando alla compagna durante la notte per pi\u00f9 di 14 ore in estate e quasi 18 ore in inverno. La femmina non rimane mai sulle uova pi\u00f9 di 10 ore di fila. L'avvicendarsi alla cova tra i due \"partner\" ha luogo al mattino presto o di sera.\nI giovani sono nidifughi. Lasciano la piccola depressione che funge da nido e si alimentano da soli gi\u00e0 a 24 ore dalla schiusa. Nel giro di tre settimane il loro sviluppo \u00e8 gi\u00e0 a met\u00e0 del percorso e il loro piumaggio \u00e8 gi\u00e0 completamente sviluppato. A un mese sono indipendenti e all'et\u00e0 di sei settimane sono in grado di volare. Acquisiscono il piumaggio tipico degli adulti all'et\u00e0 di 4 o 5 mesi. Solo i maschi sono dotati della capacit\u00e0 di dissetare la prole inzuppando le lunghe piume del petto e trasportando in questo modo l'acqua anche per lunghe distanze.\nLa stagione di nidificazione \u00e8 fortemente dipendente dalle precipitazioni e sembra essere molto estesa. In Namibia, le granduli del Namaqua possono deporre le loro uova in ogni mese dell'anno. In Sudafrica vale lo stesso, eccettuati i mesi di marzo e di maggio. Il picco delle deposizioni, tuttavia, si registra nel periodo compreso tra agosto e novembre. Nel Kalahari, la riproduzione pu\u00f2 protrarsi fino a 5 mesi dopo le precipitazioni. Di solito viene deposta una sola covata per stagione. Le granduli del Namaqua scelgono il loro periodo di riproduzione pi\u00f9 in funzione dell'assenza dei predatori che dell'abbondanza delle risorse alimentari.\nDistribuzione e habitat.\nLe granduli del Namaqua sono originarie dell'Africa australe. La loro area di diffusione si estende dalle regioni occidentali e centrali dell'Angola fino alle differenti province del Capo, passando per la Namibia, il Botswana e il sud dello Zimbabwe. La specie \u00e8 considerata monotipica. Tuttavia, le popolazioni settentrionali vengono talvolta distinte con l'appellativo di \"ngami\" e quelle meridionali con il termine \"furvous\". Queste distinzioni, comunque, non sono considerate nomi di sottospecie valide.\nLe granduli del Namaqua si possono trovare prevalentemente nelle regioni in cui le precipitazioni annuali non superano i 500 mm. Vivono soprattutto nelle steppe aperte e in paesaggi simili caratterizzati da terreni sabbiosi o sassosi con ciuffi d'erba bassi e molto distanziati. Apprezzano le boscaglie xerofile, ma a volte vivono anche in luoghi dove la vegetazione \u00e8 pi\u00f9 fitta.\nConservazione.\nLe granduli del Namaqua sono considerate come comuni o localmente abbondanti in tutto il loro areale. In numerose regioni sembrano essere in diminuzione, ma questa impressione \u00e8 senza dubbio falsa, poich\u00e9 nel corso degli ultimi 50 anni le popolazioni si sono disperse sempre pi\u00f9 a causa del maggior numero di punti dove abbeverarsi. Uno studio effettuato in Sudafrica spiega, in modo pi\u00f9 razionale, il declino di questo uccello: secondo questo rapporto, il tasso di sopravvivenza delle nidiate \u00e8 eccezionalmente basso a causa della predazione da parte delle manguste. La persecuzione degli uccelli da preda e degli sciacalli da parte degli allevatori di ovini ha indubbiamente permesso alle manguste di diventare pi\u00f9 numerose. In Sudafrica, la caccia eccessiva pu\u00f2 essere considerata come un fattore dannoso per la specie. Nonostante tutte queste minacce, comunque, la grandule del Namaqua viene classificata come \u00abspecie a rischio minimo\u00bb (\"Least Concern\")."}
{"id": "1124385", "revid": "767487", "url": "https://it.wikipedia.org/wiki?curid=1124385", "title": "Luciano Serra pilota", "text": "Luciano Serra pilota \u00e8 un film del 1938 diretto da Goffredo Alessandrini.\nIl film, che vide tra gli sceneggiatori Roberto Rossellini, ebbe la supervisione di Vittorio Mussolini e vinse la Coppa Mussolini per il miglior film italiano alla Mostra del cinema di Venezia del 1938.\nTrama.\nAlla fine della prima guerra mondiale un pilota dell'aviazione militare tenta di passare all'aviazione civile, offrendo voli sul Lago Maggiore a 50 lire. Per\u00f2 gli affari non vanno bene, i voli sono troppo pochi, e per sei mesi non paga la pigione: quando gli addetti tagliano la luce per mancato pagamento della bolletta, sua moglie torna dal padre portandosi dietro il figlio. Luciano non viene assunto in una ditta aeronautica, e non accetta un posto da operaio nella filanda del suocero. Parte dunque per l'America, per un lavoro datogli da persone conosciute nel bar del \"Grand Hotel\" di Stresa.\nDopo dieci anni, incastrato da un malfattore che vuole solo sfruttarlo, Luciano scappa, il giorno stesso in cui firma la domanda per far entrare il figlio nella scuola di aviazione. Tenta una trasvolata per raggiungere l'Italia con un volo senza scalo ma, privo di bussola, scompare durante il tragitto.\nPassano altri anni: il figlio Aldo, ormai grande, partecipa alla campagna d'Africa come pilota. Durante una missione rimane ferito ed \u00e8 costretto ad atterrare in zona nemica.\nLuciano, che \u00e8 vivo e si \u00e8 arruolato sotto falso nome, viene a sapere durante un combattimento che il figlio si trova ferito su un aereo fermo in territorio nemico. Luciano lo raggiunge, viene ferito a morte ma riesce comunque a far decollare l'aereo e riportarlo in territorio italiano. Viene quindi decorato per aver salvato un treno attaccato dagli abissini.\nProduzione.\nUn mese dopo la proclamazione dell'impero, la rivista cinematografica \"Lo schermo\" annuncia la prossima messa in lavorazione di un pacchetto di film volti a celebrare l'avventura coloniale italiana in Africa. Due di questi, \"Luciano Serra pilota\" e \"Scipione l'Africano\" terranno a battesimo i nuovi stabilimenti di Cinecitt\u00e0, inaugurati il 28 aprile 1937. L'impegno produttivo fu ingente. Le riprese in Africa Orientale, in particolare \u201csulle pesanti sabbie del Carober e sugli umidi roccioni di Agordat\u201d richiesero due mesi, in due riprese, spesso con temperature sui 40\u00b0. 400 ore di volo furono autorizzate in Italia e 60 in Africa per le riprese aeree, la logistica, l'ispezione delle location. \u201cNelle scene di battaglia sono stati sparati 40.000 colpi di fucile, 25.000 di mitragliatrice, 300 bombe da tre chili, 150 da due chili, e 100 da un chilo. Poich\u00e9 i colpi a salve dei fucili e delle mitragliatrici erano caricati a polvere senza fumo, siamo stati costretti a scaricarli uno per uno, togliendo polvere e aggiungendo talco\u201d. I ruoli di comparsa, come \u00e0scari o come \u201cribelli\u201d, nelle scene di combattimento, furono affidati al 123\u00ba battaglione eritreo. Durante un volo di ispezione, l'aereo che trasportava il produttore Franco Riganti, in fase di decollo sul fiume Barca, non riusc\u00ec a prendere quota, a causa di un blocco dell'aletta di aspirazione, causata dalla sabbia sollevata dall'elica. Il veicolo cadde sulla coda e si rovesci\u00f2, lasciando indenni il produttore ed il tenente pilota Moggi.\nArricchito di notevoli contributi tecnici, quali quello di Ubaldo Arata alla fotografia e Giorgio Simonelli al montaggio, vide l'esordio nel cinema del musicista Giulio Cesare Sonzogno.. Quasi esordiente, dopo il ruolo di telegrafista in \"Il grande appello\", Roberto Villa compare al fianco del protagonista Amedeo Nazzari ormai \u201cstella di prima grandezza\u201d del cinema nazionale. Quest'ultimo, gi\u00e0 protagonista di \"Cavalleria\" (1936), un'altra pellicola alessandriniana incentrata su un eroico ufficiale che cade combattendo col proprio aereo durante il primo conflitto mondiale, era diventato un attore di punta di uno star system ideato per sostituire quello d'oltreoceano dopo l'istituzione della legge sul monopolio (1938) per l'importazione e la distribuzione dei film stranieri in Italia.\nDistribuzione.\nIl film venne distribuito nel circuito cinematografico italiano l'8 agosto del 1938.\nAccoglienza.\nAl di l\u00e0 della contingente celebrazione dei rinverditi fasti imperiali di Roma, altri temi e motivi accomunano il film alla produzione dell'epoca. Il regime viene identificato come garante della trasmissione dai padri ai figli delle antiche virt\u00f9 e valori, all'interno della modernit\u00e0, qui esemplificata nel passaggio dall'aviazione pionieristica, ad una organizzata e potente flotta aerea. Che questo argomento fosse ben presente nelle intenzioni del regista \u00e8 confermato da una prima stesura della sceneggiatura, in cui il ruolo di Amedeo Nazzari non era previsto, sostituito da una sua fotografia, attraverso la quale il padre, morto in missione durante la prima guerra mondiale, sarebbe stato fonte di ispirazione ed imitazione per il figlio. Altro elemento ricorrente \u00e8 quello dell'\u201cassenza o irrilevanza del personaggio femminile, presente tutt'al pi\u00f9 come pretesto simbolico o come ostacolo\u201d in favore della valorizzazione dell'amicizia e solidariet\u00e0 maschili (qui il rapporto padre-figlio e l'amicizia del protagonista con l'ex compagno d'armi Morelli).\nTuttavia, nel film sono presenti importanti elementi di discontinuit\u00e0 rispetto alle altre opere a carattere bellico del periodo. L'immagine \u201cvelleitaria ed individualista\u201d, unita al linguaggio diretto ed antiretorico del protagonista, alla sua capacit\u00e0 di \u201ccomunicare passioni e stati d'animo con gesti asciutti\u201d ne facevano quell'eroe quotidiano del cinema d'avventura hollywoodiano, ben noto agli sceneggiatori Roberto Rossellini, Ivo Perilli, Fulvio Palmieri e Cesare Giulio Viola, molto distante dall'archetipo disciplinato proposto in altri film. A conferma, va notato che il regista aveva anche girato un lieto fine alternativo al cupo finale sacrificale.\nIn questa modernit\u00e0 del film, si pu\u00f2 trovare l'origine del suo gradimento presso quel pubblico piccolo borghese, normalmente pi\u00f9 orientato a cercare in altri generi, in particolare la commedia sentimentale, una conferma ai propri modelli di vita e alle proprie aspirazioni. Nella stagione 1938-39, \"Luciano Serra pilota\" fu campione di incassi con 7.721.975, 79 lire dell'epoca. Tra i 40.000 lettori che avevano risposto ad un sondaggio proposto, nello stesso periodo, dalla rivista \"Cinema\", il film risultava ampiamente in cima alle preferenze, e lo stesso avveniva per Amedeo Nazzari, tra gli attori.\nCritica.\nGino Visentini su \"Cinema\" del 10 novembre 1938: \"Il film rivela alcuni difetti, specie nella prima parte, un po' scialba nella descrizione dei caratteri e dell'ambiente e forse non del tutto intonata rispetto al colore del tempo, tanto che subito non si ha la sensazione del dopoguerra. Esso \u00e8 tuttavia pieno di ottime qualit\u00e0 ricco di colore e di scioltezza\"."}
{"id": "1124389", "revid": "163469", "url": "https://it.wikipedia.org/wiki?curid=1124389", "title": "Jesper Str\u00f6mbland", "text": ""}
{"id": "1124390", "revid": "110157", "url": "https://it.wikipedia.org/wiki?curid=1124390", "title": "Coppa di Lega 2007 (pallavolo femminile, Italia)", "text": "La Coppa di Lega di pallavolo femminile 2007 si \u00e8 svolta dal 20 maggio al 16 giugno 2007: al torneo hanno partecipato 8 squadre di club italiane e la vittoria finale \u00e8 andata per la prima volta all'.\nRegolamento.\nLe squadre hanno disputato una prima fase con gare di andata e ritorno a cui hanno partecipato le due non qualificate ai \"play-off\" scudetto e le due eliminate ai quarti di finale dei \"play-off\" scudetto peggio classificate alla fine della \"regular season\"; le vincitrici hanno acceduto ad una seconda fase, giocata con gare di andata e ritorno, in cui hanno sfidato le due eliminate ai quarti di finale dei \"play-off\" scudetto meglio classificate alla fine della \"regular season\"; le vincitrici hanno acceduto ad una terza fase, giocata con gare di andata e ritorno, in cui hanno sfidato le due eliminate alle semifinali dei \"play-off\" scudetto; le vincitrici hanno acceduto alla finale, giocata con gara di andata e ritorno."}
{"id": "1124394", "revid": "110157", "url": "https://it.wikipedia.org/wiki?curid=1124394", "title": "Serie A1 2005-2006 (pallavolo femminile)", "text": "La Serie A1 italiana di pallavolo femminile 2005-2006 si \u00e8 svolta dall'8 ottobre 2005 al 10 maggio 2006: al torneo hanno partecipato dodici squadre di club italiane e la vittoria finale \u00e8 andata per la settima volta al Volley Bergamo.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2005-06 hanno partecipato dodici squadre: quelle neopromosse dalla Serie A2 sono state il Volley Club Padova, vincitrice del campionato, e lo Start Volley Arzano, vincitrice dei play-off promozione."}
{"id": "1124396", "revid": "2142023", "url": "https://it.wikipedia.org/wiki?curid=1124396", "title": "Maria Bartolomea Bagnesi", "text": "Appassionata delle Sacre Scritture, fu ammirata da Santa Maria Maddalena de' Pazzi, che si ritenne da lei miracolosamente guarita il 16 giugno 1584. Fu beatificata nel 1804. \nVita.\nL'infanzia.\nMaria Bartolomea Bagnesi era figlia di Carlo di Rinieri e di Alessandra Orlandini, una famiglia di nobile casato; era \u00abbella di corpo, di statura mediocre, sottile e tutta allegra, incominciando a parlare, aveva imparato certe laude di Dio, le quali cantava con molta giocondit\u00e0 e giubilo\u00bb. Rimasta orfana della madre fu responsabile dell'intera famiglia. Secondo padre Alessandro Capocchi (domenicano, assiduo predicatore al Carmelo fiorentino, 1581), che l'aveva conosciuta: \u00abArdeva di charit\u00e0 e amor di Dio e del proximo\u00bb, unendo impegni quotidiani e vita di preghiera. A 17 anni il padre le propose il matrimonio con un giovane ma, alle sue parole, cominci\u00f2 a tremare dallo spavento e cadde a terra. Da allora rimase inferma e costretta a letto per 45 anni quasi ininterrotti, ma con molte amicizie di laici e religiose.\nIn modo contrario al desiderio del padre vedovo e dopo molti travagli causati anche dal rifiuto da parte del padre di una scelta di vita religiosa, nel 1547, a 33 anni: \u00abvolse pigliare l'habito di San Domenico; fu vestita da Maestro Vittorio di Mattheo frate di santo Domenico del convento di santa Maria Novella e nelle mani sua fece la Professione in capo all'anno e tutto si exequ\u00ec nella sua camera, dove stava inferma\u00bb. Da allora la sua salute miglior\u00f2 e alcune volte pot\u00e9 uscire di casa. \nLa vita religiosa.\nCome Santa Caterina da Siena, a cui si ispirava, non fu, come si crede una terziaria domenicana, ma visse da laica consacrata nella sua casa, assistita da frati domenicani, da padre Alessandro Capocchi, domenicano e don Agostino Campi (poi governatore del Carmelo di Maria Maddalena de' Pazzi) ed altri confessori, dedicandosi alla preghiera e all'accoglienza e al conforto di quanti le chiedevano consigli per la loro vita e cammino spirituale. Fu sempre piena di umilt\u00e0 e ripose tutta la sua fiducia in Dio, ripetendo spesso a chi l'andava a trovare: \nCentrale fu la sua attenzione per la Passione del Signore e l'ascolto della Parola di Dio. Particolarmente caro al suo cammino di fede fu il Cantico dei Cantici, che padre Capocchi provvide a commentare in alcune parti con un'operetta scritta per lei (presente nell'archivio del Carmelo fiorentino) e che ritorna nelle poche lettere conservate da lei dirette a monache carmelitane. \nSia la Bagnesi che il suo confessore, poi governatore del Carmelo fiorentino di Santa Maria degli Angeli, don Agostino Campi da Pontremoli (1591), coinvolti negli ambienti riformistici di matrice savonaroliana, come lo stesso padre Capocchi. Grande era la loro devozione verso il Savonarola, tanto da compilare in suo onore vere raccolte di miracoli ricevuti da lui e i suoi due compagni detti \"i tre Santi martiri\". \nAlla loro presenza fu anche dovuta la passione per la Parola che pervase il Carmelo fiorentino di Santa Maria degli Angeli e Santa Maria Maddalena. La sintonia di questa laica domenicana con le sorelle di Santa Maria degli Angeli fu tanto profonda che giunse fino all'ipotesi di una coabitazione, arrestata solo dalla sua morte. Dalla biblioteca della Bagnesi derivavano i testi fondamentali di lectio divina usati nel noviziato del Carmelo su cui si form\u00f2 Santa Maria Maddalena de' Pazzi.\nAlla sua morte il suo corpo fu trasportato in processione da Santa Maria Novella, dove si svolsero le esequie, a Santa Maria degli Angioli \u2013 oggi San Frediano in Cestello- passando per il Ponte Vecchio. Il feretro fu seguito da molti religiosi, dalla compagnia di san Sebastiano, cui era devota, e da tanta folla che continuamente si avvicinava per toccarlo. Fu sepolta in S. Maria degli Angioli dietro l'altare maggiore, e poi traslata nel cimitero e nel monastero delle carmelitane. Le suore del tempo la chiamarono la loro \"Beata Madre\". Il suo corpo incorrotto \u00e8 venerato nel Carmelo fiorentino di Santa Maria degli Angeli di Firenze (Careggi).\nCulto.\nLa devozione di Santa Maria Maddalena de' Pazzi.\nSanta Maria Maddalena de' Pazzi ammirava Suor Maria, come abitualmente la chiamavano le suore carmelitane. Riteneva che fosse una \u00abche ha conosciuto il mio Amore\u00bb (Quaranta Giorni, 143) e \u00absebbene la Madre Suor Maria non aveva tanto scritto, predicato, e fatto libri, et condotto apertamente tante creature a Jesu come haveva fatto lei \u2026 havendo condotto secretamente molte creature a Jesu con le oratione, e con la sua dolce ed efficace esortazione\u2026con l'essemplo della sua gran patientia in una si lunga e grave infirmit\u00e0\u2026 e quel che pi\u00f9 importa aveva amato Jesu grandemente come Santa Catherina\u00bb (Quaranta Giorni, 234-235). \nGi\u00e0 ai suoi tempi si temeva che il valore della testimonianza della Bagnesi fosse poco conosciuto e stimato, ma Maria Maddalena aveva criteri diversi da quelli della fama: \u00abS\u00ec, la Madre Suor Maria, ha amato il mio Amore. Amore, Amore, et poi le temono che no' sia conosciuta; la Tepidit\u00e0 e la poca Fede fa, Amore, che l'hanno questo timore, che la tua diletta no' sia conosciuta. Ma, o, Amore, la saprai ben far conoscere s\u00ec, quando sar\u00e0 il tempo. O, Amore, amore, e quell'altra, dico la serafica Chaterina [da Siena], queste Amore son quelle che t'hanno amato di puro Amore\u00bb (Quaranta Giorni, 149).\nA Bartolomea, la Santa riconosceva un ruolo specifico di intercessione per le sue sorelle carmelitane, in quanto partecipava ad iniziarle all'amore consegnato del Cristo di cui tutte beneficiavano, imparando da lei la forza e il sostegno della comunione dei Santi nell'itinerario della vita cristiana (Colloqui II, 378).\nSi mostr\u00f2 attenta ad un ascolto personale della voce del Figlio che parla nelle creature: \u00abInfra l'ottava della Visitazione [2 luglio], trovandomi presente a quel grandissimo e ineffabile misterio della santa messa, particolarmente nella santa epistola, ho sentito che il Diletto veniva saltellando per monti e colli (cf Ct 2, 8ss)\u2026 Certo ch'\u00e8 la voce del mio diletto. Vuo star audir adunque quello che parler\u00e0 in me il mio diletto. Et chi \u00e8 cotesto tuo diletto? Dominus Deus. Egli \u00e8 il mio Signore, Egli \u00e8 il mio Dio, \u00e8 ben Dio di tutti si, ma \u00e8 mio poich\u00e9 mi si \u00e8 donato e io lo voglio\u00bb (Maria Bartolomea Bagnesi, Lettera, 18 luglio 1562).\nIl 16 giugno 1584 Santa Maria Maddalena de' Pazzi, malata gravemente, guar\u00ec e attribu\u00ec questo evento alla sua intercessione. Sostenne di aver assistito ad alcune visioni di Maria Bartolomea. Nella prima vide Madre Maria nel paradiso vestita splendidamente distribuire delle pietre preziose a religiosi e laici: bianche per la purezza, rosse per l'amore di Dio, paonazze per l'umilt\u00e0, e tan\u00e9 (castano scuro) per la pazienza. Poi la vide sul carro di fuoco come Elia, a significare la sua grande carit\u00e0. Come Elia ad Eliseo, suor Maria Bartolomea nella visione lasci\u00f2 a suor Maria Maddalena lo spirito doppio della carit\u00e0: la grande compassione di tutte le miserie delle creature, e soprattutto delle povere persone.\nUna apparizione miracolosa.\nL'agiografia racconta anche che il 27 maggio 1741 apparve, vestita d'abito bianco, con un velo sempre bianco in capo, coronata di rose e d'altri fiori, ad un giovane veneziano di passaggio a Firenze, quasi impazzito per la mancanza di denaro, e salv\u00f2 lui e la moglie da un gesto disperato.\nLa beatificazione.\nMaria Bartolomea Bagnesi fu beatificata nel 1804. La festa liturgica \u00e8 il 28 maggio.\nIl miracolo dell'olio della beata Bartolomea.\nDopo la beatificazione del 1805, dal 26 al 28 luglio le suore carmelitane di Santa Maria degli Angioli avevano distribuito ai fedeli l'olio avanzato dalle lampade che ardevano sulla sua tomba. L'olio benedetto per\u00f2 era finito presto, a causa della grande richiesta dei fedeli.\nL'anno seguente, in maggio, nei giorni vicini alle feste di Santa Maria Maddalena de' Pazzi (il 25) e della beata Bartolomea (il 28), la suora custode dell'orciaia (la cantina) aveva appeso un ritratto della beata su un orcio vuoto. Il 30 maggio, con un po' di ritardo sulle feste, con un gesto di devozione la stessa suora aveva sparso delle gocce d'olio detto di S. Maria Maddalena in dispensa e sull'orcio su cui era il ritratto. Un Ragguaglio stampato qualche anno dopo narra che, aprendo l'orcio, lo vide ricolmo fino all'orlo di olio purissimo. Subito la notizia si sparse per Firenze e ne fu informata anche la regina che volle farsi benedire con l'olio miracoloso. In seguito alle chiacchiere nate in citt\u00e0 a proposito del presunto miracolo, la priora del monastero suor Maria Fedele del Sacro Cuore di Ges\u00f9 richiese all'arcivescovo Antonio Martini l'apertura di un processo formale che stabilisse la verit\u00e0. Dopo innumerevoli riscontri, visite, misure, interrogazioni di suore e analisi chimiche, il 10 dicembre 1806 la commissione afferm\u00f2 la natura miracolosa dell'olio, che quindi poteva essere usato e distribuito ai fedeli con rispetto e venerazione. Il miracolo venne divulgato a stampa da un opuscoletto, il \"Ragguaglio\", che fu approvato da padre Costantino M. Battini della SS. Annunziata di Firenze."}
{"id": "1124398", "revid": "531668", "url": "https://it.wikipedia.org/wiki?curid=1124398", "title": "Alto gradimento", "text": "Alto gradimento \u00e8 stata una trasmissione radiofonica ideata da Gianni Boncompagni, Renzo Arbore, Giorgio Bracardi e Mario Marenco, andata in onda negli anni settanta sul secondo programma radio della RAI. Tra i collaboratori che prestarono la loro voce e le loro invenzioni per i tanti personaggi creati dalla trasmissione figurano Mario Marenco, i fratelli Giorgio e Franco Bracardi, Marcello Casco ed altri.\nStoria.\nLa prima puntata della prima serie fu trasmessa il 7 luglio 1970 ed il programma prosegu\u00ec a pi\u00f9 riprese fino al 2 ottobre 1976. Andava in onda dal luned\u00ec al venerd\u00ec, dalle 12.30 alle 13.30.\nUna seconda serie fu trasmessa, sempre su Radio 2, dal 2 gennaio 1979 al 30 settembre 1980, il marted\u00ec, gioved\u00ec e il sabato dalle 12.45 alle 13.30 e la domenica dalle 11 alle 12.\nLa trasmissione venne infine brevemente riproposta nel 1998, in ventisette puntate.\nStruttura e caratteristiche.\nOgni puntata era caratterizzata dalla totale assenza di un filo logico, con frequenti interruzioni dei brani musicali, battute varie e ricorrenti interventi surreali, nonsense e demenziali di ogni genere. La sigla musicale di apertura e chiusura era un \"medley\" di 3 successi rock and roll USA, ovvero \"Rock Around the Clock\", \"See You Later Alligator\", e \"Hound Dog\", arrangiato per big band da James Last. Anch'essa era inframmezzata dagli interventi dei due conduttori e dalle voci dei vari personaggi.\nLe \"gag\" erano spesso improvvisate su un canovaccio: i personaggi, ideati ed interpretati principalmente da Giorgio Bracardi e Mario Marenco, interagivano con i due conduttori i quali fungevano da spalla e lasciavano spazio all'invenzione estemporanea del comico di turno. Erano impiegati effetti sonori registrati come ad esempio il rumore di una porta che si apre e si chiude a simulare l'improvvisa intrusione dei personaggi nello studio o lo squillo di un telefono, con analoga funzione.\nAgli interventi si aggiungevano frequentemente anche voci registrate di noti personaggi dello spettacolo o della politica (Amintore Fanfani, Mike Bongiorno, Vittorio De Sica, Sophia Loren, Marcello Mastroianni, etc.) cui veniva solitamente fatta ripetere una singola frase a tormentone, quasi sempre accompagnati dall'apertura e chiusura della porta. Fra una \"gag\" e l'altra venivano programmati successi di musica pop italiana ed internazionale.\nPersonaggi.\nDi seguito, un elenco parziale degli innumerevoli personaggi che popolarono la trasmissione."}
{"id": "1124400", "revid": "64860", "url": "https://it.wikipedia.org/wiki?curid=1124400", "title": "Francesco Lomonaco", "text": "Soprannominato il \"Plutarco italiano\", \u00e8 considerato un precursore del Risorgimento ed uno dei primi rivoluzionari ad auspicare un'Italia unita sotto un unico governo.\nBiografia.\nInizi.\nFrancesco Lomonaco nacque a Montalbano Jonico, in Basilicata, al secolo parte del Regno di Napoli (attualmente in provincia di Matera), il 22 novembre del 1772. Suo padre, Nicola Lomonaco, era un fervente seguace dell'Illuminismo, ideale col quale entr\u00f2 in contatto durante il suo periodo di studi a Napoli. Il giovane Francesco, che all'et\u00e0 di nove anni era gi\u00e0 in grado di tradurre testi in latino, prosegue i suoi primi studi nel paese nat\u00edo, sotto la guida di padre Nicola Maria Troyli, che aveva aperto a Montalbano Jonico una scuola privata. Alla scomparsa di Troyli nel 1788, l'appena sedicenne Lomonaco che, oltre al latino, conosceva gi\u00e0 il greco antico, la filosofia, la matematica, la fisica, il diritto e l'ebraico, lo sostituisce nell'incarico di professore sino al 1790, anno in cui si recher\u00e0 a Napoli per proseguire gli studi universitari.\nNel 1793, consegue prima la laurea in medicina ed in seguito, nel 1796, quella \"in utroque iure\" (giurisprudenza). Traduce inoltre il \"Contratto sociale\" di Rousseau ed il manuale dei \"Diritti e doveri del cittadino\" del De Mably, con l'aggiunta, a quest'ultimo, di una sua prefazione (divenuta poi oggetto di plagio da parte di qualche \"pedante\" che aveva intuito la grandiosit\u00e0 del suo progetto), che negli ambienti napoletani suscita scandalo quanto ammirazione.\nNel 1799, partecip\u00f2 attivamente alla costituzione della Repubblica Napoletana ed alle sue vicessitudini, ricoprendo i ruoli di impiegato della municipalit\u00e0 di Napoli e di medico militare. Con l'arrivo delle truppe sanfediste del cardinale Fabrizio Ruffo, giunte per ripristinare il dominio dei Borboni sull'ormai ex-Regno, fu tra gli assediati di Castel Sant'Elmo. Riusc\u00ec a sopravvivere alla reazione borbonica, sembra grazie anche ad un banale errore di trascrizione del suo cognome (da \"Lomonaco\" in \"Lamanica\"), e, con l'inesorabile capitolazione della Repubblica, prese dunque la via dell'esilio.\nEsilio.\nDopo un periodo trascorso in Francia, dove ebbe anche modo di conoscere Vincenzo Monti (al quale in seguito tradusse l'Iliade di Omero), si trasfer\u00ec a Milano, dove conobbe Ugo Foscolo, del quale divenne amico e medico personale, nonch\u00e9 precettore del fratello minore Giulio. Strinse anche amicizia con il giovane Alessandro Manzoni, sul quale esercit\u00f2 una grande influenza culturale. Una tesi vuole che, nella realizzazione de \"I promessi sposi\", Manzoni abbia tratto ispirazione da un manoscritto donatogli dal Lomonaco, il quale lo raccolse nell\u2019Abbazia di Monticchio mentre prendeva la via dell'esilio. Il manoscritto (mai ritrovato) avrebbe narrato la vicenda, ambientata a Monticchio, di due sposi promessi tormentata dalla prepotenza di un signorotto spagnolo. Successivamente, Lomonaco si trasfer\u00ec a Pavia, dove ottenne la cattedra di storia e geografia presso il Collegio militare pavese, convinto che \u00ab\"senza la conoscenza della storia - e della geografia umana - non si pu\u00f2 divenir n\u00e9 guerrieri n\u00e9 politici\"\u00bb.\nSulla caduta della Repubblica Napoletana del 1799, scrisse un libello intitolato \"Rapporto al cittadino Carnot\". Tale scritto, per la grande eco che ebbe in Francia, venne successivamente ed immediatamente pubblicato in Italia. Alla prima edizione, del gennaio del 1800, andata subito a ruba, ne seguirono altre. Tale \"Rapporto\", non solo procur\u00f2 fama e popolarit\u00e0 all'autore, facendolo conoscere anche nella Milano illuminista, nei salotti letterari ed a quanti dicevano di avere a cuore le sorti della Patria, affascinati dalle sue idee unitarie (fra questi Ugo Foscolo e il giovane Alessandro Manzoni), ma diede altres\u00ec inizio anche ad un'inedita e nutrita serie di \"Rapporti\" da parte di altri autori, che avevano ormai preso il via a denunciare le tante ingiustizie perpetrate in Italia, soprattutto a causa della sua frammentazione politica.\nScrisse poi le \"Vite degli eccellenti italiani\" (1802) e le \"Vite dei famosi capitani d'Italia\" (1804). Da quest'ultima opera Manzoni trasse lo spunto per comporre \"Il Conte di Carmagnola\".\nNel 1801, pubblica \"Analisi della sensibilit\u00e0\", dove scrive:\nAlcuni anni dopo, questo stesso concetto venne espresso dal Lomonaco al cospetto dello stesso Napoleone Bonaparte in persona. Ci\u00f2 avvenne esattamente nel 1805, durante un suo \"Discorso augurale\", pronunciato davanti all'Imperatore, che si trovava in visita a Pavia. Tale \"Discorso augurale\", pubblicato poi integralmente dal Cappelli nel 1806, per originalit\u00e0 ed alto contenuto patriottico, cre\u00f2 una vasta eco e non pochi timori nei diplomatici e governanti locali presenti, i quali evidentemente temettero di perdere i necessari finanziamenti francesi, cosa che in realt\u00e0 non avvenne. Esso costitu\u00ec anche il primo di una lunga serie: tutti, Foscolo compreso, prima dell'inizio di un qualsiasi corso, da loro tenuto, come docenti, sia in accademie militari sia nelle universit\u00e0, si cimentarono in \"discorsi\" su discorsi augurali, sforzandosi ovviamente di scriverli in un corretto e moderno italiano, ovvero nel nuovo stile letterario inventato dal Lomonaco, seppur tanto criticato ma forse invidiato dai suoi contemporanei.\nUltimo periodo.\nNel 1809 scrisse i \"Discorsi letterari e filosofici\" ma l'opera, che mostrava tutte le contraddizioni che la figura di Napoleone aveva prodotto sui patrioti italiani e che gi\u00e0 si mostrava nello \"Jacopo Ortis\" foscoliano, gli cost\u00f2 la persecuzione della censura napoleonica. Le misure restrittive e l'impossibilit\u00e0 di ritornare nella sua terra, lo resero sempre pi\u00f9 depresso. Dopo aver scritto una lettera al fratello, Lomonaco si suicid\u00f2 a Pavia, gettandosi nel Ticino, il 1\u00ba settembre del 1810.\nIl Manzoni, in giovent\u00f9, gli aveva dedicato un dal quale, tuttavia, pare abbia poi preso le distanze, avendo difatti egli stesso \"rinnegato\" tutti i suoi versi e scritti giovanili, datati tra il 1801 e il 1804, come ad esempio \"Il trionfo della libert\u00e0\", in quanto, cos\u00ec precis\u00f2: \u00ab\"i primi come follia di giovanile ingegno, i secondi come dote di puro e virile animo\"\u00bb. Molti anni dopo, ebbe, per\u00f2, parole di elogio per Lomonaco in una intervista concessa nel 1866 ad un nipote dello stesso (un giornalista, che cerc\u00f2 anche, invano, di sapere dal Manzoni, che pur aveva affermato di aver assistito alle solenni esequie, dove avessero seppellito lo zio per portare dei fiori sulla sua tomba). L'intervista venne per\u00f2 pubblicata sul \"Corriere della Sera\" soltanto dieci anni dopo, il 12 - 13 ottobre 1876."}
{"id": "1124401", "revid": "827882", "url": "https://it.wikipedia.org/wiki?curid=1124401", "title": "Kajira", "text": "Il termine Kajira, al plurale Kajirae (secondo l'uso grammaticale proprio del latino) identifica, nella finzione letteraria dei romanzi di John Norman, le donne che vivono in condizione di schiavit\u00f9 nelle comunit\u00e0 del pianeta Gor.\nEsistono tuttavia nella realt\u00e0 (e anche nella simulazione della realt\u00e0 propria della cosiddetta second life) alcune comunit\u00e0 o rapporti di coppia in cui le donne modellano il proprio stile di vita su quello delle kajirae del ciclo fantastico di Gor.\nSecondo l'ideologia di queste comunit\u00e0, la schiavit\u00f9 femminile \u00e8 espressione istituzionalizzata della realt\u00e0 biologica del rapporto fra i due sessi, nei confronti del quale essa si pone come vera e propria esaltazione.\nEtimologia.\nLa parola Kajira identifica, nella fittizia lingua goreana inventata da Norman, la locuzione \"io sono una schiava\"; esiste anche il corrispettivo maschile, Kajirus, pl.Kajiri, che tuttavia \u00e8 meno ricorrente a causa della ridotta presenza di schiavi maschi negli ambienti goreani.\nStile di vita e disciplina.\nLo stile di vita di una schiava goreana, ovvero di una kajira, prevede una disciplina piuttosto rigida basata essenzialmente su dieci regole di vita.\nQueste regole, sinteticamente, sono le seguenti:\nA queste regole si aggiunge poi, nella disciplina di una kajira, l'addestramento alla corretta esecuzione di varie posture, che la schiava deve essere in grado di assumere a comando di qualsiasi persona libera, e che hanno diversi significati a seconda del contesto in cui vengono assunte. Queste posture possono essere eseguite in posizione eretta, ovvero inginocchiata, seduta, o distesa orizzontalmente sul terreno.\nLa prima posizione della kajira, quella pi\u00f9 frequentemente utilizzata e rappresentata, \u00e8 definita \"Nadu\", ovvero la posizione della schiava di piacere. Per assumerla, la schiava si posiziona di fronte al padrone, accucciandosi sulle proprie gambe, curando che le stesse siano ben divaricate. La schiena deve essere tenuta eretta, le mani appoggiate sulle gambe, col palmo rivolto in alto in segno di offerta al padrone. Lo sguardo va tenuto abbassato.\nLe kajirae si distinguono fra di loro in due categorie, evidenziate dall'uso di indossare una seta di colore diverso: le sete bianche identificano le schiave ancora vergini, quelle rosse le schiave che hanno gi\u00e0 perso la verginit\u00e0."}
{"id": "1124408", "revid": "1957733", "url": "https://it.wikipedia.org/wiki?curid=1124408", "title": "Agenda", "text": "Un'agenda (o diario) \u00e8 uno strumento nel quale si annotano, giornalmente o settimanalmente, appuntamenti e compiti da svolgere.\nLa parola \u00e8 un latinismo puro (\u00e8 il gerundivo del verbo latino \"\u00e0gere\", cio\u00e8 \"agire\", \"fare\") e letteralmente significa proprio \"cose da fare\". Per estensione, il termine \u00e8 passato poi a indicare il supporto su cui tali \"faccende\" sono scritte.\nDi solito s'intende per agenda un libro nel quale sono prestampati i giorni della settimana e del mese con spazi per annotare gli impegni quotidiani organizzati per orari. Per tal ragione, \u00e8 frequente l'utilizzo di agende per la durata di un anno solare.\nNel caso di una agenda utilizzata in ambito scolastico, essa prende il nome di diario: in questo caso l'organizzazione dei giorni pu\u00f2 essere limitata alla durata dell'anno scolastico (settembre - giugno). Esiste un tipo di agenda, cosiddetta \"Perpetua\", molto singolare, nella quale non sono indicati i singoli giorni della settimana dell'anno solare; di conseguenza pu\u00f2 essere utilizzata secondo le singole esigenze o per scopi diversi dalle annotazioni. Generalmente si tratta di agende prodotte da grandi \"brand\" utilizzate da collezionisti amanti del genere. \nL'agenda pu\u00f2 essere elettronica, in questo caso si usa un sistema di videoscrittura; \u00e8 una delle funzionalit\u00e0 di base di un palmare."}
{"id": "1124414", "revid": "287204", "url": "https://it.wikipedia.org/wiki?curid=1124414", "title": "Distruzione della flotta francese a Mers-el-Kebir", "text": ""}
{"id": "1124415", "revid": "181699", "url": "https://it.wikipedia.org/wiki?curid=1124415", "title": "Government to Business", "text": "Per Government to Business si intende rapporto che si instaura, solitamente on-line, tra Pubblica Amministrazione e imprese.\nLa Pubblica Amministrazione diventa uno sportello telematico tramite il quale \u00e8 possibile richiedere, utilizzando la Carta nazionale dei servizi, documenti, certificati o compilare modulistica on-line."}
{"id": "1124416", "revid": "547034", "url": "https://it.wikipedia.org/wiki?curid=1124416", "title": "Leonid Alekseevi\u010d Kulik", "text": "Biografia.\nFiglio maggiore di un medico, dopo aver conseguito il diploma di scuola media che gli valse anche una medaglia d'oro, frequent\u00f2 per breve tempo l'Istituto botanico di San Pietroburgo. Nel 1904 fu espulso per attivit\u00e0 rivoluzionarie bolsceviche e nel 1906 incarcerato. \nDopo queste esperienze, studi\u00f2 matematica e fisica presso l'Universit\u00e0 di Kazan nel Tatarstan, ma nel 1910 fin\u00ec nuovamente in carcere e rimase sorvegliato dalle forze di polizia per quasi due anni.\nIn seguito, ebbe modo di lavorare come ufficiale botanico sui monti Urali e di conoscere un affermato geochimico e mineralogista, Vladimir Vernadskij, che riconosciute le capacit\u00e0 di Kulik, lo fece appassionare alla mineralogia.\nAllo scoppio della prima guerra mondiale, fu arruolato nell'esercito e combatt\u00e9 nella Prussia Orientale. Terminato il conflitto, Kulik si trasfer\u00ec nella citt\u00e0 di Tomsk in Siberia e si arruol\u00f2 nell'Armata Rossa avendo la possibilit\u00e0 di insegnare mineralogia nell'ateneo locale.\nNel 1920 ottenne un incarico presso il museo di mineralogia dell'Accademia russa delle scienze a San Pietroburgo dove si dedic\u00f2 allo studio approfondito delle meteoriti. Nel mondo accademico internazionale acquis\u00ec notoriet\u00e0 per aver organizzato e preso parte, tra il 1927 ed il 1939, a quattro spedizioni nel distretto di \u0116venkija nella Siberia centrale con l'obiettivo di raccogliere informazioni sull'Evento di Tunguska avvenuto nel 1908.\nConvinto, dopo aver visto gli alberi abbattuti, che la catastrofe fosse stata causata dall'impatto al suolo di un enorme meteorite, cerc\u00f2, senza successo, di rintracciare alcuni frammenti. Lo scoppio della seconda guerra mondiale fece slittare una quinta spedizione pianificata da Kulik.\nMor\u00ec di tifo nel 1942 in un campo di prigionia tedesco.\nL'asteroide \"1978 PS3\" \u00e8 stato chiamato 2794 Kulik in suo onore, gli \u00e8 stato dedicato anche un cratere lunare del diametro di 58\u00a0km."}
{"id": "1124417", "revid": "1516566", "url": "https://it.wikipedia.org/wiki?curid=1124417", "title": "Rogliano (Italia)", "text": "Rogliano \u00e8 un comune italiano di abitanti della provincia di Cosenza in Calabria. Si tratta del centro maggiore della valle del Savuto, fiume che attraversa il suo territorio; \u00e8 denominato anche borgo delle 12 chiese. Il paese fu distrutto nel 1638 da un violento terremoto, ad eccezione di alcuni rioni. Dista da Cosenza.\nGeografia fisica.\nIl territorio del comune, di , \u00e8 dominato dal Colle di Figurella e si trova ad un'altitudine compresa tra i 339 e i metri sul livello del mare.\nA valle della cittadina, nella zona denominata \"Curtivetere\" e \"Caminella\", scorre il fiume Savuto. Il territorio del paese si estende fino a localit\u00e0 \" Poverella \", in prossimit\u00e0 del Parco Nazionale della Sila. Rogliano \u00e8 circondato da profonde vallate \nStoria.\nCi sono due ipotesi sulle origini di Rogliano. Nella prima, Rogliano viene considerato parte dei Casali di Cosenza risalenti all'anno 980 circa. Secondo gli storici, in questo periodo, alcuni abitanti di Cosenza, per sfuggire alle incursioni saracene, abbandonarono la citt\u00e0 per rifugiarsi sulle colline limitrofe della Presila, costituendo delle borgate autonome dette appunto casali. Secondo questa versione si costituirono circa cento paesini, ripartiti poi in cinque preture, tra le quali una fu proprio quella di Rogliano. Questa ipotesi sembra essere in contrasto con quanto affermato dal Tribunale Provinciale nel 1782, il quale in una sentenza afferm\u00f2 che la citt\u00e0 di Rogliano era una citt\u00e0 libera, mai stata sotto il dominio di Cosenza. Gi\u00e0 prima del 1745 si parla di Rogliano come di \u201ccitt\u00e0\u201d; alla stessa infatti venne conferito questo titolo con dispaccio reale il 3 giugno 1745 per volere di Carlo III di Borbone, lo stesso riconfermato con ulteriore dispaccio reale il 17 novembre 1758.\nNella seconda ipotesi si sostiene che Rogliano fosse preesistente ai casali cosentini e che questa sub\u00ec un notevole ripopolamento in seguito alle incursioni saracene. Testimonianze che sostengono la veridicit\u00e0 di quest'ultima ipotesi sono date da un manoscritto del 1748, confermata anche da don Alessandro Adami nel 1936, secondo le quali: \u201d\"Rogliano al tempo degli Aurunci o Musoni, popoli che abitarono l'Italia media, era detta citt\u00e0 di Sabasio edificata da Sabasio, figlio di Cur, che diede il nome di Sabasio al fiume Savuto, presso le cui acque era edificata.\"\u201d Pi\u00f9 tardi: \u201d\"Enotrio, ex re dell'Arcadia, approdato in Calabria, dopo aver risalito il fiume Savuto, arrivato al luogo Tavolaria, imbattutosi con il nemico, us\u00f2 lo stratagemma di invitarlo a tavola e quindi nel colmo delle gozzoviglie lo fece a pezzi. Da allora quel luogo venne chiamato \"Tabularia\u201d, pranzo perverso. Indi Enotrio, risal\u00ec la montagna ed in un luogo elevato, alle falde del monte S. Croce, ora \u201cCrocicchia\u201d, edific\u00f2 la nuova citt\u00e0 chiamata Rublanum, cio\u00e8 rosseggiante per un pezzo di marmo rosso innalzato nel mezzo di un antico bosco dagli Enotri, come idolo alla dea Diana.\"\u201d\nA testimonianza del fatto che l'edificazione di Rogliano sia anteriore all'esistenza dei Casali del Manco, si indica il ritrovamento di frammenti marmorei su cui erano incise delle iscrizioni greche, tra cui pi\u00f9 precisamente \u201cBret\u201c, che in greco vuol dire \u201cdei Brezi\u201d, e inoltre degli scritti ellenici che certificherebbero la presenza di un tempio pagano risalente al periodo della prima Federazione Eretica (1249-753 a.C.). Dal racconto dello storico T. Morelli si evince che il ritrovamento di questi frammenti marmorei ebbe luogo nel 1569 quando in Rogliano veniva edificata la chiesa della Madonna delle Grazie dove preesisteva presso lo stesso torrente Camina la chiesa di Santa Sofia.\nVi sono diverse ipotesi sull'origine del nome \"Rogliano\". Una prima sostiene che il nome derivi da \"Rublanum\", conferito in tempi antichi per la sua \"rubedine terrae\", ovvero terra rossa. Un'altra ipotesi sostiene che il nome sia legato alla fertilit\u00e0 della terra. Nel tempo il nome si \u00e8 evoluto: dalla vera e propria evoluzione temporale del termine latino \"Rubilanum\", definendolo intorno al Mille come \"terra Rugliani\", verso il Duecento come \"Praedium Rubiliani\" e ancora cento anni pi\u00f9 tardi \"Casalis Rublani\".\nUn'altra possibile etimologia del nome Rogliano \u00e8 Rullianum, ovvero \"terra di Rullio\".\nNel periodo antecedente alla suddetta data il paese era ubicato pi\u00f9 a valle del luogo dove attualmente \u00e8 collocato. La planimetria del centro abitato era frammentaria e concentrata soprattutto intorno alle chiese cos\u00ec da formare pi\u00f9 \u201crioni\u201c. Ad esempio, il rione Cuti si sviluppava intorno alle chiese di S. Lucia e S. Maria in caratteristiche viuzze dette \u201crughe\u201c. Pi\u00f9 a Nord erano posti i rioni Rota e Donnanni che si estendevano in una caratteristica forma ad L intorno alla chiesa di S. Giorgio. Vi erano poi, e vi sono tuttora, i rioni Spani e Patinelli intorno alla chiesa di San Pietro, ed infine pi\u00f9 a Sud il piccolo rione Serra che si suppone dipendesse dalla parrocchia di S. Nicola situata pi\u00f9 a Sud, perch\u00e9 in esso non erano presenti chiese prima del sisma. Anche l'attuale Marzi fu un rione roglianese detto \u201cLi Marzi\u201c, che divenne poi nel 1807 un comune autonomo.\nIl terremoto del 27 marzo 1638 caus\u00f2 la morte di persone ed il paese fu raso al suolo. Il maggior numero di vittime si ebbe all'interno della chiesa di S. Pietro, durante la celebrazione della funzione religiosa per la Domenica delle Palme. Il terremoto stesso costrinse gli abitanti a spostarsi pi\u00f9 a monte: locazione pi\u00f9 favorevole per difendersi dalle frane. La ricostruzione port\u00f2 ad un nuovo assetto urbano in cui il paese assunse una peculiare forma a ferro di cavallo. Nel rione fra Spani e Donnanni il Duomo, ovvero la chiesa di S. Pietro, fu riedificata dopo il terremoto e in ricordo di questo evento vennero poste due lapidi, situate sul lato sinistro della chiesa.\nSimboli.\nLo stemma e il gonfalone di Rogliano sono stati concessi con decreto del presidente della Repubblica del 2 ottobre 1995.\nIl gonfalone \u00e8 un drappo di giallo.\nMonumenti e luoghi d'interesse.\nTra le attrazioni turistiche vi \u00e8 il centro storico, formato dai rioni Serra, Spani, Donnanni, Cuti e Forche. .\nRogliano \u00e8 anche conosciuto per le sue chiese. Il Duomo dei Santi Pietro e Paolo venne costruito nel 1717, come testimoniano due bolle pontificie, risalenti al 1748, in cui venne conferito il titolo di Decanato a S. Pietro e di Primiceriato a S. Giorgio. La campana maggiore, recuperata dopo il terremoto del 1638, risale al 1333. Completamente distrutta dal disastroso terremoto, la chiesa venne ricostruita nel giro di pochi anni. La prospettiva in tufo \"ammorbidita\" con eleganti raffigurazioni, venne ultimata nel 1717 con tutte le sue colonne in stile dorico, jonico e corinzio. L'interno presenta un'architettura a tre navate, dallo stile barocco.\nLa chiesa di Santa Maria alle Croci \u00e8 ubicata nel rione Cuti ed \u00e8 risalente alla fine del '500. Attiguo alla stessa vi era un monastero dei Padri del Terzo Ordine di San Francesco di Assisi, soppresso nell'anno 1653 con bolla di Papa Innocenzo X. Il portale, costruito nel 1777, \u00e8 in tufo.\nLa chiesa dei Santi Domenico e Nicola risale al XVII secolo; il portale in tufo fu costruito nel 1652. L'interno della chiesa \u00e8 ad una sola navata. Il quadro dell'altare maggiore \u00e8 una riproduzione a mosaico del Sassoferrato e rappresenta la Madonna col Bambino, San Domenico e Santa Rita.\nLa chiesa di San Giorgio, sita nel rione Donnanni, risale ai primi anni del decennio del 1500 ed \u00e8 caratterizzata dallo stile rinascimentale. La costruzione venne ultimata nel 1544, dopo essere stata ubicata laddove sorgeva sin dal 1181 un altro tempio in cui si venerava la Madonna della Sanit\u00e0.\nLa chiesa di Sant'Ippolito era un'antica cappella costruita nel 1638, dedicata alla Vergine della Sanit\u00e0. La piccola cappella fu ampliata tra il 1702 e il 1707 e dedicata a Sant'Ippolito. Il portale, costruito in tufo, \u00e8 del 1709.\nLa chiesetta di San Michele, risalente al XVIII secolo ed ubicata in contrada Serra, \u00e8 un esempio di chiesetta rurale.\nLa chiesa della Madonna delle Grazie, o di \"Camina\", fu realizzata nel 1569. Di particolare pregio il soffitto finemente lavorato in oro zecchino.\nLa chiesa dedicata a San Giuseppe presenta un'architettura a croce greco-ortodossa con cupola ottagonale, oggi adibita a museo d'arte sacra.\nUlteriori monumenti di interesse sono il Palazzo Morelli, ubicato al termine di corso Umberto, che accolse fra le sue mura, fra gli altri, Ferdinando II di Borbone, Giuseppe Garibaldi e il pi\u00f9 volte ministro, nei primi anni del '900, Luigi Fera, nativo della vicina Cellara. Il Palazzo Ricciulli, situato nel rione Spani, accolse Carlo V, come testimonia una targa marmorea.\nRitrovo dei roglianesi \u00e8 piazza San Domenico, sulla quale si affacciano l'omonima chiesa settecentesca, il palazzo comunale, gi\u00e0 convento dei Domenicani, e la villa comunale.\nCultura.\nCucina.\nDolci.\nI dolci tipici natalizi sono \"e scauille\", a base di uova, farina e anice. Questi dolci vengono fritti e passati nel miele o decorati con una glassa a base di chiare d'uovo, zucchero e limone. \"E chinuille\" sono mezzelune ripiene di uva passa, noci, marmellata e passate nel miele. \"I turdilli\" sono a base di uova, farina e vino bianco o vermout, fritti e passati nel miele,\" ammeuati\" si dice in dialetto locale. Anche \" i buccunotti\" si preparano per Natale; sono dolcetti di pasta frolla ripieni di marmellata, uva passa, cioccolato.\nLa Domenica delle Palme si preparano \"i ginetti\", tarallucci dolci con una glassa simile a quella delle \"scauille\". \nLa tradizione vuole che i bambini appendano alla \"parma\" i \"ginetti\" e altri dolcetti.\nPer la Pasqua, come in molte zone della Calabria, si preparano \"e cuzzupe\".\nAltro tipico dolce roglianese sono i \"mustazzoui\" (mustaccioli in italiano) che vengono preparati con farina, miele, uova e bicarbonato; essi vengono infornati e pennellati con l'uovo.\nEventi.\nLa festa patronale \u00e8 quella dell'Immacolata Concezione, che si festeggia l'8 dicembre.\nDal 2002, nella Domenica delle Palme, la parrocchia di San Pietro cura la realizzazione, per le vie del paese, della rappresentazione scenica della Passione di Cristo.\nEconomia.\nSpecialit\u00e0 locale \u00e8 il Savuto doc, vino rosso di montagna che trova le sue origini all'epoca dell'Impero romano.\nInoltre Rogliano \u00e8 noto per il pane, per i rinomati insaccati di maiale (sazizza, prisuttu e supressate) e per le sue castagne che vengono preparate in vari modi (al forno, al mosto cotto, al miele di castagno, al cioccolato, al bergamotto).\nL'artigianato locale consiste nelle lavorazioni del cuoio, del ferro battuto, del legname e della ceramica.\nVanno ricordati, inoltre, i ricami e le loro applicazioni su lenzuola, asciugamani e tovaglie da tavola.\nAmministrazione.\nArcheologia.\nLa tutela archeologica del territorio comunale di Rogliano \u00e8 esercitata dalla Soprintendenza per i Beni Archeologici della Calabria. Il responsabile territoriale \u00e8 l'archeologo Domenico Marino, Direttore del Museo archeologico nazionale di Crotone. Il riferimento comunale \u00e8 l'Ispettore Onorario del Ministero per i Beni Culturali e Ambientali, Ferdinando Perri."}
{"id": "1124418", "revid": "6923", "url": "https://it.wikipedia.org/wiki?curid=1124418", "title": "Pierre-Joseph Redout\u00e9", "text": "Nato a Saint-Hubert (Ardenne belghe), divenne celebre per le sue pitture di fiori all'acquerello, e pi\u00f9 particolarmente delle rose. \nFu soprannominato \"il Raffaello dei fiori.\"\nTrasferitosi a Parigi nel 1782 presso suo fratello Antoine-Ferdinand Redout\u00e9, conobbe Charles Louis L'H\u00e9ritier de Brutelle e Ren\u00e9 Desfontaines che l'indirizzarono verso l'illustrazione botanica, disciplina allora in pieno sviluppo. \nNel 1787, fece un viaggio a Londra per studiare le piante presso il Royal Botanic Gardens di Kew\nNel 1788, Redout\u00e9 ritorn\u00f2 a Parigi dove L'H\u00e9ritier lo introdusse alla corte di Versailles, la regina Maria Antonietta divenne la sua protettrice nominandolo disegnatore e pittore del gabinetto della Regina.\nNel 1792, prest\u00f2 la sua opera per l'Acad\u00e9mie des sciences.\nNel 1798, godette della protezione di Giuseppina di Beauharnais la quale, alcuni anni pi\u00f9 tardi, fece di lui il suo pittore ufficiale.\nNel 1809, insegn\u00f2 le tecniche dell'acquarello all'imperatrice Maria Luisa.\nNel 1824, tenne dei corsi di disegno al Mus\u00e9um national d'histoire naturelle, numerose esponenti femminili delle monarchie, particolarmente belga, seguirono i suoi corsi.\nRedout\u00e9 fu capace di attraversare, senza grandi problemi, le crisi politiche successive e di sopravvivere ai differenti regimi politici. Collabor\u00f2 con i pi\u00f9 grandi botanici del suo tempo, come Fran\u00e7ois-Andr\u00e9 Michaux ed altri, partecipando ad una cinquantina di opere botaniche. \nDurante la sua vita collabor\u00f2 anche alla realizzazione de Les V\u00e9lins du Roi, un compendio di disegni di piante e animali oggi conservato nel Museo di Storia Naturale di Parigi."}
{"id": "1124429", "revid": "767487", "url": "https://it.wikipedia.org/wiki?curid=1124429", "title": "Giunzioni intercellulari", "text": ""}
{"id": "1124431", "revid": "110157", "url": "https://it.wikipedia.org/wiki?curid=1124431", "title": "Distretto di Cova Lima", "text": "Il distretto di Cova Lima \u00e8 uno dei 13 distretti di Timor Est, situato nella parte sud-ovest del paese. Ha una popolazione di 59.455 abitanti (2010) ed un'area di 1.226\u00a0km\u00b2. La capitale del distretto \u00e8 Suai, che dista 136\u00a0km da Dili, la capitale della nazione. I sottodistretti di Cova Lima sono Fatululic, Fatumean, Fohorem, Zumalai, Maucatar, Suai e Tilomar.\nI confini del distretto sono, il mare di Timor a sud, i distretti di Bobonaro a nord, Ainaro a est, e la provincia indonesiana di Nusa Tenggara Timur a ovest."}
{"id": "1124432", "revid": "49074", "url": "https://it.wikipedia.org/wiki?curid=1124432", "title": "Luisa Giaconi", "text": "I suoi versi rappresentano una delle pi\u00f9 significative espressioni del simbolismo italiano in ambito femminile, proiettato verso le nuove sensibilit\u00e0 novecentesche.\nBiografia.\nDiscendente della baronessa Schluga, giunta in Toscana al seguito di Maria Anna Carolina di Sassonia, prima moglie di Leopoldo II di Toscana, Luisa nacque a Firenze, ma trascorse parte della sua giovinezza spostandosi di citt\u00e0 in citt\u00e0 per seguire il padre, insegnante di matematica alle scuole medie.\nQuando il padre mor\u00ec, si trasfer\u00ec nuovamente nella capitale toscana, dove frequent\u00f2 per sei anni l'Accademia di Belle arti, ottenendo il diploma con il quale si guadagner\u00e0 da vivere esercitando la professione di copista presso la Galleria degli Uffizi di Firenze. Fu amica di Enrico Nencioni (1837 - 1896), suo vicino di casa in via delle Caldaie, nel quartiere di Santo Spirito, grazie al quale approfond\u00ec la letteratura inglese, perfezionando la lingua. Ebbe grande ammirazione per il pensiero di Arthur Schopenhauer, le cui opere in quel periodo godevano di rinnovata fortuna negli ambienti dell'estetismo fiorentino.\nPubblic\u00f2 numerose poesie sul periodico \"Il Marzocco\", fondato da Angiolo Orvieto (1869 - 1967); sper\u00f2 a lungo di poter raccogliere i suoi versi presso l'editore Paggi, il cui fallimento, nel 1897, infranse dolorosamente le sue aspettative. Ebbe una lunga, appassionata, relazione con il giornalista e professore di letteratura inglese Giuseppe Saverio Garg\u00e0no, una dei principali collaboratori de \"Il Marzocco\", a partire dal 1899 fino alla morte.\nTrascorse dolorosamente i restanti anni della sua esistenza, segnata dalla tisi che aveva contratto molto giovane. Mor\u00ec a soli 38 anni a Fiesole; la sua tomba, ornata di una pianta di rose, si trova nel piccolo cimitero di Settignano. Le poesie pubblicate sul Marzocco furono raccolte dopo la sua morte, nel volume \"Tebaide\", da Giuseppe Saverio Garg\u00e0no, che le dedic\u00f2 una lunga introduzione e recens\u00ec i suoi versi su \"Il Marzocco\" (12 aprile 1914, p.\u00a02), insieme a quelli della poetessa Gina Gennai.\nProduzione poetica.\nLe sue liriche, principalmente di stampo simbolista, appaiono influenzate dalla poesia di Pascoli, tanto dei \"Primi poemetti\" che dei \"Poemi conviviali\", dal D'Annunzio del \"Poema paradisiaco\" e dai simbolisti francesi. La metrica \u00e8 particolarmente curata dalla Giaconi, che fa proprie sofisticate innovazioni applicate ad una base classica. La sua unica raccolta poetica, \"Tebaide\", fu pubblicata postuma nel 1909, poi riedita con numerose aggiunte nel 1912: il titolo, non sappiamo se suggerito in vita dalla stessa Luisa o tratto da Garg\u00e0no dal titolo della seconda poesia della raccolta, rinvia al luogo in cui si svilupp\u00f2 il monachesimo copto ed \u00e8 sinonimo di \"coenobium\", paese eletto per una volontaria solitudine in cui rifugiarsi.\nLa sua poesia rappresenta una delle pi\u00f9 interessanti testimonianze femminili del decadentismo italiano; muovendosi dall'esperienza simbolista, nella quale \u00e8 presente l'influenza degli elementi pittorici coevi, Luisa Giaconi si spinge, nell'ultima parte di \"Tebaide\", verso suggestioni di tipo surrealista, incentrate sul sogno come momento di esperienza in una diversa realt\u00e0. Oltre che dalla contrapposizione fra realt\u00e0 e sogno, le tematiche principali della sua opera sono costituite del desiderio di infinito, dalla trasformazione misterica degli elementi naturali (come il vento), dalla presenza della morte quale suggestione inquietante nel quotidiano, oltre che passaggio verso una realt\u00e0 superiore.\nLe sue liriche colpirono molto Dino Campana, che ne propose una delle pi\u00f9 belle, \"Dianora\", per la pubblicazione al proprio editore: ci\u00f2 condusse a un equivoco di attribuzione che \u00e8 stato svelato solo a distanza di alcuni anni. Campana infatti non aveva indicato chiaramente il nome dell'autrice, ma aveva solo specificato che si trattava di una poetessa fiorentina morta di tisi a trent'anni: l'editore pens\u00f2 che la lirica fosse dello stesso Campana, e che il poeta volesse fingere il contrario. Questa svista fu certo favorita dalle vicinanze tra lo stile di Giaconi e quello di Campana."}
{"id": "1124433", "revid": "287204", "url": "https://it.wikipedia.org/wiki?curid=1124433", "title": "Pedofauna", "text": " \nCon il termine di pedofauna o fauna edafica o fauna tellurica si indicano tutti gli organismi \nanimali che vivono in un suolo (greco, \"pedon\"). \nQuesti organismi hanno grande importanza per i seguenti aspetti:\nDiversi \"taxa\" sono rappresentati in un suolo comune: considerando diversi livelli gerarchici, i pi\u00f9 frequenti si possono individuare nella classi dei Mammiferi e nei \"phyla\" degli Artropodi, degli Anellidi, dei Nematodi, dei Molluschi, dei Platelminti e dei Rotiferi (riguardo a questi ultimi, il loro ruolo in un terreno non \u00e8 stato ancora ben definito). Un posto a parte meritano i Protozoi, che costituiscono addirittura un regno, separato da piante ed animali.\nMammiferi.\nGli animali appartenenti a questa classe sono essenzialmente animali scavatori; gli effetti della loro presenza sono lo scavo di gallerie, che vengono poi riempite con altra terra o sostanza organica proveniente dall'alto (formando le cosiddette \"krotovina\") e la produzione di \"cumuli\" formati dall'accumulo della terra di scavo delle suddette gallerie. I Mammiferi del suolo sono le talpe, le marmotte e, nelle praterie nordamericane, i cani della prateria.\nFra i mammiferi del terreno che interferiscono causando danni alla produzione agraria si citano le talpe, il coniglio e diversi roditori (topi, arvicole, ratti). \nUn effetto pesante sul suolo hanno anche i grossi animali, pur non facendo parte, a rigore, della pedofauna. I grossi erbivori possono provocare, con ripetuti passaggi, compattazioni del suolo oppure, con l'alimentazione, danni diretti alle coltivazioni; inoltre alcuni mammiferi hanno abitudini di scavo, come ad esempio i cinghiali, con tutte le turbazioni che questo comporta.\nArtropodi.\nVarie sottocategorie sono rappresentate nei suoli del pianeta, sia fra gli \"Esapodi\" che fra gli \"Chelicerati\", i Crostacei e i \"Miriapodi\".&lt;br&gt;\nSotto l'aspetto pedologico appartengono a questo \"taxa\" numerosissime specie, con ruoli importanti nella genesi e nello sviluppo di un suolo; quasi tutti svolgono un imponente ruolo di trasformazione della sostanza organica nel suolo, sia alterandola chimicamente (come certe specie di formiche), che procedendo ad un suo sminuzzamento (\u00e8 il caso di alcune specie di Miriapodi), che, ancora, trasportandola fisicamente nelle parti basse del profilo (\"Collemboli\" e \"Isotteri\", come le termiti). Le termiti, tramite la costruzione dei loro giganteschi termitai, possono influire pesantemente sulla pedogenesi; un caso abbastanza tipico \u00e8 quello dei suoli del delta del Nilo, costruiti con materiale messo a nudo da questi insetti e \"strappato\" dalle acque che alimentano i suoi rami sorgentiferi.\nFra gli Aracnidi assumono grande importanza gli acari, che si rinvengono, in suoli forestali in numero variabile tra 100.000 e 400.000 per metro quadro; per quanto riguarda i crostacei, predominano gli \"isopodi\".\nDi gran lunga pi\u00f9 vasto \u00e8 il numero di specie che interagiscono positivamente o negativamente con le piante, in qualit\u00e0 di organismi fitofagi o ausiliari (predatori, parassiti e parassitoidi di organismi fitofagi). Queste specie appartengono per lo pi\u00f9 alla classe degli Insetti.\nAnellidi.\nUn ruolo di primo piano \u00e8 ricoperto dai lombrichi, che svolgono un ruolo sia chimico che fisico. Questi animali possono nutrirsi delle foglie della lettiera forestale, in una misura che pu\u00f2 anche superare la tonnellata per ettaro; nei loro intestini transita inoltre una grossa quantit\u00e0 di terra, che viene restituita sotto forma di tipici escrementi che vengono depositati in superficie. Il loro lavoro produce dunque aumenti di porosit\u00e0 e miglioramenti della struttura che si traducono in un aumento della capacit\u00e0 di infiltrazione dell'acqua.&lt;br&gt;\nMeritano una menzione anche gli \"enchitreidi\", vermi piatti che si rinvengono specialmente in suoli forestali.\nMolluschi.\nAppartengono a questo \"taxa\" le chiocciole e le lumache, che possono avere sui suoli effetti di natura chimica e fisica. Fra i primi c'\u00e8 l'azione di alterazione della materia organica derivante dalla digestione della cellulosa tramite secrezione di appositi enzimi, fra i secondi c'\u00e8 la liberazione di composti colloidali che favoriscono la struttura dei terreni.\nProtozoi.\nQuesti organismi unicellulari, a rigor di classificazione, non dovrebbero essere ricompresi nella pedofauna, dato che occupano nella sistematica un regno a s\u00e9 stante; in un suolo si possono trovare \"flagellati\", \"amebe\" e \"ciliati\".&lt;br&gt;\nIl loro ruolo in un suolo \u00e8 di natura chimica, di decomposizione (mineralizzazione) della sostanza organica fresca."}
{"id": "1124435", "revid": "125123668", "url": "https://it.wikipedia.org/wiki?curid=1124435", "title": "Diapsida", "text": "I diapsidi (Diapsida ) sono un gruppo di vertebrati tetrapodi che svilupparono due \"finestre\" in ogni lato del cranio (da cui il significato del nome in greco, due arcate). Classicamente i diapsidi erano considerati una sottoclasse di rettili, insieme agli anapsidi e ai sinapsidi. Il termine viene usato per raggruppare anche gli uccelli, discendenti dei dinosauri, oltre che molti gruppi estremamente diversificati come lucertole, serpenti, tuatara, anfisbene, pterosauri, ittiosauri, plesiosauri, coccodrilli e, appunto, dinosauri.\nOrigine ed evoluzione.\nNonostante alcuni diapsidi abbiano perso nel corso dei milioni di anni una delle due finestre (come le lucertole), o entrambe (serpenti), o addirittura possiedano crani molto modificati (uccelli), essi sono considerati diapsidi a tutti gli effetti in base alla loro storia evolutiva. I diapsidi si svilupparono per la prima volta nel Carbonifero superiore, circa 300 milioni di anni fa; il primo diapside noto \u00e8 un animale simile a una lucertola, denominato \"Petrolacosaurus kansensis\".\nAttualmente esistono specie di rettili diapsidi, che salgono a se si includono anche gli uccelli; queste specie si sono sviluppate in una moltitudine di ambienti differenti in tutto il mondo, e includono la maggior parte dei vertebrati volanti e di quelli velenosi.\nDiversificazione.\nLe aperture craniche ancestrali si trovano dietro l'orbita, una sopra e una sotto di essa, e permettono alle fauci di aprirsi in maniera pi\u00f9 ampia, e contemporaneamente forniscono la zona di inserzione per muscoli delle mascelle pi\u00f9 grandi e forti. Una caratteristica ancestrale pi\u00f9 oscura \u00e8 la maggior lunghezza del radio rispetto all'omero. Accanto ai gruppi \"classici\" precedentemente menzionati, ne figurano altri meno noti, conosciuti essenzialmente allo stato fossile, come i coristoderi, gli avicefali, gli eosuchi, i fitosauri, i prolacertiformi, i trilofosauri e i talattosauri. Tutti questi ordini si estinsero nel corso o alla fine del Mesozoico, ad eccezione dei coristoderi che si estinsero solo nel Cenozoico. La classificazione di una cos\u00ec grande variet\u00e0 di forme \u00e8 in costante divenire e soggetta a continui cambiamenti.\nTassonomia.\nFilogenia.\n Diapsida\n |--Araeoscelida\n |-?\"Sphodrosaurus\"\n |-?\"Palacrodon\"\n |-?\"Omphalosaurus\"\n `--+--Avicephala\n `--Neodiapsida\n |--\"Apsisaurus\"\n `--Eosuchia\n |-?Younginiformes\n `--+-?\"Claudiosaurus\"\n |-?Ichthyosauromorpha\n `--Sauria\n |-?Thalattosauriformes\n |--Lepidosauromorpha\n `--Archosauromorpha\nCladogramma.\nCladogramma secondo Bickelmann \"et al.\", 2009 e Reisz \"et al.\", 2011:"}
{"id": "1124437", "revid": "1934238", "url": "https://it.wikipedia.org/wiki?curid=1124437", "title": "Autoctono (biologia)", "text": "In biologia ed in biogeografia, una specie autoctona di una data regione \u00e8 una specie che si \u00e8 originata ed evoluta nel territorio in cui si trova. Non va confusa con la \"naturalizzata\" (o alloctona), una specie che, a causa dell\u2019azione dell\u2019uomo, si trova ad abitare e colonizzare un territorio diverso dal suo areale storico e che quindi si autosostiene, o \"indigena\", una specie la cui presenza in un determinato territorio \u00e8 il risultato di soli processi naturali, senza intervento umano. Ulteriore distinzione va fatta per la specie \"endemica\", particolare categoria di autoctona, caratterizzata da un areale molto ristretto e localizzato, come il tritone sardo, endemico della Sardegna.\nEtimologia.\nIl termine autoctono deriva dal greco antico \u03b1\u1f50\u03c4\u03cc\u03c7\u03b8\u03c9\u03bd (\"aut\u00f2chton\"), composto da \u03b1\u1f50\u03c4\u03cc\u03c2 (\"aut\u00f2s\"), \"stesso\", e da \u03c7\u03b8\u03ce\u03bd (\"cht\u00f2n\"), \"terra\".\nDifferenze tra autoctono e alloctono.\nAll'opposto della specie autoctona troviamo la specie alloctona, definita anche aliena, cio\u00e8 quella specie che non \u00e8 originaria della zona in cui \u00e8 presente e che vi \u00e8 stata immessa dall'uomo. Esistono, purtroppo, numerosissimi esempi; fra essi ricordiamo:\n\u00c8 controverso se si possano considerare le specie immigrate senza intervento umano, cio\u00e8 per espansione spontanea del proprio areale, come specie alloctone. \u00c8 questo il caso della tortora dal collare, che ha colonizzato l'Europa e l'Italia a partire dagli anni '50. \nUn ulteriore caso di colonizzazione da parte di specie alloctone \u00e8 quello della migrazione lessepsiana attraverso il canale artificiale di Suez e di quella attraverso il canale di Panama."}
{"id": "1124438", "revid": "767487", "url": "https://it.wikipedia.org/wiki?curid=1124438", "title": "Suai", "text": "Suai \u00e8 una citt\u00e0 di Timor Est, capitale del distretto di Cova Lima. Ha una popolazione di 23.000 abitanti ed \u00e8 situata a pochi chilometri dal Mare di Timor, nella parte sud-ovest dell'isola, a 138 km a sud-ovest di Dili, la capitale della nazione. \nNel settembre del 1999 Suai fu sede del tremendo Massacro della chiesa di Suai, perpetrato dalla milizia pro-indonesiana al tempo del suo ritiro da Timor Est."}
{"id": "1124439", "revid": "126257", "url": "https://it.wikipedia.org/wiki?curid=1124439", "title": "Triumph TR7", "text": ""}
{"id": "1124440", "revid": "126257", "url": "https://it.wikipedia.org/wiki?curid=1124440", "title": "Triumph TR8", "text": ""}
{"id": "1124441", "revid": "1543377", "url": "https://it.wikipedia.org/wiki?curid=1124441", "title": "Triumph TR4", "text": "La TR4 (\"Triumph Roadster 4\") \u00e8 stata un'autovettura prodotta dalla Triumph dal 1961 al 1965.\nDurante la fase progettuale, il modello aveva come codice interno il nome \"Zest\". La TR4, che apparteneva alla categoria delle vetture sport, era basata sul telaio e sul gruppo motopropulsore delle precedenti vetture sport appartenenti alla serie TR, di cui raccolse l'eredit\u00e0. La linea della carrozzeria era per\u00f2 nuova, e venne disegnata da Giovanni Michelotti. La TR4 ebbe il motore installato anteriormente. La trazione era invece posteriore.\nLa TR4 fu un modello di successo. Durante il periodo in cui fu in produzione, ne vennero infatti prodotti 40.253 esemplari.\nIl modello \u00e8 stato assemblato nel Regno Unito ed in Australia, inoltre sono state assemblate su licenza anche in Italia dalla Ducati Meccanica di Bologna.\nLo stile ed il corpo vettura.\nLa TR4 aveva una linea che era differente da quella dei precedenti modelli della serie TR. In particolare, furono modificati i finestrini e la coda venne allungata. I modelli antenati possedevano infatti un coda \"tronca\" con scarso spazio nel bagagliaio. Invece, la TR4 era dotata di un bagagliaio relativamente ampio, perlomeno considerando l'appartenenza del modello alla categoria di vetture sport.\nTra l'equipaggiamento installato di serie, per la prima volta su un modello prodotto in grandi volumi, era presente sul cruscotto un avanzato sistema di ventilazione regolabile. Tra le opzioni, era disponibile un innovativo hardtop che era una vera novit\u00e0 per un'auto prodotta in serie; infatti Michelotti aveva disegnato un hardtop che era costituito da una parte posteriore fissa con un ampio lunotto ricurvo e da una tettino centrale amovibile (in lega di alluminio o vinile) chiamato \"Surrey Top\", denominazione che spesso, erroneamente, veniva usata per definire l'intero hardtop. L'hardtop della TR4 precedette di 5 anni l'analogo dispositivo montato sulle Porsche 911/912 Targa. Il nome \"Targa\" diede poi l'appellativo a questo tipo di tettuccio.\nI finestrini abbassabili furono offerti per ottenere buone vendite negli Stati Uniti, dove il modello era principalmente indirizzato. I concessionari per\u00f2 riportarono le lamentele dei clienti, che non apprezzavano molto la TR4. Per questo motivo la Triumph decise di prolungare la produzione della TR3, dotata per\u00f2 del nuovo motore da 2.2 litri e della nuova scatola del cambio. Questa versione \u00e8 stata venduta nel 1962 solamente sul mercato nord americano con la denominazione (non ufficiale) di TR3B.\nCaratteristiche tecniche.\nIl motore installato sulla TR4 era un quattro cilindri in linea da 2.138 cm\u00b3 di cilindrata e valvole in testa che derivava dal propulsore da 1.991 cm\u00b3 gi\u00e0 montato sulla TR2 e sulla TR3. La nuova cilindrata fu ottenuta grazie all'aumento dell'alesaggio. In seguito, per la TR4A, furono aggiornati anche i collettori e la testata. Di questo motore venne anche prodotta la versione sovralimentata. Il propulsore aspirato erogava 100 CV di potenza, mentre quello sovralimentato sviluppava 200 CV.\nRispetto alla TR3, la carreggiata fu aumentata. Inoltre sulla TR4 fu installato un cambio manuale a quattro rapporti sincronizzati, mentre l'overdrive era disponibile per le tre marce pi\u00f9 alte. Lo sterzo era invece a cremagliera.\nDi serie la TR4 aveva installato dei cerchioni pieni, ma tra le opzioni erano disponibili delle ruote a raggi. Negli Stati Uniti, furono offerti cerchioni in lega alluminio-magnesio. Gli pneumatici montati pi\u00f9 spesso furono quelli a tele incrociate.\nLa TR4 poteva raggiungere una velocit\u00e0 massima di 180 km/h. Fu in vendita a 1.095 sterline.\nLe competizioni.\nLa TR4 partecip\u00f2 con successo a diverse competizioni organizzate negli Stati Uniti dallo Sports Car Club of America. In Europa, invece, prese parte a gare come la 12 Ore di Sebring.\nLa TR4A.\nNel 1965 fu introdotta l'evoluzione della TR4. La TR4A, questo il suo nome, era dotata di sospensioni indipendenti a bracci oscillanti e di un telaio riprogettato. Le differenze estetiche tra la TR4 e la TR4A erano invece minime, e quindi i due modelli erano praticamente indistinguibili. A seguito di una richiesta dei concessionari, il 25% delle TR4A non vennero dotate di sospensioni indipendenti, bens\u00ec delle sospensioni ad assale rigido della TR4. Il motore installato era il medesimo della TR4 originale.\nLa Dov\u00e9 GTR4.\nLa versione pi\u00f9 rara della TR4 \u00e8 stata la \"Dov\u00e9 GTR4\", che era un modello ricarrozzato con corpo vettura coup\u00e9. Ne furono realizzati 43 esemplari. Tra le differenza meccaniche, era presente un riscaldatore dell'impianto di raffreddamento che serviva a intiepidire l'acqua in caso di avviamento del motore in condizioni di temperatura rigida. Erano anche presenti differenze nell'equipaggiamento interno.\nCultura di massa.\nUna TR4 riveste un ruolo centrale nel film \"Scappamento aperto\" del 1964."}
{"id": "1124442", "revid": "1543377", "url": "https://it.wikipedia.org/wiki?curid=1124442", "title": "Triumph TR5", "text": "La TR5 (\"Triumph Roadster 5\") \u00e8 stata un'autovettura prodotta dalla Triumph dal 1967 al 1968 a Coventry, in Inghilterra.\nStoria.\nEsteticamente quasi identica alla TR4 di Giovanni Michelotti, la TR5 fu caratterizzata da parecchie novit\u00e0 meccaniche. Quella pi\u00f9 importante fu l'installazione di un motore a sei cilindri in linea da 2.498 cm\u00b3 di cilindrata con alimentazione ad iniezione Lucas. Esso sviluppava 150 SAE (145 DIN) CV di potenza, ed in seguito venne installato anche sulla TR6. Rispetto alla TR4, gli interni e le finiture furono migliorate.\nAll'epoca, il sistema ad iniezione era poco comune sui modelli stradali. La Triumph dichiar\u00f2 sulle brochure che la TR5 era \"First British production sports car with petrol injection\" (cio\u00e8, \"La prima vettura sport britannica a iniezione di benzina\"). Questo propulsore era in grado di fornire alla TR5 un'accelerazione da 0 a 80 km/h di 6,5 secondi ed una velocit\u00e0 massima di 201 km/h. I test su strada riportarono per\u00f2 dati lievemente differenti.\nL'equipaggiamento di serie comprendeva i freni a disco, le sospesnioni indipendenti, lo sterzo a cremagliera ed un cambio manuale a quattro rapporti. Tra le opzioni, erano disponibili l'overdrive, le ruote a raggi e l'hardtop \"Surrey Top\", che fu introdotto sulla TR4.\nNel 1968, il prezzo base della TR5 nel Regno Unito era di 1.260 sterline incluse le tasse. Le ruote a raggi erano offerte a 38 sterline, l'overdrive a 60 sterline e la copertura della capote a 13 sterline.\nLa TR5 \u00e8 stata prodotta in un numero di esemplari limitato, perlomeno rispetto alla TR6. Le unit\u00e0 assemblate furono infatti 2.947. Di questi, 1.161 vennero destinati al mercato britannico, mentre gli altri furono principalmente spediti in Francia, Belgio e Germania. Il primo esemplare fu prodotto il 29 agosto 1967 e l'ultimo il 18 settembre 1968. \nTR250.\nNello stesso periodo furono assemblati per il mercato statunitense 8.484 esemplari della TR250. La TR250 era quasi identica alla TR5. La differenza principale tra le due vetture risiedeva nell'alimentazione del motore. Sulla TR250 erano infatti presenti carburatori doppio corpo \"Zenith-Stromberg\". Il motivo di tale differenza era collegato alle diverse norme sulle emissioni inquinanti che erano in vigore negli Stati Uniti. La TR250 era in grado di accelerare da 0 a 97 km/h in 10,6 secondi.\nAppartenente alla categoria delle vetture sport, la TR5 \u00e8 stata assemblata a Coventry, in Inghilterra.\nSpecifiche tecniche.\nLe specifiche tecniche della TR5 furono:\nLe prestazioni.\nI test su strada riportarono i seguenti dati:"}
{"id": "1124443", "revid": "24798", "url": "https://it.wikipedia.org/wiki?curid=1124443", "title": "Bartolomea Bagnesi", "text": ""}
{"id": "1124449", "revid": "22356", "url": "https://it.wikipedia.org/wiki?curid=1124449", "title": "Diapsidi", "text": ""}
{"id": "1124451", "revid": "22356", "url": "https://it.wikipedia.org/wiki?curid=1124451", "title": "Diapside", "text": ""}
{"id": "1124452", "revid": "98720", "url": "https://it.wikipedia.org/wiki?curid=1124452", "title": "Richard Matthew Stallman", "text": ""}
{"id": "1124453", "revid": "2178", "url": "https://it.wikipedia.org/wiki?curid=1124453", "title": "Federazione Calcistica Irlandese", "text": ""}
{"id": "1124469", "revid": "1776051", "url": "https://it.wikipedia.org/wiki?curid=1124469", "title": "Trasporti in Guyana", "text": "Questa voce raccoglie le principali tipologie di trasporti in Guyana.\nTrasporti su rotaia.\nReti ferroviarie.\nIn totale: 187\u00a0km, solo per trasporto merci (minerali) (dati 1996)\nTrasporti su strada.\nRete stradale.\nIn totale: 7.970\u00a0km (dati 1996)\nAutolinee.\nNella capitale della Guyana, Georgetown, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 5.900\u00a0km di acque interne; i fiumi Berbice, Demerara ed Essequibo sono navigabili, rispettivamente per 150, 100 ed 80\u00a0km (dati 1996).\nTrasporti aerei.\nIn Guyana sono presenti 51 aeroporti 51 (dati 1999)"}
{"id": "1124470", "revid": "81103", "url": "https://it.wikipedia.org/wiki?curid=1124470", "title": "Diocesi di Sankt Gallen", "text": ""}
{"id": "1124476", "revid": "1013865", "url": "https://it.wikipedia.org/wiki?curid=1124476", "title": "Distretto di Manatuto", "text": "Manatuto \u00e8 uno dei 13 distretti di Timor Est, situato nella parte centrale del Paese. Raggiunge sia la parte sud che nord della costa dell'isola, ed \u00e8 uno dei due distretti ad avere questa caratteristica, l'altro \u00e8 Laut\u00e9m nel lontano est. A nord c'\u00e8 lo Stretto di Wetar, a sud il Mare di Timor. I distretti confinanti sono Baucau e Viqueque ad est e Manufahi, Aileu, e Dili ad ovest.\nHa una popolazione di 46.619 abitanti (censimento 2015) ed un'area di 1.706 km\u00b2. \nAnche la capitale del distretto \u00e8 chiamata Manatuto.\nIl distretto di Manatuto \u00e8 identico al consiglio del Timor Portoghese con lo stesso nome. Ha i sottodistretti Barique (4.900 abitanti), Laclo (6.400), Laclubar (10.100), Laleia (3.200), Manatuto (11.500) e Soibada (2.950).\nIn pi\u00f9 alle lingue ufficiali di Timor Est, il Tetum e la lingua portoghese, una larga parte della popolazione dei distretti parla il (Malayo-Lingua polinesiana) Galoli, che \u00e8 designata come lingua nazionale dalla costituzione."}
{"id": "1124479", "revid": "1522738", "url": "https://it.wikipedia.org/wiki?curid=1124479", "title": "Fra Pacifico", "text": "Convertito della prima generazione, egli visse con l'assisiate alcuni dei momenti pi\u00f9 importanti della vita del santo.\n\u00c8 ricordato anche per le numerose visioni mistiche (come la celebre visione di Bovara o la visione che ricevette al momento della sua conversione) e per la fama di poeta che egli conquist\u00f2 quand'era ancora nel secolo.\nFu il primo ministro francescano a portare il verbo del Poverello in Francia, fuori dai confini italiani.\nBiografia.\nNel secolo, fra' Pacifico era chiamato Guglielmo Divini; era originario della Marca Fermana e a dargli i natali fu il piccolo borgo di Villa di Santa Maria a Corte nei pressi di Lisciano di Ascoli Piceno.\nSappiamo, dalle varie cronache, che egli, prima di convertirsi a Francesco, fu uno dei pi\u00f9 grandi trovatori del suo tempo, tanto da essere incoronato \"Re dei versi\" dall'imperatore. Infatti, fra' Pacifico \u00e8 anche detto, proprio per questo motivo, il \"Re dei versi\".\nCos\u00ec l'autorevole testimonianza di Tommaso da Celano descrive la conversione di Guglielmo Divini: \nLe fonti concordano, sostanzialmente con questo resoconto del Celano.\nPossiamo ragionevolmente supporre che la commovente conversione di Guglielmo avvenisse fra il 1212 ed il 1213. Infatti, \u00e8 in questo momento che Francesco faceva ritorno, in Ancona, dal suo mancato viaggio in Siria. In questo percorso, incontr\u00f2 il futuro Pacifico presso il luogo di Colpersito a San Severino Marche.https://www.cappuccinimarche.org/presenze/san-severino/\nInoltre, altri episodi della presenza di Pacifico con Francesco possono aiutarci nella datazione: sappiamo che la celebre visione mistica ricevuta da Pacifico nella chiesa di Bovara, presso Trevi, attraverso la quale vide in cielo un trono vuoto, riservato per Francesco, avvenne verosimilmente nel 1214. \nSappiamo inoltre che Pacifico \u00e8 con Francesco durante l'episodio della donazione del Monte della Verna, datato l'8 maggio del 1213. In questo momento, dunque, Pacifico \u00e8 gi\u00e0 con il Santo.\nSappiamo che egli fu inviato in Francia, da Francesco, nel 1217. Vi rimarr\u00e0 fino al 1223, per poi farvi ritorno una seconda volta alla fine del 1226.\nIn Francia, infine, posti stabilmente i germi del movimento francescano, Pacifico mor\u00ec attorno al 1234, \"lasciando dietro s\u00e9 odore di vera santit\u00e0\", scriver\u00e0 nella \"Franceschina\" il frate Giacomo Oddi.\nIdentificazione con Guglielmo Divini.\nInteressante \u00e8 gettare lo sguardo sulla figura di questo francescano prima della sua conversione: \u00e8 infatti lecito domandarsi chi sia quest'uomo, che le fonti riportano come il pi\u00f9 celebre poeta del suo tempo, incoronato dallo stesso imperatore. \nLa tradizione - una tradizione non da pochi contestata - vuole identificare Pacifico con Guglielmo Divini. \nQuesta tradizione sembra, oggi, possa essere infine confermata, osservando numerosi documenti relativi alle cronache della Marca e di Ascoli in particolare. \nNel trattato \"Osservazioni sopra le famiglie nobili d'Italia, le loro arme, ed Imprese\", di Francesco Antonio Marcucci (1717-1798), nella X sezione, ai capitoli 9-10, \u00e8 possibile reperire una testimonianza dalla grande importanza:\nRe dei versi.\nApprendiamo qui che quando Enrico VI e Costanza di Sicilia, novelli sposi, furono in Ascoli (o in Napoli) nel 1187, un giovane rimatore proveniente dal borgo di Lisciano compose e recit\u00f2 per la venuta della regale coppia un testo in versi di materia encomiastica (il quale sarebbe dunque uno dei primi tentativi di scrittura poetica - se non il primo, come si afferma - nell'idioma italico). \nQuello stesso giovane, ci dice il Marcucci, in pi\u00f9 tarda et\u00e0 sarebbe divenuto un discepolo di Francesco d'Assisi, con il nome di fra' Pacifico. Scopriamo cos\u00ec l'identit\u00e0 del frate \u201cRe dei versi\u201d che nessuna fonte francescana esplicita.\nMa vi sono ancora altri segreti celati nello scrigno di questa testimonianza. Infatti, nello scritto del Marcucci viene riportato un frammento di quello che avrebbe dovuto essere \u201cil carme encomiastico\u201d, che, nel luglio del 1187, Guglielmo Divini, venticinque anni prima di essere \u201cpacificato\u201d da Francesco, compone e recita in occasione del soggiorno ascolano della regale coppia. \nApprendiamo inoltre che l'imperatore che lo decret\u00f2 \"Re dei versi\" fu Federico II.\nA ci\u00f2, possiamo aggiungere la notizia, riportata nelle \"Historiae Asculanae\" (1673) di Sebastiano Andreantonelli, secondo cui, dopo il soggiorno di due mesi di Costanza di Sicilia e del suo sposo nel 1187 nella citt\u00e0 di Ascoli, un giovane poeta di Lisciano viene condotto, al seguito della coppia regale, insieme ad altri tre scelti cittadini, alla corte di Palermo, per svolgere le funzioni di \"cavalier servente\" della Regina. Quel giovane \u00e8 Guglielmo Divini.\nEgli dunque passa a Palermo gli anni tra 1187 e il 1211, anni nei quali egli deve aver dato tale prova di s\u00e9 nell'arte della poesia, da meritarsi il titolo di \"Re dei versi\" dallo stesso imperatore. Quell'imperatore di cui parlano le fonti francescane \u00e8 dunque Federico II. \nNon possiamo non notare che, alla corte di quest'ultimo, sarebbe sorta, dopo circa vent'anni dalla presenza di Pacifico, una delle principali scuole poetiche della letteratura delle origini: la Scuola siciliana di Jacopo da Lentini. Colui che in quello stesso ambiente era stato nominato \"Re dei versi\" non pu\u00f2 non aver svolto un ruolo in questa formazione letteraria. Inoltre, dal frammento del canto che ci \u00e8 giunto, vediamo come Guglielmo Divini sia un fulgido interprete di una letteratura, nella Italia mediana del XII secolo, ben delineatasi, una delle prime realt\u00e0 nell'idioma volgare.\nUn'altra suggestione, avanzata dallo storico Benedetto Leopardi di Monte San Pietrangeli, riguarda un possibile \"amore galeotto\" fra la regina Costanza di Sicilia e il giovane poeta Guglielmo.\nUn amore di cui un meraviglioso frutto, secondo lo storico, potrebbe essere addirittura lo stesso Federico II. Il quale, essendo stato partorito il 26 dicembre del 1194 nella piazza di Jesi, dovette essere stato concepito nel marzo dello stesso anno. In quel momento, Enrico si trovava in Germania, Costanza a Spoleto da sola, o meglio: in compagnia delle sue dame e del suo \"cavalier servente\": Guglielmo.\nL'ipotesi, nella sua clamorosit\u00e0, \u00e8 affascinante, bench\u00e9 quasi romanzesca. Essa spiegherebbe comunque molti misteri che avvolgono la figura straordinaria, e poco nota del marchigiano amico di Francesco d'Assisi, che attraversa come una cometa gli anni cruciali fra XII e XIII secolo, entrando a contatto strettissimo con i protagonisti storici di quest'epoca.\nIl Cantico di frate Sole.\nTenendo presente questo ruolo letterario svolto da Pacifico quando era nel secolo, e la sua straordinaria fama di \"Re dei versi\", assume un'importanza speciale la notizia, riportata da tutte le fonti francescane, della presenza di Pacifico al fianco di Francesco, mentre questi compone il \"Cantico di frate Sole\".\nCome sappiamo, questo testo straordinario, considerato a ragione il meraviglioso cominciamento della letteratura italiana, fu composto da Francesco durante il suo periodo di degenza a San Damiano, nella primavera del 1225. In quel momento, Francesco era cieco e malato, e non pu\u00f2 aver atteso da solo alla impresa di questa scrittura.\nInoltre, la perfezione formale e il sapiente uso del \"cursus\" e di varie costruzioni retoriche, nonch\u00e9 una struttura elaboratissima del testo, tradiscono caratteristiche estranee agli altri testi del Santo il quale, come vuole Bonaventura, bench\u00e9 avvezzo prima della conversione ai testi dei rimatori, \"non sapeva di lettere\".\nDobbiamo dunque supporre una \"seconda mano\", nella composizione del \"Cantico\". Una mano tecnicamente sapiente, che diede perfetta forma poetica al sentire di Francesco, compendiando il suo messaggio nel testo che avrebbe dato vita alla letteratura italiana e alla spiritualit\u00e0 occidentale. \n\u00c8 lecito supporre che quella mano fosse proprio quella di frate Pacifico, se osserviamo:"}
{"id": "1124480", "revid": "1610933", "url": "https://it.wikipedia.org/wiki?curid=1124480", "title": "Grandule di Namaqua", "text": ""}
{"id": "1124482", "revid": "10652", "url": "https://it.wikipedia.org/wiki?curid=1124482", "title": "Rhodopaxillus nudus", "text": ""}
{"id": "1124483", "revid": "10652", "url": "https://it.wikipedia.org/wiki?curid=1124483", "title": "Gyrophila nuda", "text": ""}
{"id": "1124484", "revid": "1610933", "url": "https://it.wikipedia.org/wiki?curid=1124484", "title": "Colomba rosata", "text": ""}
{"id": "1124491", "revid": "1013865", "url": "https://it.wikipedia.org/wiki?curid=1124491", "title": "Manatuto", "text": "Manatuto \u00e8 una citt\u00e0 sulla costa nord di Timor Est, localizzata a 87 km ad est di Dili, la capitale della nazione, sulla strada di Baucau. \n\u00c8 uno dei sottodistretti del distretto di Manatuto. La capitale Manatuto Kota ha 5 villaggi Suku, e il dialetto locale \u00e8 Galolen sebbene Tetum \u00e8 ampiamente conosciuto. Ha una popolazione di circa 3.700 abitanti ed \u00e8 la capitale del distretto di Manatuto. \n\u00c8 conosciuta per la sua produzione di sale e abbondanza di tamarindo. \nNel territorio di Manatuto sfocia in mare, tra la \"Ponta de Subaio\" e la \"Ba\u00eda de Lanessana\", uno dei due maggiori fiumi di Timor Est: il Lacl\u00f3 del Nord."}
{"id": "1124494", "revid": "287204", "url": "https://it.wikipedia.org/wiki?curid=1124494", "title": "Velella velella", "text": "La Velella velella, detta anche barchetta di San Pietro o di San Giovanni, \u00e8 una colonia di idrozoi della famiglia Porpitidae. Spesso viene ritrovata in tutti gli oceani, sulle rive o al massimo a 1-2 cm di profondit\u00e0 nell'acqua, con una preferenza per le acque calde o temperate.\nCome gli altri cnidari (celenterati), \"Velella velella\" \u00e8 un animale carnivoro. Cattura la sua preda, generalmente plancton, tramite i tentacoli che contengono delle tossine. Queste tossine, pur essendo efficaci contro la preda, sono innocue per gli esseri umani, poich\u00e9 non riescono a penetrare nella pelle e non causano nessuna reazione alla cute dell'uomo. Ci\u00f2 detto, \u00e8 comunque preferibile evitare di toccarsi gli occhi dopo aver preso in mano un \"Velella velella\".\nDescrizione.\nA forma di dischetto ovale, diametro di 4-7 cm, sormontato da una cresta verticale che sembra una vela di un minuscolo scafo, da cui appunto il nome \"velella\". Al di sotto della vela verticale, composta dalla forma medusoide, sono presenti vari zoidi che svolgono diverse funzioni: gastrozoidi con funzioni nutritizie, dattilozoidi con funzioni difensive e gonozoidi con funzioni riproduttive."}
{"id": "1124496", "revid": "29244", "url": "https://it.wikipedia.org/wiki?curid=1124496", "title": "Barchetta di San Pietro", "text": ""}
{"id": "1124497", "revid": "83531", "url": "https://it.wikipedia.org/wiki?curid=1124497", "title": "Melanina", "text": "La melanina, o pi\u00f9 propriamente le melanine, dal greco antico \"\u03bc\u03ad\u03bb\u03b1\u03c2\" (m\u00e8las = nero), sono pigmenti neri, bruni o rossastri. In alcune persone sono presenti in basse quantit\u00e0 mentre in altri in quantit\u00e0 pi\u00f9 elevate, a seconda di fattori genetici e dell'esposizione ai raggi ultravioletti (UV). La quantit\u00e0 di melanina presente determina la colorazione pi\u00f9 o meno scura della cute.\nClassi chimiche.\nNonostante il nome che le accomuna, le melanine appartengono a diverse classi di composti chimici. \nLa presenza di melanina nei batteri e negli archeobatteri \u00e8 tema di dibattito fra i ricercatori nel campo.\nLe melanine di origine biologica.\nNegli esseri umani, la melanina \u00e8 nella pelle, nei capelli e nel tessuto pigmentato che \u00e8 posto sotto l'iride, nel midollo e nella zona reticularis della ghiandola surrenale, nello \"stria vascularis\" dell'orecchio interno e nel pigmento di alcuni tipi di neuroni situati nel locus coeruleus, nel Ponte di Varolio, nel nucleo motore del nervo vago e nella substantia nigra del sistema nervoso centrale.\nLa melanina \u00e8 la determinante primaria del colore della pelle umana.\nLa melanina dermale \u00e8 prodotta dai melanociti che sono nella parte basale dell'epidermide, che la producono quando sono esposti alla luce ed in particolare alla radiazione ultravioletta (UV) nel campo da 380 a 410 nanometri (UVA), presente in natura principalmente nello spettro della luce solare, grazie alla mediazione dei neuroni del sistema nervoso.\nAnche se tutti gli esseri umani possiedono una concentrazione generalmente simile di melanociti nella pelle, l'attivit\u00e0 dei melanociti \u00e8 differente in individui appartenenti a diverse popolazioni esprimendo pi\u00f9 frequentemente o meno frequentemente i geni melanina-produttori, conferendo con ci\u00f2 una maggiore o minore concentrazione di melanina nella pelle e quindi una diversa pigmentazione.\nUn individuo sia animale che umano che non produca melanina \u00e8 detto albino, mentre un individuo che presenti una produzione parziale di melanina \u00e8 detto albinoide.\nLa melanina \u00e8 l'agente che protegge la vita dagli effetti dannosi della radiazione ultravioletta solare. Effettivamente la fotoprotezione della pelle umana \u00e8 ottenuta mediante una efficiente conversione interna da parte di DNA, proteine e melanina, un processo fotochimico che converte l'energia dei fotoni UV in piccole quantit\u00e0 di calore, assolutamente innocua. Se l'energia dei fotoni dei raggi UV non venisse trasformata in calore, porterebbe ad una generazione di radicali liberi o altre specie reattive dannose (ad esempio ossigeno atomico, o radicali idrossili). La melanina naturale ha una resa quantistica (percentuale di molecole che partecipano al processo di conversione energetica) superiore al 99%, molto pi\u00f9 elevata, per esempio, dei filtri solari sintetici.\nRecenti studi suggeriscono che questo polimero possa avere funzioni diverse nei vari organismi. Per esempio negli invertebrati, un aspetto notevole del sistema di difesa immunitario contro i patogeni comporta la presenza di melanina. Entro pochi minuti dopo un'infezione, il microbo \u00e8 incapsulato all'interno di melanina (melanizzazione), e si pensa che la generazione di sottoprodotti durante la formazione di questa capsula contribuisca alla loro uccisione.\nSintesi cellulare della melanina.\nLa forma pi\u00f9 comune di melanina biologica, deriva dal metabolismo dell'amminoacido tirosina ed \u00e8 un polimero di uno o due molecole di monomeri: indolochinone, e acido dicarbossilico del diidrossiindolo.\nEssa viene sintetizzata nei melanociti da delle vescicole dette melanosomi. I melanosomi, dalla loro forma primitiva di promelanosomi, sono stati per molto tempo considerati una derivazione del reticolo endoplasmatico liscio, anche se esperimenti pi\u00f9 recenti sembrano indicare i melanosomi come una derivazione delle vescicole derivanti dalla via di sviluppo dei lisosomi, alle quali si vanno a fondere le vescicole provenienti dal Golgi contenenti gli enzimi melanogenetici. \nClassi di melanine naturali.\nNegli umani le forme pi\u00f9 frequenti di melanina sono"}
{"id": "1124501", "revid": "1272592", "url": "https://it.wikipedia.org/wiki?curid=1124501", "title": "Cooke", "text": ""}
{"id": "1124503", "revid": "767487", "url": "https://it.wikipedia.org/wiki?curid=1124503", "title": "The People Who Grinned Themselves to Death", "text": "The People Who Grinned Themselves to Death \u00e8 il secondo ed ultimo album in studio della band inglese Housemartins, pubblicato nel settembre del 1987 dalla \"Go! Discs\".\nL'album.\nProdotto da John Williams e registrato presso gli \"Strongroom Studios\" di Londra, il disco venne promozionato attraverso l'uscita di tre singoli: \"Five Get Over Excited\" (che raggiunge la posizione numero 11 della Official Singles Chart, \"Me &amp; The Farmer\" e \"Build\" (entrambi alla posizione numero 15 della classifica inglese).\nL'album segna una piccola svolta \"soul\" della band (vedi anche il rhythm and blues della title-track) che per\u00f2 rimane sempre legata alle tematiche sociali nei testi (come la lotta di classe di \"Me &amp; The Farmer\" e di \"We're Not Going Back\") ed entra rapidamente nella top 10 della classifica.\nIl titolo farebbe invece riferimento alla famiglia reale britannica che, secondo il parere della band, avrebbe guadagnato popolarit\u00e0 attraverso inutili polemiche sui giornali tabloid inglesi.\nTracce.\nTutte le canzoni sono state scritte da Heaton e Cullimore."}
{"id": "1124505", "revid": "161374", "url": "https://it.wikipedia.org/wiki?curid=1124505", "title": "Scienza dei segni", "text": ""}
{"id": "1124506", "revid": "34392", "url": "https://it.wikipedia.org/wiki?curid=1124506", "title": "Dams", "text": ""}
{"id": "1124511", "revid": "1013865", "url": "https://it.wikipedia.org/wiki?curid=1124511", "title": "Distretto di Viqueque", "text": "Viqueque (Vikeke in lingua tetum) \u00e8 il pi\u00f9 grande dei 13 distretti di Timor Est.\nSi trova nella parte sud-orientale di Timor Est ed ha una popolazione di 73.033 abitanti (censimento del 2015) ed un'area di 1.781 km\u00b2. \nLa capitale Viqueque, ha lo stesso nome del distretto. \nI sottodistretti sono Lacluta, Ossu, Uatolari (conosciuta come Le\u00e7a nel Timor Portoghese) e nella lingua Tetum si pronuncia come Watulari, Uato Carabau (pronunciata Watucarbau, nella lingua Tetum) e Viqueque. \nIl distretto era lo stesso nei periodi coloniali.\nViqueque \u00e8 nella costa sud di Timor, sul Mare di Timor. Confina con i distretti di Baucau a nord, Laut\u00e9m ad est, e con il distretto Manatuto ad ovest.\nA Viqueque si parla la lingua tetum, lingua \u00e8 co-ufficiale di Timor Est insieme alla lingua portoghese. \nNella parte est del distretto vivono coloro che parlano ancora il Makasae una lingua di Papua.\nBoicau (2316 m) del Mat\u00e9 Bian-Massiv, nel nord-est del distretto, \u00e8 la seconda pi\u00f9 grande montagna del Paese."}
{"id": "1124513", "revid": "287204", "url": "https://it.wikipedia.org/wiki?curid=1124513", "title": "N73", "text": ""}
{"id": "1124517", "revid": "984922", "url": "https://it.wikipedia.org/wiki?curid=1124517", "title": "Viqueque", "text": "Viqueque (Vikeke, nella lingua Tetum) \u00e8 una citt\u00e0 ad est di Timor Est, 183\u00a0km dalla capitale Dili.\n\u00c8 la capitale del distretto di Viqueque, nella parte ad est del paese.\nHa una popolazione di 5.477 abitanti (2006)."}
{"id": "1124524", "revid": "26503", "url": "https://it.wikipedia.org/wiki?curid=1124524", "title": "Lago di Ossiach", "text": ""}
{"id": "1124525", "revid": "26503", "url": "https://it.wikipedia.org/wiki?curid=1124525", "title": "Lago Ossiach", "text": ""}
{"id": "1124531", "revid": "22643", "url": "https://it.wikipedia.org/wiki?curid=1124531", "title": "Diocesi di Macau", "text": ""}
{"id": "1124532", "revid": "599013", "url": "https://it.wikipedia.org/wiki?curid=1124532", "title": "Andr\u00e9s D'Alessandro", "text": "\u00c8 soprannominato \"El cabez\u00f3n\" (\"Il testone\").. Ha vinto la medaglia d'oro olimpica alle Olimpiadi di Atene 2004 con la nazionale argentina.\nCaratteristiche tecniche.\nHa grande abilit\u00e0 nel fornire assist ed \u00e8 un eccellente tiratore di punizioni. Tipica del suo repertorio tecnico \u00e8 la cosiddetta \"boba\", una finta che \"emboba\" gli avversari, ossia li stordisce, permettendogli di superare l'avversario col tunnel o sfilando con la palla dal fianco.\nNel 2001 viene inserito nella lista dei 100 migliori giovani calciatori stilata da Don Bal\u00f3n.\nNel 2002, quando ancora militava nel River Plate, Diego Armando Maradona disse di lui:\nCarriera.\nClub.\nGli inizi, River Plate.\nNato in Argentina, possiede la cittadinanza italiana, suo nonno materno si chiamava Davide Roca, essendo di origini maceratesi. Cresciuto nelle giovanili del , il 28 maggio 2000 debutta in prima squadra a 19 anni contro l'Uni\u00f3n de Santa Fe, incontro che i \"Milionari\" perdono 2-1 alla 13\u00aa giornata del Torneo di Clausura; con una sola presenza ottiene il suo primo titolo di campione con il River.\nSegna la sua prima rete il 2 settembre 2001 contro l'Estudiantes contribuendo alla vittoria 3-0 alla quarta giornata del Torneo di Apertura. In questa stagione D'Alessandro viene impiegato in quattro occasioni senza segnare, con il River che giunge secondo alle spalle del Racing Club.\nIl 22 febbraio 2001 debutta in Coppa Libertadores contro i boliviani The Strongest entrando al posto di Nelson Cuevas, ma segna il suoi primo gol nella competizione il 9 aprile 2003 contro il Club Libertad di Paraguay.\nNella stagione 2001/2002 inizia a giocare con pi\u00f9 continuit\u00e0 e si laurea campione del Torneo di Clausura. Nella stagione successiva, la 2002/2003, vince ancora una volta il Clausura.\nWolfsburg.\nIl 12 luglio 2003 approda al Wolfsburg per 9 milioni di euro, firmando con un contratto quinquennale. L'argentino non riesce ad affermarsi alla Volkswagen-Arena, totalizzando 61 presenze, 14 ammonizioni e solo 8 gol. Il 21 settembre 2005 segna il gol numero 4000 della Bundesliga dalla sua creazione, nella partita vinta 4-2 dal Wolfsburg contro l'Hannover.\nPortsmouth, Real Saragozza e San Lorenzo.\nIl 31 gennaio 2006 passa in prestito al Portsmouth, ma anche in questo caso la stagione non \u00e8 brillante. L'anno successivo viene acquistato dal nella Liga spagnola. \nAnche quest'avventura non \u00e8 delle pi\u00f9 fortunate e, nel febbraio 2008, decide di tornare in patria nelle file del San Lorenzo.\nInternacional e prestito al River Plate.\nIl 22 luglio 2008 viene acquistato dai brasiliani dell'Internacional, con cui vince nel dicembre 2008 la Coppa Sudamericana, e nell'agosto 2010 la Libertadores. Nel dicembre dello stesso anno vince il titolo di Calciatore sudamericano dell'anno e anche il premio come terzo miglior giocatore della Coppa del mondo per club FIFA. Il 4 dicembre 2011 taglia quota 100 presenze con la maglia dell'Internacional (compreso il Campionato Ga\u00facho) e, nel derby col Gremio vinto 1-0, segna all'ultima giornata di campionato il gol decisivo - su calcio di rigore - che consente alla squadra di accedere alla successiva Libertadores.\nIl 4 febbraio 2016, a distanza di 13 anni, ritorna al River Plate, in prestito per un anno. Vince la Recopa Sudamericana e la Copa Argentina.\nNel febbraio 2017 fa ritorno all'Internacional, dove resta fino alla scadenza del suo contratto nel dicembre 2020.\nNacional Montevideo e ritorno all'Internacional.\nIl 4 gennaio 2021 firma per gli uruguagi del .\nA distanza di un anno, l'8 gennaio 2022 ritorna all'.\nNazionale.\nCon la Nazionale Argentina Under-20 ha vinto il campionato mondiale di categoria nel 2001. Ha vestito 26 volte la maglia della Nazionale maggiore mettendo a segno 4 reti. Ha vinto la medaglia d'oro ai Giochi olimpici di Atene nel 2004.\nStatistiche.\nPresenze e reti nei club.\n\"Statistiche aggiornate all'8 gennaio 2022.\""}
{"id": "1124533", "revid": "6923", "url": "https://it.wikipedia.org/wiki?curid=1124533", "title": "Locomotiva E554", "text": ""}
{"id": "1124535", "revid": "28026", "url": "https://it.wikipedia.org/wiki?curid=1124535", "title": "Andres D'Alessandro", "text": ""}
{"id": "1124536", "revid": "1353455", "url": "https://it.wikipedia.org/wiki?curid=1124536", "title": "Pierino torna a scuola", "text": "Pierino torna a scuola \u00e8 un film italiano del 1990 diretto da Mariano Laurenti con Alvaro Vitali. \u00c8 il quarto film della serie di \"Pierino\", girato otto anni dopo \"Pierino colpisce ancora\".\nTrama.\nOrmai maggiorenne e disoccupato, Pierino decide di tornare a scuola per prendere la licenza elementare. Tuttavia il suo rendimento scolastico continua ad essere scarso tanto da indurre la nonna a giocarsi i voti della pagella alla schedina del Totocalcio.\nLa nonna grazie ai voti di Pierino riuscir\u00e0 a vincere, utilizzando la somma incassata per rinnovare la propria osteria, senza dare nessun soldo al nipote, che si vendicher\u00e0 chiudendo tutta la sua famiglia nei bagni del nuovo ristorante. \nAlla fine Pierino viene bocciato nonostante gli sforzi dei suoi insegnanti, ma per Pierino non sembra essere finita: riceve, infatti, una visita di Camazzo, suo vicino di casa e Capo di terza classe della Marina Militare, che gli consegna una busta contenente la chiamata al servizio militare di leva in Italia."}
{"id": "1124537", "revid": "10652", "url": "https://it.wikipedia.org/wiki?curid=1124537", "title": "Cortinarius variecolor", "text": ""}
{"id": "1124542", "revid": "1935652", "url": "https://it.wikipedia.org/wiki?curid=1124542", "title": "Diocesi immediatamente soggette alla Santa Sede", "text": "Questo elenco comprende tutte le circoscrizioni ecclesiastiche immediatamente soggette alla Santa Sede, cio\u00e8 che sono soggette alla Santa Sede senza la mediazione di altre entit\u00e0 ecclesiastiche: non appartengono, quindi, ad alcuna metropolia (o provincia ecclesiastica).\nLe diocesi (ed entit\u00e0 territoriali equivalenti) sono divise per continente e per stato."}
{"id": "1124544", "revid": "17351", "url": "https://it.wikipedia.org/wiki?curid=1124544", "title": "Clarence &quot;Kelly&quot; Johnson", "text": ""}
{"id": "1124546", "revid": "767487", "url": "https://it.wikipedia.org/wiki?curid=1124546", "title": "Kelly Johnson", "text": "Biografia.\nKelly ha frequentato la \"Edmonton County School\" in Edmonton, situata vicino a Londra, ed \u00e8 stata una dei membri originali del gruppo heavy metal/hard rock Girlschool, formato nel 1978. Lei era la \"chitarra\" solista e and\u00f2 via dal gruppo nel 1983, per vivere a Los Angeles.\nKelly Johnson \u00e8 scomparsa il 15 luglio 2007 all'et\u00e0 di 49 anni, a causa di un cancro alla spina dorsale che combatteva da oltre sei anni."}
{"id": "1124547", "revid": "1573940", "url": "https://it.wikipedia.org/wiki?curid=1124547", "title": "Cephalopholis", "text": "Cephalopholis \u00e8 un genere di pesci d'acqua salata appartenenti alla famiglia Serranidae (sottofamiglia Epinephelinae).\nTassonomia.\nIl genere comprende le seguenti specie:"}
{"id": "1124549", "revid": "6923", "url": "https://it.wikipedia.org/wiki?curid=1124549", "title": "Locomotiva E.666", "text": ""}
{"id": "1124552", "revid": "281901", "url": "https://it.wikipedia.org/wiki?curid=1124552", "title": "Aethaloperca rogaa", "text": "Aethaloperca rogaa, conosciuta maggiormente come cernia bocca rossa, \u00e8 un pesce d'acqua salata, unica specie del genere Aethaloperca, appartenente alla famiglia \"Serranidae\".\nDistribuzione e habitat.\n\u00c8 diffuso nelle regioni tropicali degli oceani Indiano e Pacifico. Vive nei pressi dei reef ma anche su fondi molli; \u00e8 particolarmente frequente nei pressi delle isole.\nCaratteristiche.\n\u00c8 simile alle cernie ma con corpo pi\u00f9 alto, il colore \u00e8 bruno-nero, in genere molto scuro. L'interno della bocca \u00e8 di colore rosso vivo. I giovani sono bluastri con un bordo bianco sulla pinna caudale.\nSi nutre di piccoli pesci e di crostacei bentonici; per quanto riguarda la riproduzione, essa avviene durante tutto l'anno."}
{"id": "1124554", "revid": "1573940", "url": "https://it.wikipedia.org/wiki?curid=1124554", "title": "Dermatolepis", "text": "Dermatolepis \u00e8 un genere di pesci d'acqua salata appartenenti alla famiglia Serranidae.\nTassonomia.\nComprende le seguenti specie:"}
{"id": "1124556", "revid": "1573940", "url": "https://it.wikipedia.org/wiki?curid=1124556", "title": "Anyperodon leucogrammicus", "text": "Anyperodon leucogrammicus (), unica specie del genere Anyperodon, \u00e8 un pesce d'acqua salata appartenente alla famiglia Serranidae.\nDistribuzione e habitat.\nProviene dalle barriere coralline dell'oceano Pacifico, dell'oceano Indiano e del Mar Rosso.\nAlimentazione.\nSi nutre di pesci, soprattutto triglie, e di invertebrati come crostacei e foraminiferi."}
{"id": "1124557", "revid": "1573940", "url": "https://it.wikipedia.org/wiki?curid=1124557", "title": "Alphestes", "text": "Alphestes \u00e8 un genere di pesci appartenenti alla famiglia Serranidae, sottofamiglia Epinephelinae.\nDistribuzione e habitat.\n\"Alphestes immaculatus\" e \"Alphestes multiguttatus\" provengono dall'oceano Pacifico, \"Alphestes afer\" \u00e8 diffuso nell'oceano Atlantico.\nDescrizione.\nLa specie di dimensioni maggiori \u00e8 \"A. afer\" che raggiunge i 33 cm. In tutte le tre specie la colorazione \u00e8 formata da macchie marroni e di altri colori disposte irregolarmente."}
{"id": "1124558", "revid": "767487", "url": "https://it.wikipedia.org/wiki?curid=1124558", "title": "Marco Claudio Marcello (console 51 a.C.)", "text": "Biografia.\nFautore di Pompeo, non prese tuttavia parte alla guerra civile che contrappose questi a Cesare, decidendo di ritirarsi in esilio a Mitilene. \nGrazie all'orazione \"Pro Marcello\" pronunciata da Marco Tullio Cicerone nel 46 a.C. fu richiamato a Roma. Durante il viaggio di ritorno Marcello fu assassinato al Pireo, il porto di Atene, da Magio Cilone, un suo intimo."}
{"id": "1124559", "revid": "1573940", "url": "https://it.wikipedia.org/wiki?curid=1124559", "title": "Epinephelus", "text": "Epinephelus \u00e8 un genere di pesci della famiglia dei Serranidi.\nTassonomia.\nIl genere comprende le seguenti specie:"}
{"id": "1124560", "revid": "287204", "url": "https://it.wikipedia.org/wiki?curid=1124560", "title": "Gonioplectrus hispanus", "text": "Gonioplectrus hispanus \u00e8 l'unica specie del genere Gonioplectrus, appartenente alla famiglia (tassonomia) dei Serranidae.\nDistribuzione e habitat.\nQuesto pesce \u00e8 diffuso nell'oceano atlantico, nelle acque costiere che vanno dalla Carolina del Nord, scendendo fino al golfo del Messico (Bahamas comprese) fino al Brasile. &lt;br&gt;\nVive a profondit\u00e0, da 30 a 350 m, prevalentemente nella zona circalitorale su fondi duri.\nDescrizione.\nMolto simile alle cernie come aspetto generale \u00e8 noto soprattutto per i bellissimi colori caratterizzati da fasce longitudinali di colore alternativamente giallo oro e rosso porpora con vermicolature gialle sull'opercolo branchiale ed una macchia color rosso fuoco sulla pinna anale. La taglia nonsupera i 30 cm.\nBiologia.\nPressoch\u00e9 ignota.\nPesca.\nViene saltuariamente catturata dai pescatori sportivi e professionali ma, date anche le modeste dimensioni, non \u00e8 un specie oggetto di pesca specifica.\nAcquariofilia.\nPur costituendo, per bellezza della livrea e per dimensioni, una specie adatta all'allevamento in acquario raramente viene allevata, sia per la difficolt\u00e0 di portarla viva in superficie dalle alte profondit\u00e0 che per la quasi impossibilit\u00e0 di ricostruire l'ambiente adatto."}
{"id": "1124561", "revid": "46291", "url": "https://it.wikipedia.org/wiki?curid=1124561", "title": "Gracila albomarginata", "text": "Gracila albomarginata \u00e8 un pesce d'acqua salata, unica specie del genere Gracila, appartenente alla famiglia dei Serranidae.\nEtimologia.\nIl nome del genere deriva dalla parola latina \"gracila\", che significa esile."}
{"id": "1124562", "revid": "93556", "url": "https://it.wikipedia.org/wiki?curid=1124562", "title": "Webring", "text": "Un webring \u00e8 una collezione di siti internet, riuniti in una struttura circolare.\nViene usato per aumentare la visibilit\u00e0 dei siti che ne fanno parte, ma spesso l'obbiettivo principale \u00e8 il miglioramento del ranking, in questi casi il webring pu\u00f2 essere considerato una tecnica di ottimizzazione del posizionamento sui motori di ricerca.\nI siti che fanno parte dello stesso webring hanno una barra di navigazione in comune; questa contiene almeno un link al sito precedente e uno a quello successivo. L'origine del termine webring (letteralmente \"anello web\") si deve all'idea iniziale per cui il navigatore, cliccando ripetutamente su questi link, alla fine ritornerebbe al sito da cui \u00e8 partito. In realt\u00e0 per\u00f2 la sequenza dei siti attraverso l'anello \u00e8 generalmente gestita da un sito centrale, che si occupa di distribuire i link secondo un qualche criterio per massimizzare la pubblicit\u00e0 dei siti membri e minimizzare i problemi causati da quelli che dovessero eventualmente andare offline.\nI webring sono generalmente organizzati intorno ad uno specifico tema. Di frequente hanno un moderatore che decide se accettare o meno i nuovi siti proposti. Dopo l'approvazione, il webmaster del sito che ne ha fatto richiesta, aggiunge le sue pagine all'anello tramite l'aggiunta del necessario codice HTML (Hyper Text Markup Language) o JavaScript alle proprie pagine.\nScopo e origini.\nI webrings erano molto comuni agli albori del web, negli anni '90. Allora era molto pi\u00f9 difficile trovare ottimi contenuti online. I siti web erano difficili da costruire, quindi non c'erano tante opzioni quante ne esistono oggi. Inoltre, i motori di ricerca erano lenti da caricare e spesso non fornivano risultati molto pertinenti. La tecnica del webring offr\u00ec una parziale soluzione a questo problema.\nSage Weil, ancora al liceo quando lanci\u00f2 Webring.org nel 1995, ha reso il webring pi\u00f9 facile da mantenere e tracciare attraverso uno script CGI, risolvendo il problema di cosa l'utente doveva fare quando c'era un collegamento morto (broken link).\nL'idea di base di Weil era di moda alla fine degli anni '90 e divenne un argomento frequente negli articoli di giornale, che spesso parlavano positivamente del modo in cui gli anelli miglioravano l'esperienza digitale.\"Se utilizzare un motore di ricerca pu\u00f2 essere come bere da una manichetta antincendio, navigare in Internet utilizzando un anello Web \u00e8 come condividere una tazza di t\u00e8 con un gruppo di estranei che sono pazzi per uno stesso hobby, come raccogliere le insegne delle squadre di emergenza australiane\" \n\"New York Times,\" Tina Kelley, 1999Un webring conteneva un elenco di siti web accomunati da un tema simile. Un singolo moderatore, o \"ringmaster\", era incaricato di approvare e aggiungere ogni sito web a un webring. I siti partecipanti a un webring posizionavano quindi la casella di navigazione dell'anello nella parte inferiore del loro sito, il che portava i visitatori al sito successivo o precedente nell'elenco (a seconda dell'opzione selezionata). Se un visitatore si trovava sull'ultimo sito dell'elenco e faceva clic su successivo, l'elenco si riavvolgeva e caricava il primo sito Web nell'elenco, in sostanza formando un anello di siti Web.\nLa tecnologia per i webring era posseduta e gestita da \"webring.org,\" che fu acquistata da una societ\u00e0 di investimento nel 1997. Questi investitori poco dopo (nel 1998) vendettero \"webring.org\" a GeoCities, un popolare strumento per la creazione di siti web all'epoca.\nNel 1998 Microsoft acquist\u00f2 Internet Link Exchange, una rete pubblicitaria di banner che funzionava come un webring, per 265 milioni di dollari.\nNel gennaio 1999 Yahoo! acquist\u00f2 GeoCities per 3,57 miliardi di dollari in azioni. Mentre GeoCities ha acquistato \"webring.org\" con un progetto su come integrare il servizio nel suo prodotto.\nQuella che segu\u00ec fu una serie di eventi che avevano lo scopo di migliorare il servizio, ma invece lasciarono frustrati sia gli utenti esistenti che quelli nuovi.\nInnanzitutto, la gestione di un webring richiedeva un account Yahoo! da gestire. Era necessario quindi che il \"ringmaster\" di un webring migrasse nel nuovo sistema. In pi\u00f9 il sistema non teneva traccia di chi fosse il proprietario di un webring, il che significa che la prima persona che accedeva e si associava a un anello diventava il suo nuovo \"ringmaster\". Ci\u00f2 ha lasciato molti anelli bloccati, con i loro proprietari originali incapaci di rivendicarne la propriet\u00e0.\nLa nuova barra di navigazione di Yahoo! elencava la home page di Yahoo! Webring come hub dell'anello, incoraggiando i visitatori a raggiungere quella posizione centrale. Quando i visitatori arrivavano, vedevano la directory di webring di Yahoo! accompagnata da annunci, non la home page del Ringmaster che in precedenza era stata la norma. Ci\u00f2 ha tolto molta enfasi a quel particolare webring e al ruolo di un \"ringmaster\", ponendo invece l'attenzione sull'ecosistema di servizi di Yahoo!.\nNel 2001 Yahoo! ha rinunciato del tutto ai webring. La maggior parte del personale di webring \u00e8 stata licenziata nel 2001 e in ottobre venduta a Tim Killeen, uno dei primi ingegneri che ha lavorato al sistema. Sebbene Killeen intendesse riportare il sistema ai suoi scopi originali, i motori di ricerca nel frattempo erano diventati pi\u00f9 veloci e in grado di fornire risultati pi\u00f9 accurati."}
{"id": "1124564", "revid": "1573940", "url": "https://it.wikipedia.org/wiki?curid=1124564", "title": "Mycteroperca", "text": "Mycteroperca \u00e8 un genere di pesci della famiglia Serranidae.\nTassonomia.\nIn questo genere sono riconosciute 15 specie:"}
{"id": "1124565", "revid": "1573940", "url": "https://it.wikipedia.org/wiki?curid=1124565", "title": "Paranthias", "text": "Paranthias \u00e8 un genere di pesci della famiglia Serranidae."}
{"id": "1124568", "revid": "965226", "url": "https://it.wikipedia.org/wiki?curid=1124568", "title": "Conferenza delle regioni e delle province autonome", "text": "La Conferenza delle regioni e delle province autonome (inizialmente denominata \"Conferenza dei presidenti delle regioni e delle province autonome\") \u00e8 un organismo di coordinamento politico e confronto fra i presidenti delle giunte regionali e delle province autonome, costituitosi a Pomezia il 15-16 gennaio del 1981.\nLe priorit\u00e0 che hanno portato alla nascita della Conferenza sono:\nLa Conferenza ha visto accrescere il proprio ruolo con l'istituzione della Conferenza Stato-regioni (1983) e della Conferenza unificata Stato-regioni, citt\u00e0 e autonomie locali, sede congiunta della Conferenza Stato-regioni e della Conferenza Stato-citt\u00e0 ed autonomie locali (1997). Da allora la Conferenza dei presidenti delle regioni e delle province autonome \u00e8 la sede ufficiale della interlocuzione istituzionale interregionale; in questa sede, infatti, sono predisposti i documenti che poi sono presentati nelle riunioni della Conferenza Stato-regioni e della Conferenza unificata."}
{"id": "1124570", "revid": "1573940", "url": "https://it.wikipedia.org/wiki?curid=1124570", "title": "Plectropomus", "text": "Plectromopus \u00e8 un genere di pesci ossei della famiglia Serranidae.\nTassonomia.\nComprende le seguenti specie:"}
{"id": "1124571", "revid": "1442080", "url": "https://it.wikipedia.org/wiki?curid=1124571", "title": "Saloptia powelli", "text": "La Saloptia powelli \u00e8 l'unica specie del genere Saloptia, della famiglia dei Serranidae.\nDistribuzione e habitat.\nQuesto pesce \u00e8 diffuso nel Pacifico orientale, prevalentemente nelle acque profonde della Polinesia Francese."}
{"id": "1124572", "revid": "767487", "url": "https://it.wikipedia.org/wiki?curid=1124572", "title": "Triso dermopterus", "text": "Triso dermopterus \u00e8 l'unica specie del genere Triso, appartenente alla famiglia \"Serranidae\".\nDistribuzione e habitat.\nQuesto pesce \u00e8 diffuso nel Pacifico occidentale (Cina, Giappone, Corea, Taiwan, Hong Kong, Cina, Nuova Guinea, Australia settentrionale, nonch\u00e9 alcune coste occidentali e orientali australiane). Vive nei fondali rocciosi e fangosi.\nDescrizione.\n\"T. dermopterus\" ha una forma tozza, con profili dorsale e ventrale simmetrici e tondeggianti, bocca grande, pinna dorsale bassa e lunga sostenuta da raggi robusti, pinna anale arrotondata e pi\u00f9 lunga. La pinna caudale \u00e8 a delta. La livrea \u00e8 molto semplice: il colore \u00e8 bruno scuro, con ventre pi\u00f9 chiaro, le pinne tendono al nero. \nRaggiunge una lunghezza massima di 68 cm.\nRiproduzione.\nHa riproduzione ovipara: le uova sono deposte sul fondo.\nAlimentazione.\nGli esemplari giovani si nutrono di zooplancton. Gli adulti non sono stati ancora oggetto di studi accurati.\nPesca.\n\u00c8 oggetto di pesca nei paesi d'origine."}
{"id": "1124573", "revid": "2017726", "url": "https://it.wikipedia.org/wiki?curid=1124573", "title": "Variola (zoologia)", "text": "Variola \u00e8 un genere di pesci d'acqua salata appartenenti alla famiglia Serranidae, sottofamiglia Epinephelinae.\nEtimologia.\nIl nome scientifico del genere deriva dal latino \"variolus\", pustole, che indicava il vaiolo. Ovvio riferimento alla livrea puntinata di rosso di queste specie.\nDistribuzione e habitat.\nQueste specie sono diffuse nelle barriere coralline del Mar Rosso e dell'Indo-Pacifico. Abitano acque comprese tra 2 e 250 metri di profondit\u00e0.\nDescrizione.\nIl corpo \u00e8 tipico delle cernie, alto e allungato, piuttosto compresso ai fianchi, con testa allungata e bocca grande, circondata da labbra spesse. Le pinne sono appuntite e robuste. La coda \u00e8 a mezzaluna, piuttosto ampia. La livrea \u00e8 simile per entrambe le specie: presenta un fondo rossastro, pi\u00f9 o meno macchiato di chiaro e scuro, puntinato di chiaro o di rosso. Le pinne sono rosse, orlate di giallo. Gli esemplari giovani hanno livree pi\u00f9 anonime.&lt;br&gt;\nRaggiungono una lunghezza di 65 cm (\"V. albimarginata\") e di 80 cm (\"V. louti\").\nBiologia.\nAlimentazione.\nSi nutrono prevalentemente di pesci e piccoli invertebrati.\nRiproduzione.\nLe variole nascono tutte femmine, invecchiando si trasformano poi in maschi. La fecondazione \u00e8 esterna.\nPesca.\nCome molte altre cernie, sono oggetto di pesca sportiva e commerciale, essendo le loro carni piuttosto pregiate.\nAcquariofilia.\nViste le loro dimensioni, sono ospitati solamente dagli acquari pubblici."}
{"id": "1124582", "revid": "1305772", "url": "https://it.wikipedia.org/wiki?curid=1124582", "title": "Biancone (disambigua)", "text": ""}
{"id": "1124584", "revid": "404449", "url": "https://it.wikipedia.org/wiki?curid=1124584", "title": "Giancarlo Cito", "text": "Biografia.\nCompletati gli studi da geometra, presta servizio militare nei Vigili del Fuoco e negli anni ottanta lavora come imprenditore edile. Nel 1985 cambia settore e fonda l'emittente locale \"Antenna Taranto 6\", poi nel 1989 fonda \"Super 7\".\nIn breve tempo il suo canale ottiene un grande successo e Cito diviene molto popolare anche perch\u00e9, intercettando il malcontento per la gestione fallimentare dell'amministrazione cittadina di centrosinistra agli inizi degli anni novanta, conduce una rubrica politica in cui denuncia gli illeciti compiuti dagli amministratori locali.\nAT6 chiude nel 1993 per la mancata concessione ministeriale, cos\u00ec come Super 7, riaperta per\u00f2 dopo qualche mese grazie ad una sentenza del TAR.\nNel 1997 alcuni suoi familiari acquistano la storica emittente lucana \"Tele Basilicata Matera\", la cui sede operativa viene presto trasferita a Taranto. Tra il 2003 e il 2007, durante la sua detenzione per scontare la pena per concorso esterno in associazione mafiosa, consegue la Laurea in Scienze Giuridiche.\nAttivit\u00e0 politica.\nNegli anni settanta si iscrive al Movimento Sociale Italiano e si distingue per il suo estremismo, tanto che nel 1979 ne viene espulso per le sue posizioni non conformi alla linea del partito. Nel 1980 presenta una sua lista, \"Taranto Nostra\", alle elezioni amministrative, riportando circa 1000 voti. Nel 1990 Cito presenta alle elezioni comunali di Taranto la lista civica \"AT6 per Taranto\", ottenendo circa il 14% dei voti e 7 consiglieri comunali.\nNel 1992 decide di fondare un suo partito, la AT6 - Lega d'Azione Meridionale, che si presenta per la prima volta alle elezioni politiche del 1992, incassando lo 0,15% dei consensi, che non gli fa ottenere alcun seggio.\nCito si candida a sindaco di Taranto nelle elezioni comunali del 1993, superando il primo turno con il 32% dei voti e vincendo il successivo ballottaggio con il 53% contro il candidato Gaetano Minervini, da lui spesso insultato nella campagna elettorale mediante il suo canale televisivo. In questo periodo si contraddistingue per iniziative clamorose, come la lunga nuotata nel Golfo di Taranto per richiamare l'attenzione sul problema dell'inquinamento marino. Da sindaco, incentra il suo programma amministrativo sulla vivibilit\u00e0 cittadina e la sicurezza, diventando uno dei sindaci pi\u00f9 noti d'Italia.\nPer breve tempo \u00e8 presidente onorario del Taranto Calcio, per tentare di risollevare la squadra che non navigava in buone acque nel campionato di Serie C2 1995-96. In quello stesso periodo, dopo che la societ\u00e0 rossoblu gli revoca la carica di presidente onorario, acquista l'Altamura Calcio e fonda la societ\u00e0 \"Altamura Taranto 2000\", facendo poi negare dall'allora sindaco di Taranto, suo collaboratore, Gaetano De Cosmo, l'utilizzo dello Stadio Erasmo Iacovone al , che viene invece concesso alla sua compagine: la vicenda sfocia nell'inchiesta che lo condanna a due anni di reclusione per abuso d'ufficio, violenza privata, tentata concussione e falso ideologico.\nAl termine delle elezioni politiche del 1996 diviene deputato nazionale con 33.960 preferenze, pari al 45,9% dei voti. Nel maggio 1996 capeggia la \"Marcia su Mantova\" contro la Lega Nord e le sue mire secessioniste ed autonomiste, a cui partecipano migliaia di attivisti di AT6 - Lega d'Azione Meridionale. A questa segue, il 15 settembre dello stesso anno, una manifestazione a Chioggia, nella quale lo stesso Cito rimane contuso durante gli scontri con le forze dell'ordine.\nInoltre, alle elezioni amministrative del 1997, si candida a sindaco di Milano con lo slogan: \"\u00abVoglio tarantizzare Milano. Voglio che questa citt\u00e0 diventi come Taranto, la Svizzera del Sud\u00bb\": risulta quinto su quindici candidati (ottenendo lo 0,8% dei voti). Nel 2000 si candida a presidente della Puglia raggiungendo l'1,32% delle preferenze, pari a 29.317 voti.\nIl 20 aprile 2007 annuncia la sua intenzione di ricandidarsi alla carica di primo cittadino di Taranto: in realt\u00e0 si presenta come consigliere comunale, candidatura che viene successivamente invalidata per la sua condanna definitiva per concorso esterno in associazione mafiosa, proponendo il figlio Mario alla carica di sindaco, supportato dalla sola lista AT6 - Lega d'Azione Meridionale. Al termine della consultazione elettorale comunale la Lega d'Azione Meridionale, nonostante l'assenza in lista di Giancarlo Cito, ottiene un inaspettato successo, risultando il primo partito in citt\u00e0 con il 15,44% dei consensi, e mancando il ballottaggio per meno di ottocento voti.\nNelle elezioni provinciali di Taranto del 2009, sostiene, anche mediante la sua emittente televisiva, il candidato Giuseppe Tarantino, che arriva terzo e sfiora il ballottaggio. Nelle elezioni comunali del 2012 propone nuovamente il figlio Mario alla carica di Sindaco di Taranto: le votazioni vedono Mario Cito affrontare poi in ballottaggio il sindaco uscente Ippazio Stefano, che per\u00f2 vince e viene riconfermato alla massima assise cittadina. Alle Elezioni regionali in Puglia del 2015 Mario si candida nella lista di Forza Italia raccogliendo quasi 5.500 voti nella provincia di Taranto non risultando eletto.\nNel 2015, in seguito alla decisione della Camera dei deputati di eliminare i vitalizi per gli ex deputati condannati in via definitiva, Giancarlo Cito si oppone, rilasciando a marzo un'intervista a \"La Zanzara\" su Radio 24 e comparendo in televisione ad ottobre nel programma Domenica Live, condotto da Barbara D'Urso e trasmesso su Canale 5: Cito afferma che il vitalizio \u00e8 un suo diritto che non pu\u00f2 essergli tolto e contesta la sua condanna per concorso esterno in associazione mafiosa.\nNel 2017 Cito jr si confermer\u00e0 consigliere comunale insieme alla sorella arrivando terzo con il 12,46% dietro al candidato del centro-sinistra Rinaldo Melucci e a quello del centro-destra Stefania Baldassarri. In occasione delle elezioni politiche del 2018, la figlia Antonella si candider\u00e0 alla Camera dei deputati nella lista \"Italia agli italiani\" (formata da Fiamma Tricolore e Forza Nuova); presentatasi nel collegio uninominale Puglia - 10, raccoglier\u00e0 solo 1.473 voti.\nAttualmente compare saltuariamente nelle trasmissioni Mediaset, tra cui Quinta Colonna e Dalla Vostra Parte.\nVicende giudiziarie.\nIl 9 dicembre del 1997 \u00e8 condannato in primo grado per concorso esterno in associazione mafiosa, mentre \u00e8 assolto dall'accusa di concorso in omicidio nell'ambito dello stesso processo, per i suoi rapporti con la Sacra Corona Unita: la condanna \u00e8 poi confermata in Cassazione alla fine del 2002, e dal maggio 2003 al 2007 l'ex sindaco sconta quattro anni di carcere.\nNell'aprile 2011 viene condannato in via definitiva dalla Corte di Cassazione a cinque anni e sei mesi di reclusione per il cosiddetto \"caso Cervelli\", dal nome della ditta di trasporti Cervelli che era stata costretta, dall'allora sindaco Cito, a pagare una tangente di 80 milioni di lire per il rinnovo di un appalto comunale. Con la legge indulto del 2006, la pena da scontare viene ridimensionata e Cito ottiene l'affidamento ai servizi sociali per la parte restante.\nNell'aprile 2012 la Cassazione lo condanna a due anni di carcere per violenza privata, tentata concussione, abuso d'ufficio e falso ideologico nell'ambito del processo per la mancata autorizzazione di utilizzo dello Stadio Erasmo Iacovone al del 1996. Nella stessa inchiesta sono stati coinvolti il suo successore alla carica di sindaco, Gaetano De Cosmo, un ex assessore e un dirigente comunale, tutti condannati.\nAlcuni giorni dopo viene condannato in via definitiva a quattro anni di carcere per una tangente, mascherata da contratti pubblicitari stipulati con l'emittente televisiva Super 7, di 120 milioni di lire pagata dal portavoce della Dirav, la multinazionale liberiana interessata alla realizzazione del porticciolo turistico di San Vito a Taranto, quando Cito era sindaco.\nAvendo accumulato due condanne, viene trasferito nuovamente in carcere dopo essere stato prelevato da una clinica nella quale era ricoverato da qualche giorno, a seguito di un malore.\nIl 18 gennaio 2014 la Corte di Cassazione lo assolve dall'accusa di corruzione e falso ideologico, contestatagli in relazione a presunte tangenti che, tra il 1993 e il 1996, l'allora primo cittadino era accusato di aver percepito dall'imprenditore Antonio Guarino, operante nel settore dei marmi, per lavori da svolgere all'interno del cimitero comunale di San Brunone."}
{"id": "1124587", "revid": "22643", "url": "https://it.wikipedia.org/wiki?curid=1124587", "title": "Diocesi di Santiago de Cabo Verde", "text": ""}
{"id": "1124589", "revid": "767487", "url": "https://it.wikipedia.org/wiki?curid=1124589", "title": "Creature della notte", "text": "Creature della notte \u00e8 un film del 1934 diretto da Amleto Palermi."}
{"id": "1124592", "revid": "68047192", "url": "https://it.wikipedia.org/wiki?curid=1124592", "title": "Lira Tron", "text": "Lira Tron o Trono \u00e8 il nome con cui viene comunemente denominata la Lira emessa dal doge Nicol\u00f2 Tron nel 1472 e incisa da Antonello della Moneta. \u00c8 comunemente considerata la prima lira emessa in Italia.\nEra d'argento, pesava 6,52 grammi con un titolo di 0,948 e valeva 20 soldi, ognuno da 12 denari. Servivano quindi 240 denari per una lira.\nLa moneta \u00e8 anche rilevante perch\u00e9 oltre a Tron solo un altro doge \u00e8 stato ritratto sulle monete della Serenissima, il predecessore Cristoforo Moro.\nAccanto alla lira fu coniata anche la mezza lira, con lo stesso titolo e con un peso di 3,26 grammi. La mezza lira prese il nome di Marcello sotto il dogato di Nicol\u00f2 Marcello, il successore di Nicol\u00f2 Tron.\nA partire dal 1474 la lira prese il nome di Mocenigo, mantenendo identici peso e titolo. Le ultime monete con questo peso e titolo furono coniate sotto Alvise I Mocenigo.\nAltre monete simili furono emesse a Milano, Genova (lira genovese) e Pavia. \nOrigine.\nAlla fine del XV secolo la monetazione in Europa aveva subito continue svalutazioni, causate dalle spese belliche e dai costi per l'importazione di merci esotiche dall'Oriente.\nA causa di tali svalutazioni, il contenuto in argento di un Grosso era calato, in alcuni casi, a meno del cinque per cento.\nLa lira era una moneta di conto ma, in seguito alla scoperta e al conseguente sfruttamento di nuovi depositi di argento in Europa, a Venezia fu possibile introdurre per la prima volta una moneta di tale valore.\nSi trattava di una moneta di modulo ampio che superava il peso di sei grammi e mezzo, un aumento sostanziale rispetto al gros tournois della Francia."}
{"id": "1124596", "revid": "29244", "url": "https://it.wikipedia.org/wiki?curid=1124596", "title": "Aethaloperca", "text": ""}
{"id": "1124597", "revid": "22643", "url": "https://it.wikipedia.org/wiki?curid=1124597", "title": "Diocesi di Port Victoria o Seychelles", "text": ""}
{"id": "1124600", "revid": "29244", "url": "https://it.wikipedia.org/wiki?curid=1124600", "title": "Anyperodon", "text": ""}
{"id": "1124603", "revid": "22643", "url": "https://it.wikipedia.org/wiki?curid=1124603", "title": "Diocesi delle Seychelles", "text": ""}
{"id": "1124604", "revid": "88519", "url": "https://it.wikipedia.org/wiki?curid=1124604", "title": "AVM/AVL", "text": ""}
{"id": "1124605", "revid": "29244", "url": "https://it.wikipedia.org/wiki?curid=1124605", "title": "Gonioplectrus", "text": ""}
{"id": "1124606", "revid": "1154737", "url": "https://it.wikipedia.org/wiki?curid=1124606", "title": "Antofillo", "text": "Antofillo \u00e8 un termine botanico che designa una foglia modificata che partecipa alla costituzione del fiore . Si possono distinguere:"}
{"id": "1124607", "revid": "88519", "url": "https://it.wikipedia.org/wiki?curid=1124607", "title": "AVL/AVM", "text": ""}
{"id": "1124608", "revid": "88519", "url": "https://it.wikipedia.org/wiki?curid=1124608", "title": "Telelocalizzazione", "text": ""}
{"id": "1124609", "revid": "88519", "url": "https://it.wikipedia.org/wiki?curid=1124609", "title": "Tele-localizzazione", "text": ""}
{"id": "1124611", "revid": "29244", "url": "https://it.wikipedia.org/wiki?curid=1124611", "title": "Gracila", "text": ""}
{"id": "1124613", "revid": "29244", "url": "https://it.wikipedia.org/wiki?curid=1124613", "title": "Saloptia", "text": ""}
{"id": "1124615", "revid": "29244", "url": "https://it.wikipedia.org/wiki?curid=1124615", "title": "Triso", "text": ""}
{"id": "1124616", "revid": "1652635", "url": "https://it.wikipedia.org/wiki?curid=1124616", "title": "Ceramica greca", "text": "L'arte della ceramica e della pittura vascolare raggiunse nellantica Grecia un alto livello di qualit\u00e0 artistica ed \u00e8 anche una testimonianza privilegiata della vita e cultura degli antichi Greci.\nI vasi greci sono pervenuti ai giorni nostri in gran numero, ma la quantit\u00e0 dei ritrovamenti ceramici rappresenta probabilmente solo un'infima parte della produzione dell'epoca, anche in considerazione del fatto che esistono oggi pi\u00f9 di 50.000 vasi provenienti dalla sola Atene.\nProduzione dei vasi.\nL'argilla utilizzata per produrre i vasi greci \u00e8 un'argilla bianca comunemente detta caolino. In base alla localit\u00e0 di estrazione pu\u00f2, dopo la cottura, assumere colorazioni differenti e ci\u00f2 \u00e8 dovuto alla composizione chimica del terreno pi\u00f9 o meno ricco di ossidi di ferro. Una volta estratta, l'argilla veniva finemente raffinata tramite setacciamento e decantazione e solo dopo posta sul tornio e modellata. A questo punto il vaso veniva lasciato ad essiccare, rigorosamente all'ombra, fino a che l'argilla cruda non raggiungeva uno stato particolare detto \"durezza cuoio\". Aggiunte poi anse e piedi, il vaso veniva dipinto con un sottilissimo strato di argilla purificata detta ingobbio e infine posto nella fornace di particolari forni a pozzo per essere cotto.\nTipologia dei vasi.\nLe forme della ceramica greca nascono da necessit\u00e0 d'uso domestico, esse venivano riproposte solitamente, salvo rare eccezioni, nei vasi dedicati nei santuari o quelli destinati a scopi funerari. Per questa ragione non ci furono grandi variazioni nel tempo e nello spazio, se non nelle proporzioni e nei dettagli, per una tendenza stilistica legata al periodo di produzione, o una maggiore o minore permeabilit\u00e0 all'influenza proveniente dalle altre arti, soprattutto dalle forme vascolari metalliche, e in misura minore dalla lavorazione del legno.\nImportanza della ceramografia.\nLo studio della ceramica non ha soltanto valore fine a se stesso; \u00e8 emerso infatti come la ceramografia permetta di comprendere, per riflesso, molti aspetti della societ\u00e0 antica. La qualit\u00e0 e la quantit\u00e0 dei vasi rinvenuti nei siti archeologici (specialmente nelle necropoli), i dati relativi alla produzione e all'esportazione dei manufatti ci informano con molta precisione circa le condizioni socio-economiche in cui versava la societ\u00e0 produttrice. Lo studio della ceramica, inoltre, acquista notevole rilevanza anche in relazione alla questione delle datazioni. I vasi greci infatti consentono di essere datati, almeno sino ad et\u00e0 ellenistica, con un margine di errore massimo di dieci anni; \u00e8 evidente dunque che, nel momento in cui vengono rinvenuti dei manufatti associati a uno o pi\u00f9 vasi essi possono essere datati (purch\u00e9 si verifichino le opportune condizioni) assieme al vaso. Le decorazioni offrono infine, a partire dal periodo figurativo attico, elementi utili a comprendere aspetti importanti dell'antropologia del mondo antico (legati soprattutto alla quotidianit\u00e0 descritta dalle scene dipinte sui vasi) e del mito greco. Non \u00e8 raro che la filologia classica si appelli alla ceramica antica nella ricostruzione e nell'esegesi del mito.\nDecorazione figurata.\nNella storia della ceramografia greca i soggetti mitologici sono i pi\u00f9 frequenti, solo nel tardo periodo arcaico e nel periodo classico si trova un numero maggiore di soggetti riferentesi alla quotidianit\u00e0. La contemporaneit\u00e0 e la ritrattistica sono temi accolti solo nel IV secolo a.C.\nIl mito per il popolo greco si identificava con la propria storia e si riferiva alle imprese degli eroi dell'et\u00e0 del bronzo, veniva tramandato in modo informale e poteva essere modificato lasciando all'artista ampia libert\u00e0 di formulazione. I poemi omerici cominciarono ad essere tramandati in forma scritta dal VI secolo a.C. e a partire dal V secolo a.C. le narrazioni tradizionali furono rappresentate sulla scena teatrale. La ceramica decorata era un mezzo di espressione comprensibile a chiunque; gli altri luoghi dedicati alla rappresentazione pittorica nell'antica Atene erano gli interni e le mura di alcuni edifici pubblici, soprattutto templi, costruzioni concepite come eterne, non soggette a mutamenti. I vasi restituiscono l'immagine che le persone comuni avevano del proprio mondo essendo stati il veicolo abituale attraverso il quale si usava commentare il presente, ad un livello inferiore rispetto a quello espresso da poeti, sacerdoti e uomini politici.\nAttraverso le iscrizioni vascolari, soprattutto in alcuni periodi storici, si usava indicare i nomi dei principali personaggi rappresentati, esse tuttavia non sempre sono di aiuto per il riconoscimento delle figure minori o dell'intera scena rappresentata; possedevano un valore intrinseco a livello decorativo e questo \u00e8 documentato dalle numerose iscrizioni prive di senso ritrovate sui vasi arcaici. Attributi, scelti tra altri disponibili per uno stesso culto, vesti o la composizione della scena, rappresentavano ulteriori elementi distintivi e potevano talvolta svolgere funzioni narrative; tuttavia, esigenze compositive o di simmetria potevano indurre il ceramografo a inserire figure o particolari che complicano il lavoro di interpretazione.\nLa decorazione figurata era costituita essenzialmente da fregi e pannelli. In base alla forma del vaso i fregi potevano essere corti e a ventaglio, come nell'esterno delle coppe, e i pannelli potevano essere circolari, come nell'interno delle coppe; i rettangoli erano per lo pi\u00f9 trapezoidali e con lati arrotondati. La decorazione ornamentale intorno alla zona figurata divenne col tempo meno importante e le figure potevano talvolta sovrapporsi o interagire con essa. I primi schemi per i bordi ornamentali risalgono allo stile geometrico e al periodo orientalizzante.\nIl campo pittorico del ceramografo era bidimensionale e privo di prospettiva, le figure si disponevano su un'unica linea del suolo, tranne nelle poche rappresentazioni a diversi livelli ispirate alle pitture parietali. Il numero dei personaggi poteva essere ridotto fino alla possibilit\u00e0 di dipingere una sola figura e talvolta tale riduzione poteva dipendere unicamente da scelte espressive. Nelle pitture a figure nere del VI secolo a.C. i lati di un pannello o di un fregio potevano essere occupati da anonimi personaggi, privi di funzione narrativa, nella veste di spettatori, presenti a sottolineare la rilevanza della scena. Il lato secondario dei vasi era solitamente meno curato, tranne nei casi in cui le due scene svolgevano narrazioni complementari e solitamente si tratta di opere di artisti di qualit\u00e0 superiore. Nelle figure nere il lato secondario e le altre aree di importanza minore presentavano decori animali o floreali impiegati unicamente per occupare lo spazio; sui vasi a figure rosse non \u00e8 insolito trovarvi figure prive di significato. Sulle coppe era considerato principale il lato visibile tenendo la coppa in modo da vedere correttamente il tondo interno.\nStile protogeometrico.\nI vasi del periodo protogeometrico (v. 1050 a.C.-900 a.C.) costituiscono una delle essenziali testimonianze relative all'inizio dei secoli oscuri della civilt\u00e0 greca.\nNella sua fase pi\u00f9 tarda, nel corso del XII secolo a.C. la ceramica micenea (stile \"submiceneo\") aveva mostrato un impoverimento e schematizzazione del repertorio decorativo: ampie superfici erano prive di decorazione, mostrando lo sfondo del colore naturale del vaso e la decorazione si riduceva a fasce di linee ondulate tracciate a mano libera o semicerchi concentrici, o insiemi di cerchi, linguette, volute, triangoli, reticoli.\nLa variet\u00e0 delle forme ceramiche si era ridotta a pochi tipi. Le forme sopravvissute della ceramica micenea divennero ben definite, con netta articolazione delle diverse parti del vaso, il ventre assunse forme ovoidali con una progressiva tendenza allo snellimento. Tra le forme principali troviamo l'anfora a collo distinto, l\"oinochoe\" con imboccatura trilobata, la \"lekythos\", il cratere, lo \"skyphos\", la coppa ad una sola ansa e il \"kantharos\" a due anse.\nLa decorazione vascolare restava semplice e si adattava alla conformazione dei vasi sottolineandone le forme. I motivi decorativi venivano tracciati in modo geometricamente pi\u00f9 rigoroso, con i semicerchi concentrici tracciati a compasso e le linee orizzontali di spessore uguale e parallele. I motivi decorativi curvilinei scomparvero a favore di ornati rettilinei, come il meandro, inoltre il colore naturale dell'argilla scomparve ricoperto da zone verniciate di un nero brillante (gi\u00e0 tipico dell'et\u00e0 del bronzo) che inquadravano le zone decorate.\nDall'Attica lo stile protogeometrico venne esportato e imitato nelle diverse regioni greche, dando origine a diversi stili locali.\nStile geometrico.\nL'evoluzione dello stile protogeometrico attico \u00e8 lo stile geometrico, datato tra il IX e l'VIII secolo a.C. Le fasce ornamentali sempre pi\u00f9 numerose e fitte scandiscono in questo periodo le parti del vaso annullando le superfici a vernice nera.\nIl meandro riempito a tratteggio divenne il motivo decorativo pi\u00f9 tipico, accompagnandosi a rombi, motivi a zig zag, denti di lupo, scacchiere e reticoli. Nei riquadri si inserirono svastiche e rosette a quattro foglie. I motivi decorativi si arricchirono di elementi figurati, in particolare figure umane e cavalli.\nLe forme dei vasi divennero pi\u00f9 articolate e slanciate e anfore e crateri di grandi dimensioni vennero utilizzati come segnacoli per le tombe. Particolarmente ricchi sono i reperti provenienti dal cimitero ateniese del Dipylon. Le scene figurate rappresentavano temi funerari, come la \"pr\u00f3thesis\" (esposizione e lamentazione del morto).\nSi distinguono alcune officine e alcune personalit\u00e0, tra le quali spicca il Maestro del Dipylon e la sua bottega.\nStile orientalizzante.\nL'esaurimento dello stile geometrico lasci\u00f2 aperta la via a nuove influenze dal Vicino Oriente; nella ceramografia greca i modelli provenivano da arti maggiormente sviluppate presso quelle popolazioni come la lavorazione di metalli, avori e forse tessuti, le quali mischiavano tradizioni ittite, assire, egiziane ed erano diffuse nel nord della Siria. Il nuovo stile si svilupp\u00f2 dal 725 a.C. con l'importazione di una nuova gamma di motivi animalistici come sfingi, grifoni, leoni, etc., o vegetali, come fiori di loto e rosette, con un pi\u00f9 libero uso di elementi curvilinei e un pi\u00f9 organico senso della forma.\nPittura a risparmio e incisione ravvivarono la silhouette geometrica, animali e scene narrative furono gli ambiti principali di applicazione. L\"animal style\" \u00e8 lo stile orientalizzante propriamente detto, lo stile del VII secolo a.C. Corinto fu la prima citt\u00e0 greca ad adottare e sviluppare questa nuova tendenza, seguendo impulsi provenienti probabilmente dalla Siria; ad Atene, in alcune delle isole Cicladi e a Creta il cambiamento inizi\u00f2 nel 700 a.C. Lo stile protocorinzio si basava su un elegante stile animalistico a figure nere con pochi ammirabili esempi di figure umane; nel terzo quarto del VII secolo a.C. invase i mercati greci e giunse sino al secondo quarto del VI secolo a.C.\nCeramica protocorinzia.\nDurante il tardo geometrico beni e artigiani di altri paesi cominciarono ad affluire in Grecia portando un nuovo repertorio di forme che le fabbriche di Corinto assorbirono prontamente. Furono assunti a modello i bronzi e gli avori orientali che recavano incise o lavorate a bassorilievo figurazioni pi\u00f9 complesse e ricche di particolari rispetto alle silhouette stilizzate diffuse in ambito greco. La complessit\u00e0 dei nuovi motivi port\u00f2 i vasai corinzi a elaborare la tecnica a silhouette fino alla creazione di una nuova tecnica che viene chiamata a figure nere e che si trova originariamente sui vasi denominati protocorinzi (stile orientalizzante corinzio) termine con il quale si identifica la produzione compresa tra la fine dell'VIII secolo a.C. e il 625 a.C. circa per distinguerla dalle pi\u00f9 recenti serie chiamate corinzie (625-550 a.C.).\nLa migliore ceramica protocorinzia si esprime in uno stile miniaturista, la decorazione si svolge in fasce ripetute intorno al vaso, le figure sono prevalentemente animali, reali o fantastici, che si inseguono o sono posti uno di fronte all'altro in posa araldica; la decorazione fitomorfa \u00e8 secondaria o di riempimento. Verso la met\u00e0 del VII secolo a.C. vengono introdotti gli episodi eroici e le rappresentazioni orientali di battaglie vengono reinterpretate come appartenenti al mito greco. La ceramica protocorinzia si arricchir\u00e0 anche di motivi plastici e sar\u00e0 la prima ceramica greca di larga esportazione.\nCeramica protoattica.\nIl termine protoattico si riferisce alla ceramica ateniese prodotta durante il VII secolo a.C., tra il 700 e il 610 a.C. circa. Ad Atene lo stile geometrico si era distinto per un forte senso dell'ordine, ma le generazioni successive mostrarono una tendenza all'immaginazione grandiosa e alla sperimentazione. Nell'ultimo quarto dell'VIII secolo a.C. le figure sui vasi attici geometrici progressivamente si fecero pi\u00f9 grandi e corpose assumendo posizioni stabili e proporzioni pi\u00f9 corrette. Comparvero gli animali, reali e fantastici, ma la generale tendenza sperimentale del VII secolo a.C. venne applicata in Attica alle grandi scene mitologiche, sfuggendo alla pura decorazione vascolare di derivazione corinzia per una reale continuit\u00e0 di interesse nei riguardi delle scene narrative. La provincialit\u00e0 di Atene in questo periodo allo stesso tempo la metteva al riparo dal rischio della \"massificazione\" dovuta ad una grande richiesta nella produzione, come sarebbe accaduto a Corinto; raramente sono state trovate testimonianze protoattiche al di fuori dall'Attica o dell'isola di Egina.\nAltri stili orientalizzanti.\nLa ceramica greco-orientale rimase a lungo legata allo stile geometrico, fino alla met\u00e0 del VII secolo a.C., epoca in cui fu adottata la decorazione a fregi con figure di animali. Questo stile conosciuto come stile delle capre selvatiche prende il nome dal suo soggetto pi\u00f9 ricorrente ma sono presenti anche altri animali e mostri orientalizzanti spesso affrontati in posizione araldica intorno a composizioni vegetali. \u00c8 uno stile regionale di notevole uniformit\u00e0 riconoscibile rispetto ad altri stili orientalizzanti della Grecia, con i suoi animali in nero e porpora, in parte contornati e su un fondo quasi bianco; la forma preferita per questi vasi era l'oinochoe o il piatto. Molti di questi prodotti sono stati attribuiti a Rodi essendo stata questa la prima fonte di scavi, ma lo stile era presente in tutta l'Asia minore, con centri di produzione a Samo, Mileto e Chio.\nA Creta la forte tradizione della scuola geometrica influenza il nuovo stile orientalizzante che giunge sull'isola alla fine dell'VIII secolo a.C. e che si manifesta in un primo tempo in un'inusuale astrazione degli ornamenti fitoformi accolti insieme a cerchi, fasce e pannelli di stile geometrico. Durante il VII secolo a.C. la decorazione si fa pi\u00f9 libera, mostrando una tendenza alla dispersione nei diversi dettagli piuttosto che alla stabilizzazione di uno stile. Il prodotto pi\u00f9 interessante del primo periodo \u00e8 costituito da una serie di pithoi policromi coperti da un ingubbio chiaro e sovradipinti con colori opachi rosso e indaco, ai quali viene assegnato un medesimo valore, una propensione sconosciuta al mondo greco e forse attribuibile a influenze cipriote. Altre sperimentazioni tipiche del VII secolo a.C. si manifestano a Creta nell'alternanza tra pittura scura su fondo chiaro e pittura chiara su fondo nero, applicate talvolta su uno stesso vaso, l'uso di tecnica a risparmio e incisione, un'anticipazione delle figure rosse attiche risparmiate su fondo scuro, alcuni vasi in bucchero. Se l'impulso orientalizzante originario giunge a Creta direttamente da Cipro, in seguito la ceramica cretese si volge a Corinto. Le forme pi\u00f9 diffuse sono il pithos e il dinos fra quelle di grandi dimensioni; tra le numerose e differenti oinochoai la pi\u00f9 frequente ha imboccatura tonda; l'ariballo \u00e8 molto popolare ed ha inizialmente forma globulare che passa in seguito alla forma ovoidale di imitazione corinzia, mentre gli alabastra sembrano derivare dalla forma cipriota. Numerose ancora sono le kotylai e le coppe; frequenti le decorazioni plastiche aggiunte.\nLa ceramica cicladica presenta fenomeni molto diversificati e di breve durata; come quella protocorinzia \u00e8 in genere poco interessata alla figura umana, ma in questo panorama si distingue la ceramica denominata \"melia\" da Melos che presenta ampie scene figurate in tecnica policroma dove l'influenza delle figure nere \u00e8 solo imitativa ovvero non si presentano incisioni, inoltre \u00e8 caratteristica di questa produzione l'affollarsi di elementi eterogenei che rendono difficile la lettura (i.e. Anfora paria, \"melia\", seconda met\u00e0 VII secolo a.C., h 97\u00a0cm. Atene, Museo archeologico nazionale 911).\nFigure nere.\nLa ceramica a figure nere \u00e8 una tecnica della ceramica greca introdotta a Corinto all'inizio del VII secolo a.C. Ad Atene la nuova tecnica viene adottata senza riserve solo intorno alla met\u00e0 del VII secolo a.C., si sviluppa pienamente nell'ultimo quarto e raggiunge il suo apogeo nel secolo successivo. A partire dal 530 a.C., fu gradualmente sostituita dalla tecnica a figure rosse. La ceramica a figure nere \u00e8 caratterizzata dal disegno di figure in vernice nera sul fondo d'argilla e dall'utilizzo delle incisioni (praticate prima della cottura), tramite bulino o altri strumenti appuntiti, per evidenziarne i particolari che risultano cos\u00ec costituiti dall'emergere del colore proprio del fondo argilloso. Altri particolari potevano essere aggiunti tramite pigmenti rossi o bianchi. Bench\u00e9 si tratti di una tecnica a quattro colori, almeno nella sua forma pienamente sviluppata, l'unico elemento che la caratterizza e che giustifica l'identificazione della tecnica stessa \u00e8 la presenza delle incisioni.\nPrima della fine del VII secolo a.C. la molteplicit\u00e0 sfuggente del mondo visibile era ormai condensata in poche e ben ponderate forme sufficienti ad esprimere le principali attivit\u00e0 e atteggiamenti di uomini e animali. Nella formazione di questo patrimonio iconografico Corinto aveva svolto una parte fondamentale. I volti femminili sono bianchi, dipinti sopra la silhouette nera che affiora sotto l'incisione; il rosso \u00e8 riservato alla parte maschile e questa suddivisione era gi\u00e0 stata adottata dall'arte egizia. I volti sono generalmente rappresentati di profilo, la vista frontale \u00e8 riservata a figure grottesche e mostruose come satiri e gorgoni. L'espressione \u00e8 affidata alla gestualit\u00e0. Negli uomini la barba \u00e8 simbolo di matutrit\u00e0 o di classe. Tutto \u00e8 retto da convenzioni da cui gli artisti raramente si allontanano.\nFigure nere attiche.\nTecnicamente la ceramica attica a figure nere \u00e8 di qualit\u00e0 eccellente, eseguita con estrema cura dalla lavorazione dell'impasto alla modellazione. La cottura consegue una copertura nera lucente e la composizione privilegia il pannello piuttosto che il fregio, ma la decorazione figurata pu\u00f2 variare dal miniaturistico al monumentale. Il gusto per i motivi tratti dai racconti mitologici e la composizione in un solo grande registro sono gli elementi innovatori della ceramica ateniese; il Pittore di Nesso fu tra i primi ad adottare le figure nere ad Atene continuando a decorare grandi anfore funerarie con grandi figure disegnate con un senso della proporzione sconosciuta ai ceramografi corinzi; per dare maggiore enfasi alle figure nere, non adatte ai grandi vasi ateniesi si tendeva a raddoppiare le linee del disegno. Altri ceramografi, tra i quali Ch\u00e8lide, seguirono questo stile continuando a dipingere sia ornamentazioni animalistiche sia scene narrative e alcuni di questi vasi verso il 600 a.C. cominciarono a diffondersi in Grecia e non solo. Fu verso il 570 a.C. che Atene si distacc\u00f2 dall'influenza corinzia scegliendo decisamente di dedicarsi alle scene narrative e creando uno stile proprio; il capolavoro di questa svolta \u00e8 il Vaso Fran\u00e7ois. In questo periodo che coincide con l'inizio della fase matura delle figure nere attiche iniziano in alcuni casi a differenziarsi i ruoli del vasaio e del pittore. I grandi vasi funerari lasciano progressivamente il posto a vasi della vita quotidiana, come idrie, coppe e crateri. Le forme vascolari non sono ininfluenti nella formazione dello stile attico a figure nere e l'evoluzione della coppa da vino in particolare. Tra i nomi da ricordare si trovano quello di Lydos, del Pittore di Amasis che disegna figure eleganti e dotate di insolita vivacit\u00e0 e di Exekias, suo contemporaneo il quale raggiunge uno stile classico improntato a severit\u00e0 eroica. Questi artisti lavorano ad Atene negli anni della dominazione dei Pisistratidi, un periodo di grande attivit\u00e0 nei lavori pubblici e di prosperit\u00e0 economica.\nFigure rosse.\nLa ceramica a figure rosse fa la sua comparsa ad Atene verso il 530 a.C.; la data \u00e8 stata fissata in base alla somiglianza stilistica tra le prime figure dipinte sui vasi a figure rosse e le figure del fregio del Tesoro dei Sifni a Delfi, per la datazione delle quali esistono testimonianze certe. La nuova tecnica consiste in un'inversione di tendenza rispetto a quella delle figure nere, essa infatti prevede che il fondo del vaso sia dipinto di nero, mentre le figure risparmiate hanno il colore rossastro della terracotta e i dettagli sono dipinti e non pi\u00f9 incisi. Si tratta in qualche modo di un ritorno alla tecnica a contorno del periodo orientalizzante. La maggiore fluidit\u00e0 della linea rispetto all'incisione permise un miglioramento del disegno, soprattutto per quanto riguarda i particolari delle vesti e per i dettagli anatomici delle figure; una conseguenza della maggiore facilit\u00e0 del dettaglio fu inoltre la perdita della simbologia affidata ai colori. Comparvero lo scorcio e la veduta di tre quarti. La migliore versatilit\u00e0 della tecnica permise di riprendere le contemporanee conquiste della pittura monumentale e della statuaria.\nIl centro di maggior produzione rimase Atene, dove nel quartiere dei vasai, il Ceramico, tra VI e V secolo a.C. lavorarono circa 200 pittori e 500 ceramisti. La prima attestazione della nuova tecnica \u00e8 rinvenibile nei vasi del Pittore di Andocide; in alcuni casi nel primo periodo si trovano vasi, cosiddetti bilingui, sui quali coesistono scene a figure nere e rosse. Euphronios e Euthymides alla fine del VI secolo a.C. si dimostrarono debitori dello stile classico di Exekias. Altri ceramografi che si espressero nel nuovo stile durante il periodo arcaico furono Oltos, Epiktetos, il Pittore di Berlino, il Pittore di Kleophrades, Onesimos, Duride, il Pittore di Brygos, Carino. Tra questi Euphronios fu tra i primi a sfruttare appieno le possibilit\u00e0 della nuova tecnica, come dimostra il cratere con la lotta tra Eracle e Anteo (Louvre, 515 a.C. circa), proveniente da Cerveteri: i protagonisti appaiono tesi nello sforzo della battaglia, con una resa curata dell'anatomia che sottintende la contrapposizione tra bestialit\u00e0 e razionalit\u00e0; la forma compositiva, con due figure simmetriche ai lati che esprimono spavento sollevando le braccia, denuncia una chiara derivazione da sculture di frontoni. Il rinnovamento attuato all'inizio del V secolo a.C. dai pittori su larga scala come Polignoto di Taso e Mikon di Atene, attivi all'epoca di Cimone, venne subito ripreso dai ceramisti. Il pittore di Kleophrades, ampli\u00f2 la tavolozza dei colori disponibili, come si vede in un'idria al Museo archeologico nazionale di Napoli (detta Hydria Vivenzio) con scene dell'Iliade e dell'Odissea: le figure, rese con la semplice linea di contorno, mostrano un disegno raffinato che suggerisce effetti plastici, accentuata \u00e8 la gestualit\u00e0 dei personaggi che danno un senso drammatico alle scene.\nLa tecnica a figure rosse rimase la tecnica maggiormente diffusa lungo tutta l'et\u00e0 classica. Il pittore dei Niobidi fu l'autore di un vaso con la strage dei Niobidi e con gli eroi a riposo, in cui le figure stanno a livelli diversi su di uno sfondo quasi neutro (solo qualche linea accenna al paesaggio), definendo un preciso rapporto tra figura e spazio, una delle conquiste di Polignoto di Taso. Per tutto il V secolo a.C. continu\u00f2 l'influenza dei pittori sui ceramografi. Il pittore di Pentesilea in una kylix alla Gliptoteca di Monaco mostr\u00f2 il momento in cui Achille trafigge l'amazzone Pentesilea, con gli sguardi dei due che si incrociano, pieni di un sentimentalismo che rivela l'amore ormai impossibile; dettagli come il corpo della donna caduta che risale il bordo del vaso o l'affollarsi dei personaggi intorno rivela l'ispirazione a composizioni pittoriche di grandi dimensioni.\nPeriodo ellenistico.\nIn epoca ellenistica i centri di produzione sono meno concentrati e pi\u00f9 vari sia in Oriente che in Occidente. Dalla fine del IV secolo a.C. si assiste ad una lenta decadenza della tecnica a figure rosse e diventa frequente l'utilizzo della vernice nera brillante, decorata a stampo o a rilievo seguendo modelli vascolari metallici. Le ceramiche ellenistiche decorate sono una minoranza se confrontate con la produzione riservata alla cottura, alla mensa e al trasporto: il metallo e il vetro avevano ormai sostituito in gran parte le migliori ceramiche dipinte.\nUna produzione tipica del periodo, con sovradipinture bianche, gialle e dettagli incisi su fondo nero, \u00e8 rappresentata dalla ceramica delle pendici occidentali (\"West Slope\"), cos\u00ec chiamata perch\u00e9 attestata in rinvenimenti fittili nella parte occidentale dell'acropoli di Atene.\nLegate solo convenzionalmente al luogo dei primi ritrovamenti, ma prodotte in modo diffuso, sono le coppe megaresi (da Megara, nei pressi di Corinto): prive di piede e con piccole anse ad anello presentano una forma riconducibile a quella dello skyphos e sono decorate a rilievo con schemi floreali e figurativi.\nTipica e diffusa nel periodo ellenistico \u00e8 anche una classe che prende il nome dalla frequente piccola brocca chiamata lagynos, dal collo alto e sottile e dal corpo allargato e basso (ma la classe comprende anche coppe, piatti e piccole oinochoai), decorata con ingubbiatura chiara e prodotta a Pergamo e nei territori del mediterraneo orientale. L'ornamentazione tipica \u00e8 fitomorfa e si presenta comunemente sulla spalla della brocca, ma possono trovarvisi anche piccoli oggetti, strumenti musicali e delfini.\nAl di fuori della Grecia continentale furono molto floride la scuola cretese, luogo di origine della cosiddetta ceramica di Hadra, prodotta in seguito anche ad Alessandria e altrove. \nIn Italia \u00e8 da notare la scuola apula dalla quale si svilupp\u00f2 la ceramica di Egnazia; si distinguono ancora in epoca ellenistica i vasi canosini in Apulia. In Sicilia si sviluppa, dalla fine del IV secolo, la ceramica di Centuripe con la produzione di vasi funerari o nuziali, Pyxis, Lebes e Lekanis con decorazione policroma su fondo rosato applicata dopo la cottura e con aggiunte plastiche in argilla e statuine fittili, teste, clipei. In Campania si producono i vasi caleni (da Cales), costituiti da forme piccole, a vernice nera con figure a rilievo o impresse."}
{"id": "1124622", "revid": "79109", "url": "https://it.wikipedia.org/wiki?curid=1124622", "title": "The people who grinned themselves to death", "text": ""}
{"id": "1124623", "revid": "3082", "url": "https://it.wikipedia.org/wiki?curid=1124623", "title": "Flavio Arbizione", "text": ""}
{"id": "1124624", "revid": "287204", "url": "https://it.wikipedia.org/wiki?curid=1124624", "title": "Cortinarius mucosus", "text": "\"Cortinarius mucosus\" (Bull.) Cooke, \"Fl. Crypt. Flandres \"1: 191 (1867).\nDescrizione della specie.\nCappello.\n4\u201312\u00a0cm di diametro, emisferico, poi convesso e infine piano,\nLamelle.\nAdnate, intercalate da lamellule, biancastre, poi color ocra-cannello per il deposito delle spore.\nGambo.\n6-12 x 1\u20132\u00a0cm, cilindrico o fusiforme, bianco, con residui della cortina che si macchiano di marrone chiaro per il deposito delle spore.\nCarne.\nBiancastra, con tonalit\u00e0 color bronzo sotto la cuticola del cappello.\nHabitat.\nFruttifica gregario in boschi di conifere, soprattutto pini, su terreni acidi e sciolti, in tarda estate-autunno.\nCommestibilit\u00e0.\nLa commestibilit\u00e0 di questo fungo non \u00e8 certa, considerato che molte specie di Cortinarius contengono tossine, se ne sconsiglia il consumo.\nSpecie simili.\nSi pu\u00f2 confondere con altri cortinari del sottogenere \"Myxacium\" come ad esempio:"}
{"id": "1124629", "revid": "1855146", "url": "https://it.wikipedia.org/wiki?curid=1124629", "title": "Peperone di Carmagnola", "text": "Il peperone di Carmagnola \u00e8 una variet\u00e0 italiana di peperone, originaria della zona di Carmagnola, in Piemonte.\nGi\u00e0 riconosciuto come prodotto agroalimentare tradizionale italiano dal Ministero delle politiche agricole alimentari e forestali, dal 2016 \u00e8 in corso l'istruttoria per la concessione del marchio IGP.\nArea di produzione.\nL'area di produzione del \u201cPeperone di Carmagnola\u201d \u00e8 individuata nei seguenti 26 Comuni:\nStoria.\nFin dalla sua introduzione, risalente all'inizio del Novecento, la coltura intensiva del peperone nell'area circostante Carmagnola ha riscontrato un grandissimo interesse tra gli operatori agricoli, in quanto le ottime rese assicurate dalle ideali condizioni pedoclimatiche dell'area hanno garantito buoni redditi. Se si considera poi che, fin dopo la seconda guerra mondiale, la gran parte della popolazione attiva era dedita all'attivit\u00e0 agricola, \u00e8 facile intuire quanto il peperone sia stato importante per l'economia locale. Per forza di cose, con il tempo, l'interesse per il peperone \u00e8 diventato parte integrante della cultura locale. L'acquisizione di formazione ed esperienza nel settore specifico da parte degli operatori agricoli ha fatto s\u00ec che il peperone entrasse come protagonista nella storia e nella vita di tutti i giorni a Carmagnola. Ne sono testimonianza le manifestazioni, le fiere, l'arte e gli aneddoti, spesso incentrati sul peperone, per non parlare della cucina locale, che si caratterizza fortemente per la presenza quasi ossessiva di questo ortaggio.\nMetodo di ottenimento del prodotto.\nTrapianto.\nLe piante vengono trapiantate a file sotto i tunnel a partire dalla prima decade di marzo e in pieno campo a partire dalla prima decade di maggio, a fila singola.\nUlteriori riconoscimenti.\nPer le sue propriet\u00e0 organolettiche, il \"Peperone Corno di Bue\", o \"Longh\", di Carmagnola \u00e8 stato riconosciuto Presidio di Slow Food."}
{"id": "1124630", "revid": "7336", "url": "https://it.wikipedia.org/wiki?curid=1124630", "title": "Armonici", "text": ""}
{"id": "1124634", "revid": "16784", "url": "https://it.wikipedia.org/wiki?curid=1124634", "title": "Wheelers Hill", "text": "Wheelers Hill \u00e8 un sobborgo di Melbourne, Victoria, Australia. Il Local Government Area \u00e8 la City of Monash.\nWheelers Hill ha quasi sicuramente preso nome dai fratelli Wheeler, John e Bartholomew. L'Hotel Wheelers Hill era un ufficio postale e un punto di pausa per i coltivatori che viaggiavano pertrasportare le loro merci.\nA Wheelers Hill vi \u00e8 il Jells Park, un'infrastruttura di oltre 127 ettari di terreno. Contiene 9 kilometri di percorsi che circondano un grande lago. Wheelers Hill \u00e8 famosa per i suoi alberi. Parklands occupa il 31% del totale di Wheelers Hill.\nIl capus di Wheelers Hill della Caulfield Grammar School \u00e8 la pi\u00f9 grande scuola del sobborgo.\nChris Cheney, chitarrista e corista dei The Living End \u00e8 stato a scuola a Wheelers Hill. Inoltre ha passato del tempo, prima di diventare famoso, nell'After School Care alla Jells Park Primary School."}
{"id": "1124640", "revid": "119067215", "url": "https://it.wikipedia.org/wiki?curid=1124640", "title": "Giuseppe Bonno", "text": "Fu uno dei principali compositori viennesi dell'epoca di transizione tra lo stile barocco, sia sacro (che apprese alla scuola di Fux) che teatrale (che apprese nei suoi studi a Napoli con Durante e Leo), e lo stile del classicismo. Rest\u00f2 sulla scena musicale viennese per oltre 50 anni, prima come compositore di corte e poi, dal 1774 alla morte, come Maestro di cappella della Corte imperiale. La sua produzione comprende, fra l'altro, 25 opere teatrali, 4 oratori, 30 messe, 2 requiem, cantate e un concerto per flauto e archi.\nBiografia.\nGli inizi.\nGiuseppe Giovanni Battista Bonno (o Bono) nacque il 29 gennaio 1711 a Vienna da Lucrezio (Brescia, 1683 \u2013 Vienna, 1742), valletto imperiale, e Maria Magdalena Kauner (Ruckersdorf, 1679 - Vienna, 1715), ed ebbe come padrino l'imperatore Giuseppe I. Dimostr\u00f2 una precoce attitudine per la musica, probabilmente nel coro dei fanciulli cantori di corte; venne quindi avviato agli studi musicali con Johann Georg Reinhardt, maestro di cappella del Duomo di S. Stefano; fece ottimi progressi, al punto che l'imperatore Carlo VI si convinse ad inviarlo a proprie spese a Napoli per studiarvi musica coi migliori maestri.\nGiovent\u00f9.\nNel 1726 il Bonno part\u00ec dunque per Napoli, ove studi\u00f2 con Durante e Leo al Conservatorio dei Poveri di Ges\u00f9 Cristo, avendo come compagno di studi Pergolesi. Qui fece il proprio debutto nel 1732 con l'opera \"Nigella e Nise\" e quindi nel 1735 con l'oratorio \"Ges\u00f9 presentato al Tempio\", incontrando l'approvazione dei professori e del pubblico. Nel 1736 fece ritorno a Vienna, dove prosegu\u00ec gli studi come \"hofscholar\" della cappella imperiale sotto l'egida dell'anziano Johann Joseph Fux, indiscussa autorit\u00e0 musicale della capitale asburgica; questo gli diede modo di approfondire la propria tecnica musicale ed esibirsi nella rappresentazioni di corte. Nel 1737 - morto nel dicembre dell'anno precedente Antonio Caldara, vice maestro di cappella - fece istanza per ottenerne il posto, ma Fux non lo ritenne ancora maturo per l'incarico (in particolare nella tecnica contrappuntistica) e gli prefer\u00ec il Predieri.\nMaturit\u00e0.\nNel 1739, il successo dell'oratorio \"Eleazaro\" gli valse la nomina a compositore di corte con lo stipendio di 360 fiorini annui, portati ad 800 l'anno successivo. Nel contempo, si pose al servizio del principe Giuseppe Federico di Sassonia-Hildburghausen, feldmaresciallo imperiale, che nel proprio palazzo viennese (ora Palazzo Auersperg) amava dare concerti ingaggiando i migliori compositori del momento. I 15 anni successivi costituirono il periodo pi\u00f9 fecondo per Bonno: lo stesso Metastasio in una lettera del 1753 a Farinelli lo descrisse come \"dotato dalla natura di quella grazia che non nasce dalla stravaganza; e l'unico insomma fra quelli che sono in questo paese, dal quale io possa ragionevolmente sperare qualche cosa di onesto\". Diviso tra le commissioni per la Corte e la conduzione dell'orchestra del principe, ebbe modo di far da insegnante a Marianna Martines ed a molti altri compositori dell'epoca. Nel 1751 venne assunto nell'orchestra come violinista un giovanissimo Dittersdorf, che - apprezzando le capacit\u00e0 del maestro - decise di prendere lezioni da lui; lo stesso Dittersdorf nelle sue \"Memorie\" lascia di Bonno un affettuoso ritratto. Nel 1752 conobbe Gluck, con cui collabor\u00f2 in occasione della visita a palazzo dell'imperatrice Maria Teresa nel 1754, e con cui entr\u00f2 in amicizia al punto da segnalarlo al principe come proprio successore alla guida dell'orchestra.\nGli ultimi anni.\nProprio il 1754 segn\u00f2 una svolta nella carriera e nella vita di Bonno: le proprie dimissioni dall'orchestra del principe di Hildburghausen a favore di Gluck sono in proposito emblematiche. Il compositore infatti si ritir\u00f2 dalle scene teatrali e brillanti (eccettuate un paio di cantate successive, su richiesta della Corte imperiale), per dedicarsi alla musica sacra. Se ne ignora il motivo: il Wellesz, uno dei suoi principali biografi, ha ipotizzato che Bonno \u2013 dopo aver sentito le opere di Gluck ed aver avvertito la dirompente novit\u00e0 della sua riforma \u2013 si sia reso conto che il proprio stile operistico, impostato su quello dell'opera seria italiana, stava per tramontare. Prosegu\u00ec quindi nell'insegnamento, nella direzione di orchestre e nella composizione di pezzi sacri, oltre a qualche commissione presso la Corte; nel 1768 gli venne presentato il giovanissimo Mozart, con cui stabil\u00ec rapporti pi\u00f9 che cordiali. Nel 1774 mor\u00ec Florian Leopold Gassmann, compositore di corte e maestro di cappella della Corte imperiale sotto l'imperatore allora regnante, Giuseppe II: la carica di compositore di corte venne affidata ad Antonio Salieri, mentre il Bonno venne finalmente nominato maestro di cappella, a coronamento di una carriera ultra-quarantennale.\nTale carica gli consent\u00ec di mettere a frutto sia i lunghi anni di composizione in ambito sacro sia le sue doti di direttore d'orchestra, per cui era invitato nei pi\u00f9 importanti concerti della nobilt\u00e0 viennese: Leopold Mozart lo defin\u00ec \"progressista per quanto concerneva la tecnica della strumentazione\". Ritrov\u00f2 di nuovo un Mozart ormai cresciuto, che in una lettera al padre dell'11 aprile 1781, sottolineava la sua ammirazione per la direzione orchestrale di Bonno nonch\u00e9 la sua personale cortesia, chiamandolo \u201cpersona degna e rispettabile, come sempre\u201d. Negli ultimi anni prese come vice Salieri, che infatti gli subentr\u00f2 quale maestro di cappella nel marzo 1788, quando il Bonno diede le dimissioni per problemi di salute. Mor\u00ec poco dopo, il 15 aprile dello stesso anno."}
{"id": "1124642", "revid": "6923", "url": "https://it.wikipedia.org/wiki?curid=1124642", "title": "Nissan Motors", "text": ""}
{"id": "1124645", "revid": "986213", "url": "https://it.wikipedia.org/wiki?curid=1124645", "title": "Johann Nikolaus von Hontheim", "text": "Biografia.\nNato da una nobile famiglia di Treviri, studia a Lovanio diventando discepolo di Bernardo Van Espen, uno dei maggiori esponenti del giurisdizionalismo di questo periodo.\nNel 1721 consegue il titolo di dottore in diritto. Nel 1728 viene ordinato sacerdote iniziando ad insegnare diritto romano a Treviri. Nel 1748 \u00e8 eletto vescovo ausiliare della sua citt\u00e0 natale.\nLa sua grande passione per\u00f2 \u00e8 la storia. Egli si inserisce in una lunga tradizione storica presente nell'area tedesca (cfr. il Serasius e il suo \"Mogunticarum rerum\" 1604, Rader e la \"Bavaria pia\" 1628, Brouwer-Masenio e l\"'Antiquitate trevirensium\" 1670, l'Hansiz e la \"Germania sacra\" 1727). Nel 1750 pubblica la sua \"Historia trevirensis\", opera di carattere erudito, fondata su un metodo storico-empirico (ricerca delle fonti).\nMa l'opera che ebbe maggiore successo, pubblicata sotto lo pseudonimo di Justinus Febronius (la sua nipote, Giustina, era diventata religiosa col nome di Febronia), fu il \"De Statu Ecclesiae et legitima potestate Romani Pontificis liber singularis ad reuniendos dissidenti in religione christiana compositus\" (1763).\nL'obiettivo dichiarato dell'opera \u00e8 l'unione dei cristiani; ma il vero scopo, che la pervade tutta, \u00e8 l'attacco al ruolo del papa nella Chiesa universale (solo \"primus inter pares\"). L'opera, di carattere molto erudito e storico (cita spesso le fonti, Padri, Concili e soprattutto Van Espen, e le sa collocare nell'epoca propria, non fa cio\u00e8 anacronismi), \u00e8 suddivisa in nove capitoli.\nIn sintesi questa \u00e8 la sua dottrina:\nIl libro dell'Hontheim suscit\u00f2 un vasto scalpore in tutta Europa dando inizio ad una vasta letteratura, a favore e contro.\nLa Santa Sede, cinque mesi dopo la pubblicazione della prima edizione, mise all'indice il libro (febbraio 1764).\nNel 1778 Hontheim ritratt\u00f2 le sue idee e fu obbligato da papa Pio VI a pubblicare una lettera pastorale nella quale annunciava ai suoi fedeli che si era lasciato trascinare da opinioni pericolose.\nIl febronianesimo fu definitivamente condannato da Pio VI nel 1786 con il breve \"Super Soliditate Petrae\" .\nGenealogia episcopale.\nLa genealogia episcopale \u00e8:"}
{"id": "1124651", "revid": "599013", "url": "https://it.wikipedia.org/wiki?curid=1124651", "title": "Bcq", "text": ""}
{"id": "1124653", "revid": "599013", "url": "https://it.wikipedia.org/wiki?curid=1124653", "title": "Bcv", "text": "Aziende.\nBCV Progetti srl \u00e8 una societ\u00e0 italiana che opera nel campo dell'ingegneria strutturale "}
{"id": "1124655", "revid": "599013", "url": "https://it.wikipedia.org/wiki?curid=1124655", "title": "Bde", "text": ""}
{"id": "1124657", "revid": "599013", "url": "https://it.wikipedia.org/wiki?curid=1124657", "title": "Bfa", "text": ""}
{"id": "1124659", "revid": "599013", "url": "https://it.wikipedia.org/wiki?curid=1124659", "title": "Bfh", "text": ""}
{"id": "1124661", "revid": "599013", "url": "https://it.wikipedia.org/wiki?curid=1124661", "title": "Bfq", "text": ""}
{"id": "1124663", "revid": "599013", "url": "https://it.wikipedia.org/wiki?curid=1124663", "title": "Bfu", "text": ""}
{"id": "1124665", "revid": "599013", "url": "https://it.wikipedia.org/wiki?curid=1124665", "title": "Bfw", "text": ""}
{"id": "1124667", "revid": "599013", "url": "https://it.wikipedia.org/wiki?curid=1124667", "title": "Bfy", "text": ""}
{"id": "1124669", "revid": "599013", "url": "https://it.wikipedia.org/wiki?curid=1124669", "title": "Bfz", "text": ""}
{"id": "1124672", "revid": "110157", "url": "https://it.wikipedia.org/wiki?curid=1124672", "title": "Gravat\u00e1", "text": "Gravat\u00e1 \u00e8 un comune del Brasile nello Stato del Pernambuco, parte della mesoregione dell'Agreste Pernambucano e della microregione della Vale do Ipojuca.\nGeografia fisica.\nGravat\u00e1 si trova ad un'altitudine media di 447\u00a0m s.l.m. Ha un clima piacevole (temperatura media annua 18\u00a0\u00b0C) ed \u00e8 nota per le sue case di architettura alpina. Amministrativamente, il municipio, oltre alla citt\u00e0 stessa, comprende i distretti di Uru\u00e7u-Mirim, Russinhas, S\u00e3o Severino de Gravat\u00e1, Avencas e Ilha Energ\u00e9tica.\nStoria.\nGravat\u00e1 nasce come una semplice fattoria, fondata nel 1808 e appartenente a Jos\u00e9 Justino Carreiro de Miranda. La fattoria serviva come tappa per i viaggiatori, e vendeva principalmente zucchero e carne. Viaggiare parallelamente al fiume Ipojuca da Recife verso l'interno della nazione era al tempo difficile, e i mercanti erano costretti a fermarsi in luoghi strategici per evitare che le mandrie perdessero troppo peso. Uno di questi posti era noto come \"Crauat\u00e1\", derivante dal nome Tupi \"Karawata\" (erba che si trova) dato per la predominanza di una pianta della famiglia delle bromeliaceae, chiamata anche Caraguat\u00e1, Caroat\u00e1, Car\u00f3a e Gravat\u00e1."}
{"id": "1124680", "revid": "46159", "url": "https://it.wikipedia.org/wiki?curid=1124680", "title": "Universo dc", "text": ""}
{"id": "1124681", "revid": "599013", "url": "https://it.wikipedia.org/wiki?curid=1124681", "title": "Fran\u00e7ois Laurent d'Arlandes", "text": "Il marchese d'Arlandes \u00e8 stato uno dei pionieri degli aerostati insieme a Jean-Fran\u00e7ois Pil\u00e2tre de Rozier. Il 21 novembre 1783 si innalzarono per la prima volta in volo a bordo di una mongolfiera dal Ch\u00e2teau de la Muette a Parigi. Percorsero circa cinque miglia e mezzo (circa nove km) in 25 minuti.\nBiografia.\nNato nel 1742, aveva conosciuto Joseph Montgolfier nel collegio dei Gesuiti di Tournon.\nDa giovane si era cimentato nel paracadutismo, buttandosi da una torre. Nel 1782 rischi\u00f2 di morire lanciandosi da una cava di Montmartre.\nIntrepido e al corrente di tutto quello che succedeva nella capitale francese, riusc\u00ec a farsi accettare nell'\u00e9quipe che vol\u00f2 per la prima volta in pallone.\nL'anno seguente progett\u00f2 l'attraversata dello stretto del Pas-de-Calais in pallone, ma il progetto non fu portato a termine.\nMor\u00ec in miseria il 1\u00ba maggio 1809 nel suo castello di Saleton presso Anneyron."}
{"id": "1124687", "revid": "339392", "url": "https://it.wikipedia.org/wiki?curid=1124687", "title": "Annali della Matematica", "text": ""}
{"id": "1124691", "revid": "16784", "url": "https://it.wikipedia.org/wiki?curid=1124691", "title": "Citt\u00e0 di Monash", "text": "La citt\u00e0 di Monash \u00e8 una Local Government Area che si trova nello Stato di Victoria. Essa si estende su una superficie di 81,5 chilometri quadrati e ha una popolazione di 169.280 abitanti. La sede del consiglio si trova a Glen Waverley. Si trova nella periferia sud-est di Melbourne.\nStoria.\nLa Citt\u00e0 di Monash era terreno di caccia per la popolazione di Bunurong. Monash, chiamata cos\u00ec dopo la prima guerra mondiale dal comandante John Monash, \u00e8 nata il 15 dicembre del 1994 quando il governo di Jeff Kennett ha riorganizzato tutti gli enti locali dello Stato di Victoria, fondendo una gran parte della preesistente Citt\u00e0 di Oakleigh con l'intera Citt\u00e0 di Waverley.\nIl sindaco attuale della Citt\u00e0 di Monash \u00e8 Stefanie Perri."}
{"id": "1124694", "revid": "174925", "url": "https://it.wikipedia.org/wiki?curid=1124694", "title": "Recettore di membrana", "text": ""}
{"id": "1124700", "revid": "2128848", "url": "https://it.wikipedia.org/wiki?curid=1124700", "title": "Genoma umano", "text": "Il genoma umano \u00e8 la sequenza completa di nucleotidi che compone il patrimonio genetico dell\"Homo sapiens\", comprendente il DNA nucleare e il DNA mitocondriale.\nHa un corredo approssimativamente di 3,2 miliardi di paia di basi di DNA contenenti all'incirca 20\u00a0000 geni codificanti per proteine.\nIl Progetto Genoma Umano ha identificato una sequenza di riferimento eucromatica, che \u00e8 utilizzata a livello globale nelle scienze biomediche. Lo studio ha inoltre scoperto che il DNA non codificante assomma al 98,5%, pi\u00f9 di quanto fosse stato previsto, e quindi solo circa l'1,5% della lunghezza totale del DNA si basa su sequenze codificanti.\nCaratteristiche.\nCromosomi.\nIl DNA nucleare umano si raggruppa in 24 tipi di cromosomi: 22 autosomi, pi\u00f9 due cromosomi che determinano il sesso (cromosoma X e cromosoma Y). I cromosomi 1\u201322 sono numerati in ordine di lunghezza decrescente. Le cellule somatiche hanno due copie dei cromosomi 1\u201322 provenienti ognuna da un genitore, pi\u00f9 un cromosoma X dalla madre e un cromosoma X o Y (rispettivamente nella femmina e nel maschio) dal padre, per un totale di 46 cromosomi distribuiti in 23 coppie, 22 di cromosomi omologhi (autosomi) e una di cromosomi sessuali (eterosomi).\nGeni.\n\u00c8 stata ipotizzata l'esistenza di circa 20.000 geni codificanti proteine. Il numero stimato di geni umani \u00e8 stato ripetutamente abbassato dalle iniziali predizioni di 100.000 o pi\u00f9 man mano che la qualit\u00e0 del sequenziamento genomico e dei metodi di predizione dei geni sono migliorati, e potrebbe scendere ulteriormente. \nSecondo una stima di Craig Venter (nel 2007) i geni sarebbero 23.224, mentre secondo Jim Kent (2007) sarebbero 20.433 codificanti e 5.871 non codificanti.\nSorprendentemente, il numero di geni umani sembra essere solo poco pi\u00f9 del doppio rispetto a quello di organismi molto pi\u00f9 semplici, come Caenorhabditis elegans e Drosophila melanogaster. In ogni caso, le cellule umane utilizzano massicciamente lo splicing alternativo per produrre un gran numero di proteine differenti da un singolo gene, e si pensa che il proteoma umano sia molto pi\u00f9 grande di quello degli organismi summenzionati.\nLa maggior parte dei geni umani ha esoni multipli e degli introni, che sono frequentemente molto pi\u00f9 lunghi degli esoni fiancheggianti.\nI geni umani sono distribuiti in maniera non uniforme lungo i cromosomi. Ogni cromosoma contiene varie regioni ricche di geni e poveri di geni, che sembrano correlate con le bande cromosomiche e il contenuto in GC. Il significato di questa alternanza non casuale di densit\u00e0 genica non \u00e8 ben compresa allo stato attuale della conoscenza scientifica.\nIn aggiunta ai geni codificanti proteine, il genoma umano contiene diverse migliaia di geni codificanti un RNA, incluso tRNA, RNA ribosomico e microRNA, oltre ad altri geni a RNA non codificanti.\nDimensione dei geni codificanti per proteine.\nLa dimensione dei geni codificanti per proteine del genoma umano \u00e8 estremamente variabile (Tabella 1). Per esempio, il gene per l'istone H1A (\"HIST1H1A\") \u00e8 relativamente corto e semplice, non avendo introni e producendo un RNA messaggero lungo 781 basi e codificando una proteina di 215 amminoacidi (648 basi di sequenza codificante). Il gene per la distrofina (\"DMD\") \u00e8 uno tra i pi\u00f9 lunghi geni codificanti per proteina raggiungendo le 2200 migliaia di basi di lunghezza. Il gene per la titina (\"TTN\") invece, \u00e8 il gene codificante per proteina con la sequenza codificante pi\u00f9 lunga (114.414 basi), con il pi\u00f9 alto numero di esoni (363) e con l'esone singolo pi\u00f9 lungo (17.106 basi).\nTabella 1. Esempi di geni umani codificanti per proteine. (Dati ricavati da: GeneBase 1.1 e banca dati National Center for Biotechnology Information Gene, Luglio 2017).\nUn'analisi iniziale sui dati disponibili nel 2001, l'anno in cui \u00e8 stata pubblicata per la prima volta la sequenza del genoma umano, stimava che la lunghezza media di un esone fosse di 145 basi (mediana: 122 basi), il numero medio di esoni fosse 8.8 (mediana: 7) e che in media una sequenza codificante codificasse 477 amminoacidi (mediana: 367 ; Tabella 21 in). Da una recente analisi sistematica sui dati aggiornati del genoma umano, risulta che il pi\u00f9 lungo gene umano per proteina \u00e8 \"RBFOX1\", lungo 2470 migliaia di basi. In tutto il genoma umano, considerando un gruppo revisionato di geni codificanti per proteine, i precedenti valori sono stati aggiornati ai seguenti: la lunghezza media di un gene per proteina \u00e8 stimata essere di 66.577 basi (mediana: 26.288 basi); la lunghezza media di un esone \u00e8 stimata essere di 309 basi (mediana: 133 basi), il numero medio di esoni \u00e8 stimato essere 11 (mediana: 8) e una sequenza codificante in media per 553 amminoacidi (mediana: 425 amminoacidi; Tabelle 2 e 5).\nSequenze regolatrici.\nIl genoma umano ha molte differenti sequenze regolatrici che sono cruciali nel controllare l'espressione del gene. Queste sono di solito brevi sequenze che appaiono in prossimit\u00e0 e all'interno dei geni. Una conoscenza sistematica di queste sequenze regolatrici e come agiscono assieme in una rete regolatrice genica sta cominciando solo ora a emergere dall'alta capacit\u00e0 di trattare informazioni attraverso gli studi di genomica comparata.\nL'identificazione delle sequenze regolatrici si basa in parte sulla conservazione evoluzionistica. L'evento di divergenza evolutiva tra gli uomini e i topi, per esempio, ha avuto luogo 70\u201390 milioni di anni fa. In questa maniera paragoni computerizzati di sequenze di geni che identificano sequenze non codificanti conservate daranno indicazione della loro importanza in compiti come la regolazione dei geni.\nUn altro approccio della genomica comparata per localizzare le sequenze regolatrici negli uomini consiste nel sequenziamento dei geni del pesce palla. Questi vertebrati hanno essenzialmente gli stessi geni e le stesse sequenze geniche regolatorie dell'uomo, ma con solo un ottavo di DNA \u201cspazzatura\u201d. La sequenza compatta del DNA del pesce palla rende molto pi\u00f9 facile la localizzazione dei geni regolatori.\nAltro DNA.\nLe sequenze codificanti proteine (specificamente, codificanti esoni) comprendono meno dell'1,5% del genoma umano.. A parte i geni e le sequenze regolatrici conosciute, il genoma umano contiene ampie regioni di DNA la cui funzione, se esiste, rimane ignota. Queste regioni comprendono di fatto la maggior parte, da alcuni stimata intorno al 97%, del genoma umano. Molta di essa comprende:\nPseudogeni.\nCiononostante, vi \u00e8 ancora una grande quantit\u00e0 di sequenze che non cade all'interno di alcuna categoria nota.\nMolte di queste sequenze potrebbero essere un artefatto evolutivo che non presenta alcun fine oggi, e queste regioni sono a volte indicate nel loro complesso come DNA spazzatura o \"junk\" DNA. Esiste, tuttavia, una variet\u00e0 di prove emergenti che indicano come alcune sequenze all'interno di queste regioni possano funzionare in modi non ancora compresi. Recenti esperimenti con microarray hanno rivelato che una frazione sostanziale di DNA non-genico \u00e8 di fatto trascritto in RNA, che conduce all'ipotesi che i trascritti risultanti possano avere delle funzioni sconosciute. Inoltre, la conservazione evolutiva lungo i genomi dei Mammiferi di un numero di sequenze cos\u00ec alto da superare la porzione codificante proteine indica che molti, e forse la maggior parte, degli elementi funzionali del genoma rimangano ignoti. Attualmente, nonostante queste eccitanti prospettive, gran parte del genoma umano non viene trascritto e non mostra avere una sequenza altamente conservata. La ricerca sull'informazione portata dalle vaste sequenze del genoma umano le cui funzioni rimangono sconosciute \u00e8 tuttora una delle strade pi\u00f9 importanti dell'indagine scientifica.\nVariabilit\u00e0.\nMolti degli studi sulla variabilit\u00e0 genetica umana si sono focalizzati sugli SNPs, \"single nucleotide polymorphisms\", che sono sostituzioni di una singola base lungo un cromosoma. Diverse analisi stimano che uno SNP sia presente in media ogni 100 o ogni 1000 paia di basi nell'eucromatina del genoma umano, sebbene essi non si presentino con una densit\u00e0 uniforme. Di conseguenza \u00e8 rispettato il detto comune che afferma che \u201ctutti gli uomini sono geneticamente identici almeno al 99%\u201d, anche se questo dovrebbe essere definito da molti genetisti. Una sfida collaborativa su larga scala per catalogare gli SNPs del genoma umano \u00e8 stata intrapresa dall'International HapMap Project.\nI loci genomici e la lunghezza di alcuni tipi di piccole sequenze ripetute sono altamente variabili da persona a persona, e questa caratteristica \u00e8 alla base del DNA fingerprinting e delle tecnologie per i test di paternit\u00e0 basati sull'analisi del DNA. La porzione eterocromatica del genoma umano, che consta in totale di parecchie centinaia di milioni di paia di basi, \u00e8 ritenuta essere abbastanza variabile all'interno della popolazione umana (\u00e8 cos\u00ec ripetitiva e cos\u00ec lunga che non pu\u00f2 essere sequenziata accuratamente con le attuali tecnologie). Questa regione non contiene geni e sembra improbabile che risulti qualche effetto fenotipico significativo dalle variazioni tipiche nelle ripetizioni o nell'eterocromatina.\nMolte mutazioni genomiche grossolane nelle cellule germinali danno probabilmente embrioni non vitali; tuttavia, un certo numero di patologie umane \u00e8 correlato ad anomalie genomiche su larga scala. La sindrome di Down, la sindrome di Turner e un numero di altre malattie sono il risultato della non-disgiunzione di interi cromosomi. Le cellule cancerose mostrano frequentemente aneuploidia dei cromosomi e dei bracci cromosomici, sebbene non sia ancora stata stabilita una relazione di causa ed effetto tra l'aneuploidia e il tumore.\nIn un articolo pubblicato nel 2006 su Nature, alcuni ricercatori avevano scoperto che la variazione del numero di copie (CNV) delle sequenze di DNA nell'uomo e in altri animali pu\u00f2 essere considerevole. Delezioni, inserzioni, duplicazioni e varianti di pi\u00f9 siti, indicate complessivamente come variazioni del numero di copie (CNVs) o polimorfismi del numero di copie (CNPs), sono state individuate in tutti gli uomini e animali esaminati.\nMalattie genetiche.\nQueste condizioni sono causate dall'espressione anomala di uno o pi\u00f9 geni che si associano a un fenotipo clinico. La malattia potrebbe essere causata da una mutazione genica, da un numero anomalo di cromosomi, da mutazioni nella ripetizione ed espansione di triplette. Il numero attuale di malattie genetiche riconosciute \u00e8 all'incirca 4\u00a0000, di cui la pi\u00f9 comune \u00e8 la fibrosi cistica.\nGli studi sulle malattie genetiche sono spesso svolti utilizzando la genetica di popolazione. Il trattamento viene effettuato da un medico-genetista specializzato in genetica clinica. I risultati del Progetto Genoma Umano probabilmente aumenteranno la disponibilit\u00e0 di test genetici per le relative malattie genetiche e alla fine potrebbero anche portare a miglioramenti nei protocolli di cura. I genitori possono essere sottoposti a esami per vagliare le loro condizioni ereditarie e per essere informati delle loro conseguenze, sulla probabilit\u00e0 che una certa malattia venga ereditata e su come evitarla o alleviarla nei loro figli.\nUno degli effetti maggiormente evidenti a livello di fenotipo umano deriva dal dosaggio genico, i cui effetti giocano un ruolo nelle malattie causate da duplicazioni, perdita o rottura dei cromosomi. Per esempio, un alto tasso di individui affetti dalla sindrome di Down, o trisomia 21 sono soggetti alla malattia di Alzheimer, un effetto che si pensa sia dovuto alla sovraespressione della proteina precursore dell'amiloide, una sostanza correlata all'Alzheimer il cui gene mappa sul cromosoma 21. Viceversa, i pazienti affetti da sindrome di Down sono meno soggetti al tumore al seno: questo pu\u00f2 essere probabilmente dovuto alla sovraespressione di un gene oncosoppressore.\nEvoluzione.\nStudi di genomica comparata sui genomi dei mammiferi suggeriscono che all'incirca il 5% del genoma umano si \u00e8 conservato durante l'evoluzione a partire dalla divergenza avvenuta tra queste specie approssimativamente 200 milioni di anni fa. Questa porzione conservata contiene un'ampia maggioranza di geni e sequenze regolatrici. Intrigantemente, dal momento che geni e sequenze regolatrici rappresentano probabilmente meno del 2% del genoma, questo suggerisce che possano esserci pi\u00f9 sequenze funzionali sconosciute che conosciute. Una frazione pi\u00f9 piccola, ma comunque ampia, di geni umani sembra essere condivisa tra la maggior parte dei vertebrati analizzati.\nIl genoma dello scimpanz\u00e9 \u00e8 per il 98.77% identico a quello umano. In media, un gene codificante una proteina in un uomo differisce dal suo ortologo nello scimpanz\u00e9 per solo due sostituzioni aminoacidiche; quasi un terzo dei geni umani ha esattamente la stessa traduzione proteica dei loro ortologhi nello scimpanz\u00e9. Una grande differenza tra i due genomi \u00e8 rappresentata dal cromosoma 2 umano, che \u00e8 il prodotto della fusione dei cromosomi 12 e 13 dello scimpanz\u00e9.\nLa specie umana ha subito una massiccia perdita di recettori olfattivi durante la sua recente evoluzione e ci\u00f2 pu\u00f2 spiegare perch\u00e9 il nostro senso dell'olfatto sia approssimativo rispetto a quello della maggioranza dei mammiferi. Prove evolutive suggeriscono che lo sviluppo della visione dei colori nell'uomo e in diversi altri primati possa aver ridotto il bisogno del senso dell'olfatto.\nGenoma mitocondriale.\nIl genoma mitocondriale umano \u00e8 di grande interesse per i genetisti, dal momento che esso gioca indubbiamente un ruolo importante nelle malattie genetiche mitocondriali. Inoltre, esso \u00e8 in grado di chiarificare alcuni punti \u201coscuri\u201d dell'evoluzione umana; per esempio, l'analisi della variabilit\u00e0 del genoma mitocondriale umano ha portato a ipotizzare un recente comune antenato per tutti gli uomini lungo la linea di discendenza materna. (vedi Eva mitocondriale)\nA causa della mancanza di un sistema di controllo degli errori di copiatura, il DNA mitocondriale (mtDNA) mostra un tasso maggiore di variazione rispetto al DNA nucleare. Questo aumento di circa 20 volte nel tasso di mutazione consente l'utilizzo del mtDNA come strumento per risalire con miglior accuratezza all'antenato materno. Studi del mtDNA nelle popolazioni hanno permesso di tracciare gli antichi flussi migratori, come la migrazione degli Indiani d\u2019America dalla Siberia o dei Polinesiani dall'Asia sud-orientale. \u00c8 stato inoltre utilizzato per dimostrare che c'\u00e8 traccia del DNA dell'uomo di Neanderthal nel genoma dell'uomo europeo che condivide l'1-4% del genoma.\nBrevettabilit\u00e0 e controversie.\nLa brevettabilit\u00e0 del genoma umano pone un problema di bioetica, tanto per il diritto universale alla salute e i costi sanitari delle promettenti terapie geniche legate a questione di copyright, quanto per il divieto delle pratiche eugenetiche.\nEsiste una giurisprudenza su questo argomento. La prima sentenza in merito \u00e8 il pronunciamento del Dipartimento di Giustizia di Manhattan (marzo 2010) nel ricorso di appello fra la Ong American Civil Unione and Patents Foundation e la compagnia privata Myriad Genetics, detentrice dei brevetti sui geni Brca1 e Brca2, considerati mutageni e causa di tumore a seno e ovaie. Secondo il giudice, l'isolamento chimico di una sostanza gi\u00e0 esistente in natura, la scoperta delle propriet\u00e0 terapeutiche o la messa a punto di un protocollo di cura basato su tali elementi preesistenti alla terapia non sono sufficienti per la concessione di un brevetto, che si pu\u00f2 ottenere per un gene modificato o per le terapie geniche derivanti dalla scoperte sul DNA, in ogni caso da un prodotto derivato e differente ottenuto da una trasformazione dell'elemento di partenza esistente in natura."}
{"id": "1124703", "revid": "122712508", "url": "https://it.wikipedia.org/wiki?curid=1124703", "title": "Jean-Fran\u00e7ois Pil\u00e2tre de Rozier", "text": "La sua mongolfiera ebbe un grave incidente vicino a Wimereux, nel Passo di Calais, durante il tentativo di attraversamento del canale della Manica, entrando nella storia come il primo incidente aereo documentato.\nBiografia.\nI primi anni.\nNacque a Metz, il quarto figlio di Magdeleine Wilmard e Mathurin Pilastre, conosciuto anche come \"du Rosier\", un ex-soldato che cambi\u00f2 mestiere per fare l'oste. I suoi interessi nella chimica medica vennero suscitati nell'ospedale militare della sua citt\u00e0, un importante guarnigione di presidio sul confine francese.\nSi trasfer\u00ec a Parigi all'et\u00e0 di 18 anni, dove impar\u00f2 fisica e chimica in accademia a Reims. Venne incaricato di occuparsi del gabinetto di chimica del conte di Provenza, fratello minore del re di Francia, Luigi XVI. Nel 1781 cre\u00f2 un museo tecnico dove effettu\u00f2 molti esperimenti.\nPioniere del volo.\nNel giugno 1783 ebbe modo di assistere al volo del pallone dei fratelli Montgolfier. Il 19 settembre, era presente ai voli senza funi di vincolo di palloni con una pecora, un galletto e un'anatra dal cortile di fronte al palazzo di Versailles. Dopo alcuni test in ottobre, fu il protagonista del primo volo umano della storia il 21 novembre 1783, accompagnato dal marchese d'Arlandes. Nel corso del loro volo di 25 minuti su di una mongolfiera (pallone ad aria calda), viaggiarono per 12 chilometri dal Ch\u00e2teau de la Muette a Butte-aux-Cailles, all'epoca in periferia di Parigi, raggiungendo una altezza di 1000 metri.\nFu uno dei sei passeggeri, insieme a Joseph Montgolfier, di un secondo volo il 19 gennaio 1784, con un gigantesco pallone battezzato \"Le Flesselles\" partito da Lione. Mise a punto un particolare tipo di aerostato, detto \"mongolfiera di Rozier\". Si trattava di un ibrido che traeva la spinta ascensionale sia dall'aria calda che da un gas pi\u00f9 leggero dell'aria. Rozier aggiunse ad un pallone ad idrogeno una camera separata che poteva venir alimentata con aria calda.\nMor\u00ec durante un tentativo di traversata della Manica compiuto in direzione verso l'Inghilterra, in direzione contraria ai venti dominanti. Il pallone sul quale erano Rozier e Pierre-Ange Romain precipit\u00f2 per cause non ben accertate per trecento metri, ma si escluse l'esplosione dell'idrogeno. I due divennero le prime vittime di incidente aereo della storia."}
{"id": "1124704", "revid": "400694", "url": "https://it.wikipedia.org/wiki?curid=1124704", "title": "Tron", "text": ""}
{"id": "1124717", "revid": "729019", "url": "https://it.wikipedia.org/wiki?curid=1124717", "title": "Autostrada dell'Alaska", "text": "L'autostrada dell'Alaska (\"Alaska Highway\"), detta anche \"autostrada dell'Alaska canadese\", \u00e8 un'autostrada che parte da Dawson Creek, nella Columbia Britannica, per arrivare a Delta Junction, in Alaska, passando per Whitehorse, nello Yukon. L'autostrada venne completata il 21 novembre del 1943, ma non fu accessibile fino all'anno successivo. La sua lunghezza \u00e8 di circa .\nProposte per un'autostrada che raggiungesse l'Alaska furono avanzate a partire dal 1930, e alcune persone avventurose iniziarono a percorrere con l'auto itinerari progettati. Siccome gran parte della strada sarebbe dovuta passare attraverso il Canada, l'appoggio del governo canadese era fondamentale, ma non ci fu. Il governo di allora ritenne di non avere interessi a fornire i fondi richiesti per la costruzione della strada, dato che l'unica parte del Canada che ne avrebbe tratto vantaggi sarebbe stata la popolazione dello Yukon, piuttosto ridotta (allora non pi\u00f9 di alcune migliaia di persone).\nAd ogni modo, furono fatte alcune considerazioni sull'itinerario. Il tragitto pi\u00f9 probabile sarebbe passato attraverso la catena delle Montagne Rocciose da Prince George (Columbia Britannica) a Dawson City, prima di dirigersi verso ovest in direzione di Fairbanks (Alaska).\nLe esigenze di guerra stabilirono il tragitto definitivo, affinch\u00e9 collegasse anche i campi d'aviazione della Northwest Staging Route che fornivano velivoli in prestito dagli Stati Uniti all'Unione Sovietica. Cos\u00ec, venne scelto un percorso lungo e piuttosto scomodo che attraversava terreni estremamente accidentati.\nLa strada venne costruita dall'US Army principalmente per facilitare gli spostamenti durante la seconda guerra mondiale.\nCostruzione.\nEsistettero 4 principali \"punte\" nella costruzione della strada: sud-est da Delta Junction attraverso un collegamento con Beaver Creek; nordovest da Dawson Creek (un gruppo avanzato part\u00ec da Fort Nelson, dopo aver attraversato in inverno terre paludose e ghiacciate); sia est che ovest da Whitehorse dopo essere trasportato attraverso la ferrovia White Pass e Yukon Route. L'Esercito utilizz\u00f2 attrezzature di tutti i tipi, compresi battelli, locomotive ferroviarie, e gli alloggi originariamente dedicati per l'uso nel sud della California. Il collegamento orientale avvenne allo storico miglio 588 oggi conosciuto come Contact Creek.\nSebbene fosse stata completata il 28 ottobre 1942, il completamento fu celebrato ad un \"summit\" militare il 21 novembre (e trasmesso dalla radio) l'autostrada non fu utilizzabile da veicoli comuni fino al 1943. Anche da allora comunque esistevano molti limiti: il fondo era misero, non esistevano praticamente guardrail n\u00e9 tornanti per risalire o scendere dai rilievi, che erano affrontati direttamente con rampe scoscese."}
{"id": "1124720", "revid": "152717", "url": "https://it.wikipedia.org/wiki?curid=1124720", "title": "Alaska Highway", "text": ""}
{"id": "1124721", "revid": "110157", "url": "https://it.wikipedia.org/wiki?curid=1124721", "title": "Museo regionale di scienze naturali (Torino)", "text": "Il Museo regionale di scienze naturali di Torino, chiuso al pubblico dall'agosto 2013 per interventi di restauro e ripristino degli impianti, \u00e8 un settore della Regione Piemonte. \nRaccoglie, tra le altre, le collezioni di storia naturale dell'Universit\u00e0 di Torino, iniziate tra fine Settecento e i primi dell'Ottocento. \nIstituito nel 1978 con legge regionale n. 37/78, il museo si trova nel centro storico della citt\u00e0, ubicato nell'edificio gi\u00e0 sede dell'ospedale San Giovanni Battista, sorto alla fine del XVII secolo ad opera di Amedeo di Castellamonte e completato da altri illustri architetti.\nDescrizione.\nOltre alle collezioni dell'Universit\u00e0, il museo \u00e8 anche attivo nella costituzione di nuove collezioni biologiche e abiologiche, ad esempio, le collezioni di entomologia raccolte durante le campagne di raccolta di vari entomologi torinesi o ex conservatori, fra cui Achille Casale, Pier Mauro Giachino, Mauro Daccordi, Pierluigi Scaramozzino, Guido Pagliano. Anche nel campo della vertebratologia ospita importanti collezioni, fra le quali quelle erpetologiche dell'America Latina (Jos\u00e9 M. Cei), nonch\u00e9 del Madagascar (raccolte principalmente da Franco Andreone).\nNel museo si possono visitare cinque sezioni principali, esposte su uno spazio di circa 1000\u00a0m\u00b2. I campi scientifici trattati variano dalla zoologia alla entomologia, dalla botanica alla mineralogia, dalla geologia alla paleontologia. Al primo piano \u00e8 inoltre presente una vasta biblioteca.\nLa sezione entomologica, \u00ab conosciuta in tutto il mondo, \u00e8 di straordinaria importanza scientifica per la presenza di circa 15.000 esemplari tipici di numerose specie di insetti (in particolare coleotteri, imenotteri, lepidotteri, ortotteri ed emitteri), cio\u00e8 di quegli individui su cui gli studiosi hanno descritto le specie nuove per la scienza \u00bb.\nDall'agosto 2013 \u00e8 temporaneamente chiuso ai visitatori a causa di un'esplosione inattesa di una bombola anti-incendio che ha danneggiato parte della nuova sezione espositiva intitolata \"Lo spettacolo della natura\"\nCollezioni rinomate.\nPresenti le collezioni dei seguenti naturalisti:\nConservatori.\nI conservatori del MRSN sono Franco Andreone (zoologia), Luca Ghiraldi (zoologia), Fabrizio Longo (botanica), Annalaura Pistarino (paleontologia), Massimiliano Senesi (mineralogia, petrografia e geologia).\nAttivit\u00e0 di ricerca.\nNegli ultimi anni l'attivit\u00e0 di ricerca dei vari conservatori e dei relativi collaboratori si \u00e8 sviluppata prioritariamente in ambito botanico, entomologico, malacologico ed erpetologico. Di particolare rilevanza l'attivit\u00e0 di ricerca e di salvaguardia delle specie di anfibi e di rettili del Madagascar.\nBiblioteca.\nLa biblioteca del museo, istituita nel 1993, consta di circa 12.000 volumi. Tra di essi esiste un fondo antico di circa 6.000 testi, frutto dell'acquisto, ad opera del museo, della collezione degli eredi del Marchese Spinola nel 1982: sono antichi testi di pregio riguardanti le scienze naturali ed i viaggi di esplorazione scientifica, stampati tra il 1500 ed il 1850. Moltissime le opere di naturalisti ed entomologi illustri del XVIII e XIV secolo tra cui \u00e8 possibile ricordare: Buffon, Linneo, Fabricius, Swammerdamm, Scopoli.\nLa biblioteca possiede altri libri antichi ma anche numerose raccolte di riviste, tra cui la completa collezione della rivista inglese Curtis's Botanical Magazine, conosciuta soprattutto per splendide riproduzioni di tavole di fiori colorate a mano.\nImportanti anche i resoconti di viaggio sulle Indie Occidentali (fine Cinquecento - inizio Seicento), curati da Theodor de Bry, e i 38 volumi de \"Description de l'\u00c9gypte\", realizzati da viaggiatori francesi dopo la spedizione di Napoleone in Egitto.\nTutti i volumi antichi e moderni sono presenti nel catalogo collettivo del progetto bibliotecario SBN, ed i periodici anche nel catalogo collettivo ACNP, a cui \u00e8 legato il servizio di document delivery NILDE.\nLa bibliotecaria responsabile \u00e8 Marina Spini, in collaborazione con l'aiuto bibliotecario Pier Giuseppe Chiad\u00f2 Fiorio."}
{"id": "1124725", "revid": "1924342", "url": "https://it.wikipedia.org/wiki?curid=1124725", "title": "Billboard Hot 100", "text": "La Billboard Hot 100 \u00e8 la principale classifica musicale dell'industria discografica statunitense, pubblicata settimanalmente dalla rivista specializzata \"Billboard\". La classifica elenca le canzoni di maggior successo: \u00e8 basata sulle trasmissioni radio, sullo streaming in rete e sulla vendita dei dischi, insieme alle visualizzazioni del noto sito di \"video sharing\" YouTube, ma tenendo in considerazione solo gli Stati Uniti d'America. Viene stilata con criteri che sono cambiati pi\u00f9 volte nel corso dei decenni per adattarsi alle mutazioni del mercato e dell'avanzamento tecnologico.\nSpesso il successo di un singolo presente in questa classifica determina un notevole innalzamento del suo successo mondiale, vista l'imponenza del mercato musicale statunitense nel mondo.\nLa prima canzone classificata alla numero uno della Billboard Hot 100 \u00e8 stata \"Poor Little Fool\" di Ricky Nelson, pubblicata il 4 agosto 1958.\nStoria.\nQuella che conosciamo oggi come Billboard Hot 100 \u00e8 stata preceduta negli anni quaranta e cinquanta da diverse classifiche separate le quali avevano il compito di definire, tracciare e ordinare il singolo pi\u00f9 popolare del giorno. Le classifiche pi\u00f9 importanti sono state:\nIl 12 novembre 1955 faceva il suo debutto la \"The Top 100\", la Top 100, compilata sempre da Billboard, destinata a durare non pi\u00f9 di qualche anno.\nIl 17 giugno 1957 la classifica \"Most Played in Jukeboxes\" scomparve. Ci\u00f2 port\u00f2 il declino dei jukebox, insieme all'ascesa delle playlist radio, che ormai trasmettevano le migliori canzoni Rock. Stesso destino tocc\u00f2 poi alle classifiche \"The Top 100\" e \"Most Played in Jukeboxes\", scomparse il 28 luglio 1958.\nLa settimana seguente, precisamente il 4 agosto 1958, Billboard introdusse un'unica classifica di singoli che tenesse conto di tutti i generi: la Hot 100. La Hot 100 divenne velocemente lo standard principale dell'industria discografica statunitense, tanto da spingere la stessa Billboard ad abbandonare anche la classifica \"\"Best Sellers in Stores\",\" il 13 ottobre 1958.\nAd oggi, la Billboard Hot 100 \u00e8 diventata e resta ancora il mezzo principale con il quale si misura la popolarit\u00e0 di una canzone, negli Stati Uniti. La Hot 100 \u00e8 regolata dai passaggi in radio dei singoli (misurati dalla Nielsen BDS), dai dati di vendita sia fisici che digitali (forniti da Nielsen Soundscan) e dalla fruizione dei singoli in streaming, misurata grazie alla collaborazione dei servizi che permettono la fruizione dei singoli stessi.\nCon il passare del tempo sono state introdotte molte altre classifiche di sottogeneri musicali e categorie musicali, le quali contribuiscono alla classifica della Hot 100. Le pi\u00f9 importanti sono:\nComposizione.\nLa classifica ufficiale viene pubblicata da \"Billboard\" ogni marted\u00ec. Ecco un esempio di tracciamento settimanale:\nLa classifica negli anni.\n2000.\nIn quest'anno, sono nate molte nuove stelle, come la Billboard Hot 100 dimostra; tra i singoli di maggior successo dell'anno in America possiamo mettere:\nIn quell'anno per\u00f2 le future stelle non mancavano:\nTra gli altri singoli famosi in quell'annata possiamo trovare:\nTra i cantanti pi\u00f9 di successo in quell'anno nel continente oltre ai citati su, possiamo trovare: Jessica Simpson, Eminem, Jennifer Lopez, Marc Anthony, Aaliyah, Enrique Iglesias, e i Savage Garden con altri gruppi rock.\n2003.\nNel 2003 la Billboard Hot 100 non ha avuto molte vette, in un intero anno solo 12 brani sono riusciti ad avere quel \"grande onore\"; tra i singoli di maggior successo dell'anno possiamo mettere:\nTra gli altri singoli famosi in quell'annata possiamo trovare:\nTra cantanti di successo nel continente americano in quell'anno oltre quelli citati su troviamo: R. Kelly, Nelly, Aaliyah, Kelly Clarkson, Ashanti, Norah Jones, Snoop Dogg, ed anche un'allora debole Mariah Carey.\n2004.\nNel 2004 13 singoli hanno raggiunto la vetta della classifica. Tra i maggiori successi dell'anno ricordiamo:\nTra gli altri brani di successo troviamo:\nTra i cantanti di successo di quell'anno troviamo Maroon 5, Outkast, Alicia Keys, Britney Spears, Evanescence, Destiny's Child e Beyonc\u00e9.\n2011.\nKaty Perry risulta essere la regina dell'anno riuscendo a piazzare ben cinque singoli: California Gurls, Teenage Dream, Firework, Last Friday Night, E.T. provenienti dal suo secondo album Teenage Dream, tutti alla numero 1 della Billboard, eguagliando il record detenuto per anni da Michael Jackson\n2016.\nIl 2016 ha portato diversi successi a rimanere a lungo nella classifica. Tra questi possiamo annoverare:\nUna breve permanenza alla numero uno anche per Zayn, diventato da poco solista, e per Justin Timberlake, che torna sulle scene con la colonna sonora di Trolls.\nSebbene non raggiungano mai il primo posto sono da segnalare anche i Twenty One Pilots che sbocciano definitivamente, i Lukas Graham, Flo Rida, Mike Posner che impazza radiofonicamente con la sua \"I Took A Pill In Ibiza,\" le Fifth Harmony, i DNCE (nuovo progetto discografico di Joe Jonas), Shawn Mendes, Calvin Harris, Alessia Cara, i Major Lazer, Charlie Puth, The Weeknd, Selena Gomez, Nicki Minaj e le giovanissime Hailee Steinfeld e Daya.\n2018.\nLucid Dreams di Juice Wrld"}
{"id": "1124728", "revid": "446353", "url": "https://it.wikipedia.org/wiki?curid=1124728", "title": "Operazione Ivory Coast", "text": "L'operazione Ivory Coast fu un'operazione militare che ebbe luogo nel corso della guerra del Vietnam.\nDescrizione.\nIl 21 novembre, 1970, il colonnello dell'U.S. Army Arthur D. \"Bull\" Simons guid\u00f2 un'unit\u00e0 di 56 soldati delle U.S. Army Special Forces in un raid sul campo di prigionia di Son Tay situato 23 miglia ad ovest di Hanoi nel Vietnam del Nord.\nL'obiettivo dell'operazione era soccorrere circa 70 americani prigionieri di guerra che si pensava fossero detenuti nel campo. La missione fu un successo dal punto di vista tattico tuttavia i prigionieri da soccorrere erano stati gi\u00e0 trasferiti in un'altra localit\u00e0.\nCome conseguenza del raid, i Nord-Vietnamiti modificarono la gestione dei loro campi di prigionia, concentrandoli in poche localit\u00e0 ed in complessi pi\u00f9 grandi e maggiormente difendibili, tra i quali il pi\u00f9 noto fu il cosiddetto \"Hanoi Hilton\". Dopo il loro rimpatrio, diversi ex-prigionieri di guerra affermarono che trovarsi a contatto con altri loro commilitoni e connazionali fu molto utile per sollevare il loro morale, venendo a conoscenza dei tentativi di recupero organizzati dalle proprie forze armate.\nDurante la Guerra del Vietnam ci furono numerosi tentativi di recuperare i prigionieri di guerra americani, ma solo uno di essi ebbe esito positivo, ma quindici giorni dopo la sua liberazione l'unico prigioniero recuperato con successo mor\u00ec per le ferite subite da fuoco nemico durante le operazioni di recupero.\nPianificazione e organizzazione delle operazioni.\nIl raid alla prigione di Son Tay era parte di tre missioni che, nel loro insieme, componevano l\"'operazione Ivory Coast\". L'idea di organizzare una missione di soccorso nel Vietnam del Nord nacque intorno al maggio 1970, con l'identificazione di diversi campi di prigionia compreso quello di Son Tay. Il generale Earle G. Wheeler, autorizz\u00f2 il 10 giugno 1970 l'attivit\u00e0 di una squadra di 15 membri con il nome in codice Polar Circle, che aveva lo scopo di studiare la fattibilit\u00e0 delle operazioni di soccorso; uno di essi avrebbe supervisionato l'operazione da uno degli elicotteri impegnati nel raid.\nLa seconda fase, l'operazione Ivory Coast, ebbe inizio l'8 agosto 1970, quando l'ammiraglio Thomas H. Moorer, nomin\u00f2 il brigadiere generale dell'Air Force, il Generale LeRoy J. Manor come comandante delle operazioni e il colonnello Simons come vice comandante della task force. \u201cIvory Coast\u201d comprevedeva la fase organizzativa, di pianificazione, addestramento e dislocamento per l'operazione. Il generale Manor appront\u00f2 uno stabilimento di addestramento nella base di Eglin, in Florida, e radun\u00f2 27 uomini per il gruppo di pianificazione. Il Colonnello Simons reclut\u00f2 103 volontari dal personale dal 6\u00ba e 7\u00ba gruppo delle Forze Speciali di Fort Bragg, Carolina del Nord e le trasfer\u00ec ad Eglin. La task force operava sotto il nome ambiguo di \"Joint Contingency Task Group\" (JCTG).\nIl gruppo di pianificazione studi\u00f2 una serie di parametri necessari per un raid notturno: i punti chiave erano le buone condizioni meteorologiche e una luna ad un quarto 35 gradi sopra l'orizzonte per una ottima visibilit\u00e0. Furono identificate due \"finestre\" con questi parametri: il 21-25 ottobre ed il 21-25 novembre. L'addestramento fu condotto ad Eglin con una replica del campo di prigionia per le prove di recupero; un modello in scala (nome in codice \u201cBarbara\u201d) fu utilizzato per la familiarizzazione.\nIl generale Manor ed il Colonnello Simons incontrarono il comandante della Task Force 77, l'ammiraglio Fred Bardshar, per concordare una missione diversiva condotta da velivoli della marina. A causa delle restrizioni causate dallo stop ai bombardamenti allora in vigore, i velivoli non avrebbero potuto trasportare armi, eccettuati poco velivoli con scopi di ricerca e salvataggio.\nIl 24 settembre, il generale Manor comunic\u00f2 al segretario alla Difesa Melvin Laird che il JCTG era pronto per la finestra di ottobre, ma dopo una riunione alla Casa Bianca l'8 ottobre con il consigliere per la Sicurezza nazionale Henry Kissinger, la missione fu posticipata alla finestra di novembre. Questo ritardo, nonostante aumentasse il rischio di compromettere la segretezza della missione, aveva il vantaggio di consentire un migliore addestramento, l'acquisizione di equipaggiamento per la visione notturna, e permetteva ulteriori ricognizioni della prigione. Fra il 10 novembre e il 17 novembre il JCTG si spost\u00f2 nella sua localit\u00e0 di dislocamento in Thailandia, ed inizi\u00f2 a studiare il tempo atmosferico. Le previsioni indicavano che il Tifone Patsy avrebbe causato brutto tempo sul Vietnam del Nord per tutta la durata del periodo-finestra, ma le condizioni del 20 novembre sarebbero state accettabili. Il Generale Manor autorizz\u00f2 lo spostamento in avanti della data della missione di 24 ore."}
{"id": "1124729", "revid": "536103", "url": "https://it.wikipedia.org/wiki?curid=1124729", "title": "Quietismo", "text": "Il quietismo, detto anche molinosismo, \u00e8 una dottrina mistica che ha lo scopo di indicare la strada verso Dio e la perfezione cristiana, consistente in uno stato di quiete passiva e fiduciosa dell'anima. Attraverso questo stato continuo di serenit\u00e0 e di unione in Dio, l'anima raggiunge una specie di indifferenza mistica, fino ad arrivare a negare le pratiche e le liturgie comuni della religione tradizionale.\nStoria.\nIl quietismo ebbe origine in Italia verso la fine del XVII secolo, scaturito e predicato dalle idee del teologo spagnolo Miguel de Molinos, contenute nella sua opera principale, la \"Guida Spirituale\" (1675). Il quietismo si focalizza quindi sulla perfezione cristiana, raggiungibile solo grazie alla vicinanza con Dio; il percorso quietista \u00e8 caratterizzato da un profondo e continuo \"desiderio di Dio\", di tranquillit\u00e0 cristiana e di unione che porta alla fine del percorso mistico e alla cessazione delle pratiche che hanno permesso il percorso stesso (quindi i vincoli dell'ascesi e la liturgia). Per il quietismo, Dio \u00e8 l'unico obiettivo della vita cristiana.\nOpposto ad ogni forma di spiritualismo, il quietismo appare come una reazione al giansenismo, dal momento che l'itinerario mistico proposto rende Dio pi\u00f9 accessibile all'anima umana, lontano dai rigorismi e dalle dure ascesi giansenistiche prive di un collegamento diretto con la certezza della salvezza spirituale (vedi Doppia predestinazione).\nIl quietismo trov\u00f2 vari sbocchi nell'ambiente intellettuale e filosofico francese e fu adottato da personalit\u00e0 come Monsieur Ponthieu e pi\u00f9 tardi Andrew Michael Ramsay.\nLa dottrina quietista venne ufficialmente condannata come eresia da papa Innocenzo XI con la pubblicazione della bolla \"Coelestis Pastor\" del 20 novembre 1687.\nLe idee quietiste, combattute aspramente dal Bossuet, riprendono vigore in Francia dieci anni pi\u00f9 tardi con Madame Jeanne Guyon e la sua opera intitolata \"Moyen court et tr\u00e8s facile de faire oraison\" (1685). Nel dibattito teologico si inserisce anche F\u00e9nelon con l\"'Explications des maximes des saints sur la vie int\u00e9rieure\", il quale difende l'ortodossia cattolica e fa appello agli insegnamenti di Clemente Alessandrino e Giovanni Cassiano.\nIl 12 marzo 1699 papa Innocenzo XII, con il breve \"Cum alias\", condannava 23 tesi tratte dall'opera di F\u00e9nelon.\nLa vittoria di Bousset su F\u00e9nelon e Madame Guyon segn\u00f2 l'evento che dal teologo e storico Louis Cognet viene descritto come \"il crepuscolo dei mistici\", cio\u00e8 la fine dell'autentico misticismo cristiano in Francia.\nFenomeni analoghi.\nNella cristianit\u00e0 orientale, soprattutto per quanto riguarda la Chiesa ortodossa, pu\u00f2 essere considerato una filosofia spirituale e teologica estremamente simile l'esicasmo, cio\u00e8 un ascetismo mirato al raggiungimento della pace interiore e della comunione con Dio. A differenza del quietismo, il quale si era sviluppato in un'epoca in cui la Chiesa cattolica tendeva a distruggere o a condannare come eresia qualunque dottrina che non fosse stata promulgata dalla Chiesa di Roma stessa, l'esicasmo divenne una delle forme di misticismo cristiano pi\u00f9 popolari e accettate in Oriente (il monaco ortodosso Gregorio Palamas fu uno dei maggiori sostenitori della dottrina esicasta)."}
{"id": "1124731", "revid": "767487", "url": "https://it.wikipedia.org/wiki?curid=1124731", "title": "Prezioso feat. Marvin", "text": "Prezioso feat. Marvin \u00e8 un gruppo di musica dance italiana fondato nel 1999, che nel corso degli anni ha ottenuto le prime posizioni delle classifiche musicali in vari paesi europei, tra cui Italia, Germania e Regno Unito.\nCarriera.\nInizialmente era formato dal trio composto dai fratelli DJs Giorgio Prezioso (Roma, 23 febbraio 1971) ed Andrea Prezioso (Roma, 31 ottobre 1967) e da Alessandro Moschini (Roma, 2 agosto 1972), in arte \"Marvin\" (per via della somiglianza con il pugile statunitense Marvin Hagler), ma dal 2007 il gruppo si \u00e8 ridotto a due elementi, dopo l'abbandono di Giorgio Prezioso, che and\u00f2 a formare un duo con \"DJ Libex\".\nIl loro primo singolo, Tell Me Why, \u00e8 un grande successo estivo del 1999, seguito da vari altri singoli, quali Let's Talk About a Man, del 2001, seguito da We Rule the Danza, dell'anno successivo. Ottiene un ottimo successo nell'estate del 2003 anche il remix di \"Voglio vederti danzare\" di Franco Battiato. Nel 2009, viene pubblicato il singolo \"I Believe\" senza Giorgio Prezioso. Verso la fine dell'anno Giorgio Prezioso ritorna nel gruppo e arrangiano una cover di \"The Riddle\" (famosa canzone degli anni ottanta di Nik Kershaw)."}
{"id": "1124737", "revid": "106170395", "url": "https://it.wikipedia.org/wiki?curid=1124737", "title": "Sei sindaci dei drappieri di Amsterdam", "text": "Sei sindaci dei drappieri di Amsterdam noto anche semplicemente come I sindaci dei drappieri (\"De Staalmeesters\") \u00e8 un dipinto a olio su tela (191,5x279 cm) realizzato nel 1662 dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam.\nL'opera \u00e8 firmata e datata \"REMBRANDT F. 1662\" (sul tappeto che ricopre il tavolo); firma apocrifa \"REMBRANDT F. 1661\" (sulla parete in alto a destra).\nGli uomini ritratti sono tutti membri della gilda dei drappieri di Amsterdam. I loro nomi sono: Jacob van Loon (1595-1674), Volckert Janszoon (1605-1681), Willem van Doeyenburg (1616-1687), Jochem de Neve (1629-1681) ed Aernout van der Meye (1625-1681). La figura in piedi \u00e8 invece Frans Hendrickszoon Bel (1629-1701), il manutentore dell'edificio che ospitava la gilda."}
{"id": "1124739", "revid": "287204", "url": "https://it.wikipedia.org/wiki?curid=1124739", "title": "Emidio Morganti", "text": "Carriera.\nNel 1997 venne promosso alla CAN di Serie C per decisione del dirigente arbitrale Pietro D'Elia e, dopo 3 stagioni e 30 presenze in Serie C1 (compresa una gara di play-out), a cui si aggiunse la finale dei play-off di Serie C2 del 2000 -, nel 2000 fu gratificato con la promozione alla CAN A e B, per scelta dell'allora designatore Maurizio Mattei.\nDebutt\u00f2 in Serie A nel 2001, in occasione della partita - e l'alto rendimento espresso lo port\u00f2 a sfiorare, nel 2006, la nomina ad arbitro internazionale, per la quale gli viene preferito il collega Tiziano Pieri.\nNell'estate 2006 il suo nome comparve nelle intercettazioni dell'inchiesta denominata \"Calciopoli\" per alcune telefonate intercorse col dirigente milanista - poi squalificato - Leonardo Meani (in particolare, le conversazioni riguardavano la volont\u00e0 di Morganti di acquistare dei biglietti per delle partite, dopo pagamento in denaro). Dapprima Morganti venne sospeso per qualche mese in via cautelare dall'AIA, poi fu scagionato da ogni tipo di accusa in sede disciplinare.\nTornato sui campi, ha arbitrato regolarmente in Serie A, categoria in cui ha totalizzato, al termine della stagione 2010-2011, 132 presenze, tra cui numerose \"classiche\" del campionato italiano come 2 derby di Milano, 3 derby di Roma, 1 Milan-Juventus, 1 Juventus-Roma, 2 Milan-Roma, 2 Roma-Inter, 2 derby della Lanterna, e gli spareggi-promozione della serie B 2008 (AlbinoLeffe-Lecce) e 2009 (Livorno-Brescia); il 17 maggio 2007 diresse la finale di ritorno di Coppa Italia -.\nIl 4 marzo 2008 viene chiamato a dirigere la finale del torneo \"Beppe Viola\" di Arco.\nIl 24 maggio 2008, a coronamento di un campionato con un altissimo livello di rendimento, viene designato per la finale di Coppa Italia allo Stadio Olimpico di Roma tra ed , partita tornata a disputarsi con gara unica.\nIn chiusura della stagione agonistica 2007-2008 viene insignito con il prestigioso \"Premio Giovanni Mauro\", destinato all'arbitro CAN particolarmente distintosi.\nNell'agosto 2009, in apertura di stagione, riceve un'importante designazione (che gli mancava) per la finale di Supercoppa italiana, in programma in Cina, a Pechino, tra e .\nPur non essendo internazionale, nella stagione 2009-2010 viene designato in pi\u00f9 di un'occasione come arbitro addizionale (il cosiddetto arbitro di porta), nelle partite della fase a gironi dell'Europa League, le quali prevedono questo esperimento con due ufficiali di gara sistemati dietro le porte per verificare meglio eventuali situazioni dubbie proprio in area di rigore.\nIl 16 maggio 2010 dirige - 0-1, partita dell'ultima giornata di campionato che sancisce il diciottesimo scudetto dei nerazzurri.\nNel luglio 2010 avrebbe dovuto terminare la propria esperienza alla CAN, avendo raggiunto il decimo e ultimo anno di permanenza possibile per coloro che non diventano internazionali, ma per essersi distinto nel corso della stagione gli viene concessa la deroga di un ulteriore anno; contestualmente, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A.\nIl 24 gennaio 2011 riceve il premio di migliore arbitro AIC dell'anno 2010, avendo la meglio sugli altri due colleghi in nomination Tagliavento e Rizzoli.\nIl 7 maggio 2011 dirige - 0-0, partita della terzultima giornata di campionato che sancisce il diciottesimo scudetto dei rossoneri.\nIl 29 maggio 2011 dirige la sua terza finale di Coppa Italia in carriera, dispuitatasi a Roma tra Inter e .\nIl 30 giugno 2011 viene dismesso per limiti di et\u00e0 dalla CAN A, e pochi giorni dopo viene eletto come componente della commissione CAN B per la stagione 2011-2012, prendendo il posto di Domenico Messina (il quale a sua volta ne diventa responsabile), dopo l'addio di Roberto Rosetti. Per le due stagioni successive, 2012-2013 e 2013-2014, gli viene riconfermato l'incarico.\nPer la stagione 2014-2015 viene nominato membro della commissione CAN A con Domenico Messina responsabile, carica confermata nelle due stagioni successive.\nIl 4 luglio 2017 si apprende della sua nomina a commissario della CAN B. L'ascolano va a sostituire Stefano Farina, venuto a mancare pochi mesi prima. Carica confermata per il 2018-19 e a seguire 2019-2020."}
{"id": "1124741", "revid": "1522738", "url": "https://it.wikipedia.org/wiki?curid=1124741", "title": "Son Tay", "text": "Son Tay \u00e8 una cittadina (\"th\u1ecb x\u00e3\") del Vietnam, all'interno dell'area metropolitana di Hanoi, gi\u00e0 capoluogo della provincia di Son Tay, fusasi con Ha Dong nel 1965 nella provincia di Ha Tay, entit\u00e0 amministrativa soppressa nel 2008.\nSon Tay \u00e8 meglio conosciuta per essere il luogo in cui si trovava il campo di prigionia che l'Esercito degli Stati Uniti tent\u00f2 di liberare con l'Operazione Ivory Coast il 21 novembre 1970."}
{"id": "1124745", "revid": "1924342", "url": "https://it.wikipedia.org/wiki?curid=1124745", "title": "East 17", "text": "Gli East 17 sono una boy band britannica (formata da Brian Harvey, John Hendy, Terry Coldwell e Tony Mortimer).\nStoria.\nIl loro periodo di maggior fama va dagli inizi degli anni 1990 fino alla met\u00e0 dello stesso decennio. Tra i loro singoli di maggior successo si possono ricordare \"The house of love\", \"It's alright\", \"Stay another day\", \"Thunder\" e \"West End Girls\" (cover del popolare brano dei Pet Shop Boys). La band \u00e8 stata posta in contrapposizione dal pubblico e dalla critica con i Take That. Si sciolsero ufficialmente nel 1996, riunendosi poi nel 1998 sotto il nome E-17, e senza Harvey, che si era lasciato andare in alcune dichiarazioni controverse relative all'uso di droga. In ogni caso, il gruppo non riconferm\u00f2 il successo degli anni precedenti e si sciolse nuovamente dopo appena un anno. La band si \u00e8 ricostituita nel 2006, stavolta con la formazione originale.\nBrian Harvey.\nIn particolare il cantante e frontman Brian Harvey ha cercato in questi anni nuova visibilit\u00e0 mediatica partecipando a \"I'm a celebrity...get me out of here!\" (una sorta di \"Isola dei famosi\" britannica) dove si distinse per atteggiamenti rissosi e polemici. Dopo aver tentato il suicidio per due volte, in seguito ad una depressione, nel 2005 si trov\u00f2 nuovamente a rischio della vita rimanendo vittima di un grave quanto strano incidente: cadde dal posto di guida della sua auto (una Mercedes) facendo retromarcia, rimanendo schiacciato sotto le ruote del veicolo. Harvey trascorse un lungo tempo in ospedale in seguito alle serie ferite riportate (oltre a fratture al bacino e agli arti inferiori, sub\u00ec un collasso polmonare), durante il quale si vocifer\u00f2 che l'incidente fosse stato in realt\u00e0 un ennesimo tentativo di suicidio. Una volta ristabilito, lo stesso cantante sment\u00ec la circostanza chiarendo le dinamiche dell'incidente, affermando di aver aperto la portiera per un malore e di essere poi inavvertitamente scivolato fuori."}
{"id": "1124747", "revid": "2091899", "url": "https://it.wikipedia.org/wiki?curid=1124747", "title": "Sestiere (Rapallo)", "text": "I Sestieri di Rapallo (\"Sest\u00ea de Rapallo\" in dialetto locale) sono le antiche divisioni territoriali del nucleo storico della cittadina rivierasca di Rapallo, nel Tigullio. I sei sestieri cittadini sono ufficialmente riconosciuti dallo statuto comunale del Comune di Rapallo.\nStoria.\nL'origine e la creazione dei primi due quartieri storici risalgono al Medioevo quando, nel 1143, i territori tra Rapallo e Zoagli furono divisi in due blocchi distinti; nel XIII secolo vengono istituiti, in questa parte di territorio, i quartieri di \"Borculi\" (pron. Borsuli, Borzoli in lingua italiana) e \"Mandulexi\" (pron. Manduleji, Amandolesi in lingua italiana).\nFu con la creazione della podesteria e del successivo capitaneato di Rapallo (1608), inserito nei territori della Repubblica di Genova, che il territorio comunale sub\u00ec un maggiore incremento della giurisdizione annettendo borghi, villaggi e localit\u00e0 appartenenti al precedente capitaneato di Chiavari. Nei nuovi confini geografici-politici rientr\u00f2 quasi interamente la media val Fontanabuona e il Tigullio occidentale, dividendo il vasto territorio in sei principali sestieri:\nAllo scioglimento del capitaneato, a seguito della dominazione francese (1797) di Napoleone Bonaparte, che caus\u00f2 tra l'altro la caduta della repubblica genovese e l'annessione della costituita Repubblica Ligure al Primo Impero francese (1805), si ridisegnarono i confini cittadini suddividendoli in sei sestieri locali: Borzoli, Cappelletta, Cerisola, Costaguta, Seglio e San Michele, divisione storica tuttora in vigore.\nDal XVII secolo, secolo dove ufficialmente presero il via i festeggiamenti pirotecnici alla santa patrona di Nostra Signora di Montallegro, tutti i sestieri sono impegnati a turno nel celebrare la festa pi\u00f9 importante per il comune rapallese.\nI sestieri.\nBorzoli.\nIl sestiere \u00e8 uno dei pi\u00f9 antichi e originariamente le sue terre erano affacciate sulla costa che si estendevano fino ai confini con Chiavari. Fu presente gi\u00e0 dal XII secolo assieme all'antico quartiere di Amandolesi e maggiore importanza l'assunse nel 1608 quando la citt\u00e0 divenne sede dell'omonimo capitaneato; compare infatti nella nuova divisione cittadina, necessaria dopo l'annessione di nuove terre, assieme ai sestieri comprensoriali di Pescino, Olivastro, Amandolesi, Oltremonte e Borgo.\nIl sestiere, oggi ridimensionato, \u00e8 riuscito inoltre a mantenere nei secoli l'antico toponimo a differenza delle altre divisioni storiche che, anch'esse ridimensionate, mutarono nelle attuali nomenclature.\nI territori di Borzoli sono in gran parte ubicati lungo le colline che degradano verso la sponda sinistra del torrente San Francesco, detto anche Fossato di Monte, sboccando infine verso il mare nella piccola spiaggia antistante il cinquecentesco castello sul mare. I suoi possedimenti comprendono inoltre, oltre allo stesso castello, la passeggiata a mare (lungomare Vittorio Veneto) fino al molo dello scalo dei vaporetti adiacente al Chiosco della musica in Piazza Martiri per la libert\u00e0.\nL'intero territorio, confinante con i due sestieri di Cerisola e Seglio, appartiene oggi esclusivamente alla parrocchia dei santi Gervasio e Protasio. Il vessillo - di colore rosso - ritrae san Bartolomeo, santo patrono del sestiere, e la raffigurazione del quadretto bizantino \"Dormitio Mariae\" che secondo la leggenda locale fu donato dalla Vergine Maria al contadino Giovanni Chichizola nell'apparizione mariana del 2 luglio del 1557. Il colore rosso \u00e8 tipico anche delle divise dei \"massari\", coloro che sparano nello spettacolo pirotecnico, ricordanti le insigne scarlatte caratteristiche del santo Bartolomeo.\nCappelletta.\nCos\u00ec come Borzoli anche il sestiere Cappelletta \u00e8 uno dei pi\u00f9 antichi della citt\u00e0, originariamente inglobato nei territori dell'antico quartiere di Amandolesi sorto nel XII secolo. Nel XVI secolo appare con il toponimo de la Villa di Cappelletta, sempre inserito nel vasto sestiere cittadino. Dei sei sestieri \u00e8 l'unico che non ha sbocchi diretti al mare in quanto precluso dal sestiere Cerisola.\nLa prima citazione ufficiale del sestiere Cappelletta appare verso la fine del XIX secolo quando venne menzionata come una delle sei cappelle che dividevano il paese. Oggi il suo territorio comprende approssimativamente la zona tra il rio Cereghetta, la zona meridionale del quartiere Laggiaro (la parte a nord \u00e8 compresa nel sestiere Cerisola), il torrente Boate ed il suo affluente San Pietro. Nei confini rientra il popoloso quartiere di Sant'Anna, inglobando tra l'altro la zona del golf cittadino.\nNon avendo di fatto una postazione idonea per poter sparare durante le feste patronali di luglio, a causa della massiccia urbanizzazione presente in tali quartieri, un accordo con il confinante Cerisola ha permesso al sestiere di poter usufruire della zona presso il Lido (spiaggia di Rapallo) compresa nei territori della prima.\nIl vessillo - di colore arancione - raffigura sant'Anna e Maria bambina, la prima santa patrona del sestiere.\nCerisola.\nIl toponimo Cerisola deriverebbe molto probabilmente dalla denominazione di due cappelle rurali, ancora oggi situate nel cuore dell'attuale sestiere. La nascita del sestiere si deve alla successiva scorporazione dei confini territoriali a seguito dell'istituzione del capitaneato rapallese (1608); Cerisola nacque infatti dalla divisione dei due pi\u00f9 antichi quartieri di Rapallo, Amandolesi.\nIl suo territorio \u00e8 ad oggi compreso interamente nella parrocchia dei santi Gervasio e Protasio, confinando ad ovest con Cappelletta, ad est con Borzoli e a sud con Costaguta. Il confine occidentale \u00e8 delimitato da tutto il corso del rio Cereghetta; la punta di Serrato (623 m) costituisce il punto pi\u00f9 elevato del territorio e lo separa da quello delle parrocchie di San Pietro di Novella e di San Quirico, frazioni di Rapallo.\nNel sestiere sono ubicati diversi monumenti storici quali la basilica dei Santi Gervasio e Protasio, parrocchia centrale rapallese, e i due oratori dei Bianchi (oratorio dei Bianchi) e dei Neri (pieve di Santo Stefano).\nIl vessillo - di colore bianco - rappresenta sant'Agostino e san Giuseppe, entrambi compatroni del sestiere, oltre alla raffigurazione del quadretto bizantino. Un documento, ritrovato nel 1991, sancisce la fratellanza storica tra il sestiere e la locale Confraternita dei Bianchi nonch\u00e9 il culto per il dottore della chiesa Agostino.\nTra le tante divise conservate e utilizzate di pregio \u00e8 quella disegnata dal cartoonist Luciano Bottaro, scomparso nel 2006.\nCostaguta.\nAnticamente denominato Costa Acuta \u00e8 caratterizzato, specie nel territorio che va dalla parte destra del torrente cittadino Boate, da una vasta area di ulivi e castagni. Costaguta fu in passato compreso nell'antico sestiere detto Olivastro, creato nella nuova divisione dopo la costituzione del capitaneato rapallese.\nIl sestiere confina con la frazione sammargheritese di San Lorenzo della Costa e con quella rapallese di San Massimo, arrivando allo sbocco verso il mare dove oggi sorge il porto turistico. La maggior parte del suo territorio ricade oggi nei confini della parrocchia dei santi Gervasio e Protasio e, per un piccolo tratto, in quelli della parrocchia di sant'Anna con la localit\u00e0 Ronco.\nAnticamente nei suoi territori fu eretta nel 1737 una piccola chiesa, ma pochi anni dopo ridotta in rovina. Per la ricostruzione di un nuovo tempio religioso si dovette attendere il 5 agosto del 1934 quando, alla presenza delle autorit\u00e0 ecclesiastiche e civili, fu benedetta la nuova chiesetta dedicata ai santi Gervasio e Protasio. Secondo la leggenda locale i due santi passarono per il sestiere durante la loro opera apostolica.\nL'edificio sub\u00ec negli anni settanta un completo restauro, ma nel 2000 un incendio doloso danneggi\u00f2 vistosamente la struttura e il dipinto posto sull'altare. Nel rogo fu rovinata inoltre l'antica e storica bandiera del sestiere datata al 1908. Oggi l'edificio si presenta completamente restaurato.\nIl nuovo vessillo, di colore verde ed inaugurato nel 2005, e lo stemma rappresentano i due santi nonch\u00e9 la rappresentazione dell'apparizione mariana.\nSeglio.\nDetto anche sestiere San Rocco dal nome del suo santo patrono, fa parte della parrocchia dei santi Gervasio e Protasio occupando il settore orientale di Rapallo e al confine amministrativo con Zoagli. Il toponimo deriverebbe dal dialetto genovese seggio (tradotto in lingua italiana nella parola sedile) ricordante la conformazione del territorio.\nAnticamente il sestiere faceva parte dello storico sestiere di Borzoli e tale accorpamento dur\u00f2 ben oltre il 1930. Nel suo territorio \u00e8 presente una cappella, dapprima intitolata a santa Maria del Poggio e solo in seguito dedicata a san Rocco, costruita nel 1497 su una piccola altura; fa inoltre parte del sestiere l'antico quartiere delle Nagge, uno dei pi\u00f9 antichi della citt\u00e0.\nIl nuovo vessillo - di colore giallo ed inaugurato il 25 aprile del 1999 - e lo stemma rappresentano il santo Rocco, patrono del sestiere. Il colore giallo deriverebbe a seguito della pestilenza che colp\u00ec la cittadina tra il 1656 e il 1657; adiacente alla cappella era presente un ospitale dove venivano trattenuti in quarantena i viandanti transitanti per Rapallo e proprio la bandiera gialla segnalava lo stato di quarantena.\nSan Michele.\nAnticamente il sestiere faceva parte, come il confinante Costaguta, del sestiere Olivastro nella primitiva divisione cittadina. Il sestiere confina oggi ad ovest con il comune di Santa Margherita Ligure e ad est con Costaguta. I suoi confini rientrano nell'odierno abitato di San Michele di Pagana, unica frazione rapallese che si affaccia sul golfo del Tigullio.\nIl sestiere \u00e8 l'unico fra i sei che non appartiene alla parrocchia dei santi Gervasio e Protasio, bens\u00ec alla locale parrocchiale di san Michele Arcangelo, santo patrono della frazione e del sestiere.\nIl vessillo - di colore azzurro - e lo stemma rappresentano il santo Michele che trafigge il diavolo. "}
{"id": "1124750", "revid": "1543377", "url": "https://it.wikipedia.org/wiki?curid=1124750", "title": "Giovanni Commare", "text": "Biografia.\nHa esordito con \"Presenti e invisibili\", Feltrinelli, Milano 1978, in collaborazione con Chiara Sommavilla, saggio inchiesta di rilievo; dopo svariate altre pubblicazioni, ha pubblicato in Francia, per \"L'Harmattan\", il saggio \"Le sonnet italien au XX si\u00e8cle: mort et r\u00e9surrection\" (in \"Le sonnet au risque du sonnet\", L'Harmattan, Paris 2006), con buoni riscontri critici. \nIl libro poetico \"La lingua batte\" (con prefazione di Marino Biondi e una nota di Davide Sparti, Passigli Editori, Firenze 2006), presenta il particolare aspetto del mistilinguismo; la prefazione \"Allegria del caos\" \u00e8 stata scritta da Marino Biondi, dell'universit\u00e0 di Firenze.\nSuoi racconti e articoli sono usciti in \"Linea d'ombra\", \"Paragone\", e in altre riviste."}
{"id": "1124751", "revid": "486946", "url": "https://it.wikipedia.org/wiki?curid=1124751", "title": "Sestieri di Rapallo", "text": ""}
{"id": "1124752", "revid": "106614651", "url": "https://it.wikipedia.org/wiki?curid=1124752", "title": "Fozio (metropolita di Kiev)", "text": "\u00c8 venerato come santo dalla Chiesa ortodossa russa, che lo ricorda il 27 maggio e il 2 luglio.\nBiografia.\nDi origine greca, proveniente dalla citt\u00e0 di Monembasia, nel Peloponneso, prese fin da giovane gli ordini monastici. Fu nominato nel 1407 Metropolita di Kiev e Vladimir e solo un anno pi\u00f9 tardi di Mosca e di tutta la Russia. Inizialmente decise di rimanere a Kiev ma, a causa della forte influenza che in quelle terre aveva il cattolicesimo, nel 1410 si trasfer\u00ec a Mosca. Nella capitale del Granducato Fotius dovette affrontare un numero elevato di problemi come allagamenti, carestie, pestilenze e incendi, calmait\u00e0 che negli anni del suo ufficio si erano abbattute sull'intera Russia con grande virulenza. Inoltre, dopo un periodo in cui la sede di Mosca era rimasta vacante a seguito della morte di Cipriano, le casse del Metropolitanato erano state saccheggiate, lasciando la principale carica ecclesiastica russa senza alcun tipo di fondi. A tutto ci\u00f2 va aggiunto che il nuovo Metropolita al suo arrivo non conosceva nemmeno una parola della lingua russa.\nFotius \u00e8 ricordato come un religioso che aiut\u00f2 gli indigenti e si prese carico dei problemi della Rus' come nessun altro vescovo straniero aveva mai fatto. Costru\u00ec sulle rive del lago Sengo, non lontano da Vladimir, una chiesa e la \"casa del silenzio e della preghiera\", cos\u00ec chiamata perch\u00e9 spesso vi si rifugiava per trascorrere periodi in contemplazione e meditazione. Nel 1427 affront\u00f2 e vinse l'eresia degli Strigol'niki, che da quasi un secolo aveva raccolto adepti nelle citt\u00e0 di Velikij Novgorod, Pskov e Tver'.\nAll'inizio del 1430, mentre si trovava a Vladimir, fu sorpreso da un attacco mongolo, posto in essere dal Khan Edigei nel tentativo di catturare e uccidere il Metropolita, individuando in quest'ultimo un elemento aggregante del patriottismo moscovita. Riuscito a sfuggire e a rifugiarsi presso il lago, si nascose tra le sue sponde per 3 mesi, fino a quando il Granduca di Mosca non invi\u00f2 una truppa ad annunciargli lo scampato pericolo e la possibilit\u00e0 di ritornare nella capitale. \nLeggenda vuole che al suo ritorno a Mosca, il 20 aprile di quello stesso anno, gli fosse apparso un angelo annunciando la sua prossima morte, che si verific\u00f2 puntualmente due mesi dopo. I suoi resti sono conservati nella Cattedrale dell'Ascensione del Cremlino.\nOpere letterarie.\nFotius fu autore di numerose opere letterarie tra le quali il \"Testamento spirituale\" attraverso cui narra in prima persona la propria vita. Fu altres\u00ec autore, nel 1423, di un trattato storico sulla Russia, intitolato \"Storia di tutti i russi\"."}
{"id": "1124754", "revid": "1543377", "url": "https://it.wikipedia.org/wiki?curid=1124754", "title": "Attentato ai pub di Birmingham", "text": "L'attentato ai pub di Birmingham fu compiuto dalla Provisional IRA il 21 novembre del 1974, e cost\u00f2 la vita a 21 persone. Gli ordigni erano posizionati in due locali nel centro della citt\u00e0 inglese, il \"Mulberry Bush\", ospitato al piano terra dell'edificio Rotunda, e il \"Tavern in the town\", in New Street.\nStoria.\nAlle 20:14 un uomo irlandese telefon\u00f2 al quotidiano \"Birmingham Post\" affermando che c'era una bomba nell'edificio a 17 piani Rotunda, che ospitava il Mulberry Bush Pub. La polizia giunse rapidamente nella zona per cercare di evacuare il pub, che era molto affollato. Solo 11 minuti pi\u00f9 tardi, alle 20:25, la bomba esplose, devastando l'affollato bar. La notizia aveva appena raggiunto l'altrettanto affollato Tavern in the Town Pub nelle vicinanze, quando alle 20:27 una seconda bomba esplose. Un terzo ordigno, posizionato all'esterno di una banca in Hagley Road, rimase inesploso.\nNel complesso, quelli del 1974 ai pub di Birmingham furono i pi\u00f9 letali attacchi terroristici in Inghilterra sino a quelli del luglio 2005 a Londra; 21 persone furono uccise (dieci al Mulberry Bush e undici al Tavern In the Town) e 182 persone rimasero ferite. Sei persone innocenti, i sei di Birmingham, furono dopo accusate di aver eseguito l'attentato, condannate e tenute in prigione per sedici anni; le loro condanne furono revocate dimostrando che la polizia aveva alterato le prove.\nNel libro \"Error of Judgement\" si afferma che Mick Murray (un membro della Provisional IRA arrestato in seguito per altri attentati) abbia detto a Paddy Hill e Johnny Walker (due dei sei di Birmingham) che le cabine telefoniche che era previsto venissero utilizzate per effettuare la telefonata fossero guaste e che quindi fu necessario trovarne un'altra un po' pi\u00f9 distante. Trent'anni dopo l'attacco terroristico, lo Sinn F\u00e9in ha espresso rammarico per la perdita di vite durante quei fatti.\nMemoriale.\nUna targa commemorativa per le vittime dell'attentato \u00e8 situata nel giardino della Cattedrale di St. Philip, a Birmingham."}
{"id": "1124758", "revid": "767487", "url": "https://it.wikipedia.org/wiki?curid=1124758", "title": "Pierino medico della S.A.U.B.", "text": "Pierino medico della S.A.U.B. \u00e8 un film del 1981 diretto da Giuliano Carnimeo ed interpretato da Alvaro Vitali.\nLa pellicola \u00e8 una sorta di \"spin-off\" del personaggio di Pierino interpretato da Vitali in una serie cinematografica negli anni 1980, del quale ripropone, seppure con un altro nome (Alvaro Gasperoni), il carattere farsesco.\nTrama.\nAlvaro Gasperoni, sempliciotto romano, dopo una carriera scolastica caratterizzata dalla licenza elementare conseguita a Roma, quella media a Frosinone, quella ginnasiale a Catanzaro e quella liceale a Canicatt\u00ec, ottiene con relativa fatica un'agognata laurea in medicina ad Addis Abeba (Etiopia) visto che pi\u00f9 le scuole erano al sud e meno erano esigenti a rilasciare i diplomi. Grazie alla potente raccomandazione del padre ottenuta dalla loggia massonica P2, inizia presto a lavorare come medico in un ospedale romano, contornato da colleghi rampanti ma altrettanto incompetenti.\nIl primario della clinica afferma che \u00abil valore di un medico si misura dal numero di pazienti che ha\u00bb, e quindi Alvaro fa ricoverare tutti i suoi parenti per ottenere la poltrona di viceprimario, che effettivamente ottiene salvo poi essere licenziato dall'assessore alla sanit\u00e0 che, mascherato da semplice paziente, si era fatto ricoverare per controllare l'andamento della struttura sanitaria.\nProduzione.\nIn questo film (come in \"Paulo Roberto Cotechi\u00f1o centravanti di sfondamento\") Alvaro Vitali ha interpretato due ruoli: quello del protagonista Alvaro Gasperoni, e quello di \"Pippetto\".\nAlcune scene del film sono state girate negli esterni dell'ospedale Sant'Eugenio di Roma.\nColonna sonora.\nIl tema portante della colonna sonora del film \u00e8 la \"Marcia di Esculapio\", di Piero Piccioni, composta per il film \"Il medico della mutua\". Tra le altre si pu\u00f2 riconoscere anche la colonna sonora del film \"Una giornata spesa bene\", composta da Bruno Nicolai."}
{"id": "1124759", "revid": "125741429", "url": "https://it.wikipedia.org/wiki?curid=1124759", "title": "Fabrizio Bracconeri", "text": "Biografia.\nNato e cresciuto nel popolare quartiere di Primavalle, a Roma, all'inizio degli anni ottanta ottiene piccole particine in alcune pellicole, ma il vero esordio come attore avviene nel 1983 col film \"Acqua e sapone\" di Carlo Verdone. Curioso il modo in cui conobbe il regista romano: Bracconeri, all'epoca, lavorava nell'officina dello zio di cui Verdone era cliente e lo assill\u00f2 per mesi chiedendogli una parte, finch\u00e9 non venne accontentato. L'anno dopo appare nella pellicola dei fratelli Vanzina \"Amarsi un po'...\".\nLa notoriet\u00e0 per Bracconeri arriva nel 1987 quando veste i panni di Bruno Sacchi, nella premiata serie TV trasmessa da Italia 1, \"I ragazzi della 3\u00aa C\", accresciuta in seguito dalla partecipazione a un'altra serie Fininvest \"College\", nella parte del cadetto Carletto Staccioli. Nel 1989 \u00e8 protagonista dello spot de \"La macchina del Gelato\" per la GiG, per la quale \u00e8 testimonial di altri prodotti per ragazzi come il gioco elettronico \"Viceversa\" e le cartelle per la scuola della serie \"Dino Riders\". Successivamente prende parte ad altri film, come \"Saint Tropez - Saint Tropez\" e \"Attenti a noi due\".\nIn seguito, dal 1992 al 1995, diviene co-conduttore negli appuntamenti quotidiani del longevo \"Forum\", programma televisivo giuridico di Rete 4 e di Canale 5 basato sulla formula dell'arbitrato, accompagnando Rita dalla Chiesa e Pasquale Africano, programma nel quale \u00e8 tornato a partire dal 2004 per sostituire Africano, che ricopriva il ruolo di guardia giurata. Nel 2002 prende anche parte al programma di prima serata della Premiata Ditta \"Telematti\".\nPer la Caravaggio Editore, nell'autunno del 2009, ha pubblicato il libro di ricette \"Rita consiglia... le ricette di Bracco\" (dove la Rita del titolo \u00e8 la conduttrice di \"Forum\", Rita dalla Chiesa).\nNel 2013 lascia \"Forum\", dopo aver preso parte a 13 edizioni del programma. Il 15 gennaio 2014 viene data la notizia che l'attore entrer\u00e0 nel cast di \"Quinta colonna\" in qualit\u00e0 di inviato.\nNel 2014 si candida alle elezioni europee per Fratelli d'Italia per la Circoscrizione Italia centrale, ottenendo circa 4 000 voti senza riuscire a essere eletto.\nNel maggio 2019 l'Accademia delle Belle Arti di Agrigento gli conferisce la laurea \"honoris causa\" in scenografia.\nNel 2019 ritorna in tv in due emittenti locali della provincia di Trapani conducendo la trasmissione \"Bracco Show\", dapprima su Telesud Trapani e poi su La Tr3 Marsala.\nDal settembre del 2020 \u00e8 ospite-opinionista nel programma \"Italia s\u00ec\" condotto da Marco Liorni su Rai 1.\nControversie.\nDal 2016 il suo account su Twitter \u00e8 stato pi\u00f9 volte al centro di polemiche per contenuti razzisti e insulti. Per questo motivo l'account \u00e8 stato pi\u00f9 volte bloccato dal social network. In seguito sono state attribuite a lui anche alcune dichiarazioni che si sono rivelate false, perch\u00e9 provenienti da un account \"fake\".\nAnche per il dramma familiare del figlio autistico \u00e8 entrato in aperta polemica sulla legge del \"Dopo di noi\", varata dal governo Renzi, schierandosi contro le associazioni di famiglie di persone affette da autismo favorevoli alla legge.\nVita privata.\nSi \u00e8 sposato due volte e ha quattro figli: Francesca, Federico, Alessandro ed Emanuele."}
{"id": "1124765", "revid": "1982", "url": "https://it.wikipedia.org/wiki?curid=1124765", "title": "Riserva naturale Cratere degli Astroni", "text": "La riserva naturale Cratere degli Astroni \u00e8 un'area naturale protetta situata nei comuni di Pozzuoli e Napoli, nella citt\u00e0 metropolitana di Napoli. La riserva \u00e8 stata istituita dal Ministero per l'Ambiente nel 1987, gestita dal WWF Italia.\n\u00c8 un cratere, uno dei pi\u00f9 grandi tra i circa trenta che si trovano nella zona dei Campi Flegrei e sicuramente quello meglio conservato nella sua struttura. \u00c8 attraversato da sentieri naturali ed osservatori per l'avifauna, attrezzati con pannelli esplicativi e bacheche, per un totale di 15\u00a0km di percorsi diversificati. Fino al 2005 \u00e8 stato sede di un importante centro di recupero per la fauna selvatica.\nTerritorio.\nIl cratere ha un'estensione di circa 250 ettari ed un perimetro di circa 6,5 km.\nAll'interno del cratere vi sono 3 colli (Imperatrice, Rotondella, Pagliaroni) che ne occupano gran parte della superficie. La zona sud-occidentale \u00e8 piatta con tre piccoli stagni (il maggiore \u00e8 denominato \"Lago Grande\") ricchi di specie animali e vegetali. Durante il regno dei Borbone \u00e8 stato uno dei siti reali di caccia, dove i sovrani organizzavano battute di caccia soprattutto ai cinghiali e ai cervi.\nL'attivit\u00e0 eruttiva degli Astroni si \u00e8 manifestata con 7 diverse eruzioni, iniziate circa 4100 anni fa e terminate circa un secolo dopo. Le eruzioni sono state prevalentemente di natura freatomagmatica (esplosive) e in parte effusive, con emissioni di lave che hanno generato alcuni rilievi interni, il Colle dell'Imperatrice, i Pagliaroni e la Rotondella, e il duomo lavico della Caprara.\nLa Riserva, che ricade nel comune di Pozzuoli, confina a sud con il cratere di Agnano (quartiere Bagnoli di Napoli), a est con il quartiere Pianura di Napoli, a nord con la via Montagna Spaccata/zona Pisani, a ovest con il cratere di Cigliano. La Tangenziale di Napoli costeggia il cratere da Pozzuoli / Via Campana fino ad Agnano.\nFauna.\nQueste alcune delle specie di uccelli, stanziali e migratori, che si possono trovare nel cratere: occhiocotto, scricciolo, capinera, merlo, pettirosso, fringuello, cinciallegra, cinciarella, codibugnolo, ghiandaia, picchio rosso maggiore, picchio verde, moretta tabaccata, germano reale, folaga, gallinella d'acqua, tuffetto, airone cenerino, garzetta, tarabusino, porciglione; tra i rapaci: sparviere, poiana, gheppio, falco pellegrino, falco di palude, allocco, barbagianni, civetta, assiolo.\nInoltre, si segnala la presenza della volpe, della donnola, del riccio, del ghiro, del topo quercino, del moscardino, della talpa e del mustiolo etrusco.\nFlora.\nLa vegetazione \u00e8 caratterizzata dal fenomeno dell'inversione vegetazionale a causa della morfologia, a forma di catino, per la presenza di specchi d'acqua e di una falda acquifera superficiale e per l'elevata umidit\u00e0 nel fondo del cratere. Per tale motivo sull'orlo del cratere, pi\u00f9 arido e assolato, cresce la vegetazione a macchia mediterranea, mentre sul fondo del cratere, prevale il bosco misto deciduo.\nQueste alcune delle specie che si possono trovare nel cratere: castagno, farnia, carpino bianco, carpino nero, carpino orientale, olmo campestre, acero campestre, orniello, falsa acacia, quercia rossa americana, pioppo del Canada, pioppo tremulo, leccio, erica arborea, mirto, corbezzolo, ligustro, salicone, cannuccia di palude, ninfea bianca. Alcune delle specie suindicate sono state introdotte dall'uomo.\nCome arrivarci.\nL'accesso alla Riserva \u00e8 in via Agnano agli Astroni 468, Napoli."}
{"id": "1124766", "revid": "767487", "url": "https://it.wikipedia.org/wiki?curid=1124766", "title": "Giorgio Prezioso", "text": "Carriera.\nDJ.\nLa sua carriera inizi\u00f2 nel 1987 all'et\u00e0 di 16 anni, affiancato dal fratello Andrea (di 3 anni e mezzo pi\u00f9 grande), che collaborava con Jovanotti alla discoteca \"Veleno\" di Roma. Nel 1991, dopo aver vinto la Walky Cup (una competizione per DJ) all'Aquafan di Riccione in coppia con Antonello Aprea, Prezioso venne assunto a Radio Deejay. Nel 1999, assieme al fratello e al cantante Marvin (conosciuto 4 anni prima), con i quali aveva prodotto vari brani sperimentali, diede vita al gruppo Prezioso feat. Marvin, che in breve tempo ottenne un vasto successo non solo in Italia partecipando anche al programma d'intrattenimento musicale estivo Festivalbar, ma anche in Europa. Verso la fine del 2006 forma con DJ Libex il duo Giorgio Prezioso &amp; Libex. A giugno del 2014 con Ninni Angemi forma il duo Angemi &amp; Prezioso ed entrano a far parte della Revealed Recordings, la nota casa discografica del DJ olandese Hardwell pubblicando il loro primo singolo Brakeless.\nRadio e televisione.\nFamosa fu la sua partecipazione come tecnico e co-conduttore insieme a Mario Fargetta dei due programmi di punta della fascia oraria pomeridiana di Radio Deejay, il Deejay Time e la Deejay Parade, condotti da Albertino; sempre per Radio Deejay cura e remixa le varie compilation del programma Deejay Parade insieme a Mario Fargetta.\nDal 2007 conduce su m2o la trasmissione radiofonica \"Prezioso in Action\" e su Radio Deejay il programma \"Disco Ball\". Durante il 2008 ha collaborato al programma televisivo \"Blister - Pillole dal web\", trasmesso su All Music."}
{"id": "1124767", "revid": "1371684", "url": "https://it.wikipedia.org/wiki?curid=1124767", "title": "Madame Jeantaud allo specchio", "text": "Madame Jeantaud allo specchio (\"Madame Jeantaud au miroir\") \u00e8 un dipinto del pittore francese Edgar Degas, realizzato intorno al 1875 e conservato al museo d'Orsay di Parigi.\nDescrizione.\nL'opera raffigura Berthe-Marie Bachoux, moglie di Jean-Baptiste Jeantaud, compagno d'armi del pittore durante la guerra franco-prussiana nel 1870. La donna, elegantemente vestita, \u00e8 appena tornata nel suo appartamento (o, magari, sembra essere in procinto di lasciarlo), e per questo motivo getta uno sguardo furtivo nello specchio mentre stringe un manicotto all'altezza del ventre. Il volto \u00e8 parzialmente celato - sembra quasi eseguito a \"profil perdu\" - anche se lo specchio collocato a sinistra comunque permette di vederne i caratteri frontali.\nNel presente dipinto lo stile di Degas \u00e8 particolarmente intenso e originale, per via dei tagli compositivi adottati, i quali propongono soluzioni visive nuove e dinamiche che si vanno a sostituire alla visione frontale, iconica e immobile propria della ritrattistica ufficiale (si pensi a Jean-Jacques Henner, anch'egli autore di un ritratto di Madame Jeantaud). Nell'opera di Degas, infatti, Madame Jeantaud fissa con disinvoltura l'osservatore, ma in maniera indiretta, attraverso il riflesso dello specchio, tradizionale simbolo della mutevolezza e dell'illusoriet\u00e0 del reale. Degas, in questo modo, riprende un motivo iconografico presente gi\u00e0 nel Rinascimento (quella del \u00abritratto allo specchio\u00bb) e scompone la realt\u00e0 proponendola attraverso diversi \u00abpunti di vista\u00bb, preludendo cos\u00ec all'arte cubista di Braque e Picasso."}
{"id": "1124768", "revid": "438678", "url": "https://it.wikipedia.org/wiki?curid=1124768", "title": "Iddio", "text": ""}
{"id": "1124769", "revid": "1982", "url": "https://it.wikipedia.org/wiki?curid=1124769", "title": "La montagna Sainte-Victoire (C\u00e9zanne 1905)", "text": "La montagna Sainte-Victoire \u00e8 una serie di dipinti ad olio su tela realizzati dal pittore francese Paul C\u00e9zanne.\n. L'immagine del dipinto qui presente \u00e8 stato realizzato tra il 1904 e il 1906 ed \u00e8 attualmente conservato in un museo di Philadelphia (museo delle arti figurative) in inglese \nL'opera raffigura il Sainte-Victoire, massiccio calcareo nella valle nei pressi di Aix-en-Provence, luogo molto familiare all'autore fin dall'infanzia. La montagna Sainte-Victoire \u00e8 uno dei temi pi\u00f9 frequentemente trattati dal pittore, fonte inesauribile di ispirazione per l'artista francese, questo \u00e8 uno degli ultimi.\nDescrizione.\nC\u00e9zanne lavorer\u00e0 a questo \"motivo\" per oltre vent'anni, realizzando diversi acquarelli e molti dipinti ad olio. La ricerca di sintesi si fa ancora pi\u00f9 forte nella serie di dipinti dedicati alla montagna di Sainte-Victoire realizzati durante l'ultima fase dell'attivit\u00e0 dell'artista. Il desiderio di rendere la sua arte il pi\u00f9 possibile espressione naturale e concreta spinge il pittore ad affermare: \"Il colore \u00e8 biologico, \u00e8 vivente, \u00e8 il solo a far viventi le cose\", e ancora \"Per dipingere bene un paesaggio devo scoprire prima le sue caratteristiche geologiche\". Si direbbe che il senso dell'arte di C\u00e9zanne consista in un incessante tentativo di portare alla luce ci\u00f2 che in natura \u00e8 immutabile, eterno, per riconoscere come riflesso nell'occhio che lo contempla, seppure per un istante, la medesima divina propriet\u00e0. \u00c8 lui stesso a svelarcelo:\" Ora, la natura, per noi uomini, \u00e8 pi\u00f9 profonda che in superficie, e da ci\u00f2 la necessit\u00e0 di introdurre nelle nostre vibrazioni di luce, rappresentate dai rossi e dai gialli, una somma sufficiente di colori azzurrati per far sentire l'aria\". Questo nesso tra percezione, rappresentazione e conoscenza si pone alla base della dissoluzione della forma che verr\u00e0 poi operata dalle avanguardie novecentesche, in particolare dal cubismo: lo spazio della pittura non \u00e8 pi\u00f9 dell'occhio ma dell'intelletto.\nMentre in un primo momento C\u00e9zanne aveva trattato il soggetto in maniera figurativa, successivamente esso si riduce a forme sempre meno nitide e definite e sempre pi\u00f9 astratte. C\u00e9zanne ha costruito il paesaggio attraverso l'accostamento di toni freddi con toni pi\u00f9 caldi; il cielo contiene lo stesso verde del paesaggio,le zone di tela nuda, invece, sottolineano la natura bidimensionale della superficie. \nCuriosit\u00e0 ed approfondimenti.\nQuesto quadro viene \"usato\" in un romanzo noir di Antonio Mu\u00f1oz Molina: L'inverno a Lisbona. \nEcco la descrizione dell'autore: \"I colori, diluiti nell'acqua o nella lontananza, disegnavano sullo spazio bianco una montagna violetta, una pianura di leggere macchie verdi che sembravano alberi o ombre di alberi in un brunito pomeriggio d'estate, un sentiero che si perdeva verso il declivio, una casa bassa e sola con una finestra abbozzata, un viale alberato che quasi la occultava, come se qualcuno avesse scelto di vivere l\u00ec per nascondersi, per guardare solamente la cima della montagna violetta.\"&lt;br&gt;Verrebbe da chiedersi se Molina si riferisce effettivamente a questa versione della \"montagna di Sainte-Victoire\" e non a un'altra (ad esempio una di quelle eseguite ad acquerello) in quanto l'espressione \"I colori, diluiti nell'acqua\" non pu\u00f2 riferirsi a un dipinto eseguito ad olio (questa tecnica, infatti, non prevede l'acqua come diluente). L'espressione per\u00f2 potrebbe spiegarsi anche come la volont\u00e0 di utilizzare una forma poetica (infatti il brano prosegue con \"o nella lontananza\"). Altrimenti si tratterebbe di un errore (seppur veniale) dell'autore. "}
{"id": "1124770", "revid": "120284775", "url": "https://it.wikipedia.org/wiki?curid=1124770", "title": "Sei di Birmingham", "text": "I Sei di Birmingham erano sei uomini (Hugh Callaghan, Patrick Hill, Gerard Hunter, Richard McIlkenny, William Power e John Walker) che vennero condannati all'ergastolo nel 1975 per l'attentato ai pub di Birmingham del 21 novembre 1974. Rilasciati nel 1991, la condanna divenne un imbarazzante caso di ingiustizia, poich\u00e9 alcune prove furono ignorate e soprattutto perch\u00e9 vennero tenuti in carcere nonostante non avessero nulla a che fare con l'IRA."}
{"id": "1124772", "revid": "111379227", "url": "https://it.wikipedia.org/wiki?curid=1124772", "title": "Cenotafio alla memoria di Sir Joshua Reynolds", "text": "Il cenotafio (\"Cenotaph to the Memory of Sir Joshua Reynolds\") \u00e8 un dipinto (132x108,5\u00a0cm) realizzato nel 1836 dal pittore John Constable.\n\u00c8 conservato nella National Gallery di Londra.\nIl quadro raffigura un angolo di Coleorton Hall, la propriet\u00e0 di Sir George Beaumont nel Leicestershire.\nIl cenotafio \u00e8 dedicato a Sir Joshua Reynolds.\nIl busto sulla destra rappresenta Raffaello Sanzio, mentre il busto sulla sinistra rappresenta Michelangelo."}
{"id": "1124779", "revid": "1305772", "url": "https://it.wikipedia.org/wiki?curid=1124779", "title": "Piccole gioie", "text": "Piccole gioie \u00e8 un dipinto a olio su tela (109,8x119,7\u00a0cm) realizzato nel 1913 dal pittore Vasilij Kandinskij.\n\u00c8 conservato nel Guggenheim Museum di New York.\nMolti indizi fanno pensare che si tratti di una veduta di Mosca.\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1124780", "revid": "1573940", "url": "https://it.wikipedia.org/wiki?curid=1124780", "title": "Seriola (zoologia)", "text": "Seriola \u00e8 un genere di pesci d'acqua salata, appartenente alla famiglia Carangidae. La specie pi\u00f9 conosciuta nel mar Mediterraneo \u00e8 la ricciola."}
{"id": "1124783", "revid": "15756", "url": "https://it.wikipedia.org/wiki?curid=1124783", "title": "Pierre Martin Ng\u00f4 \u0110\u00ecnh Th\u1ee5c", "text": "Biografia.\nMonsignor Pierre Martin Ng\u00f4 \u0110\u00ecnh Th\u1ee5c nacque a Hu\u1ebf il 6 ottobre 1897 in una ricca famiglia cattolica. Era il secondo dei sei figli di Ng\u00f4 \u0110\u00ecnh Kh\u1ea3, un mandarino della dinastia Nguy\u1ec5n che serv\u00ec l'imperatore Th\u00e0nh Th\u00e1i durante l'occupazione francese del Vietnam, e di Than Thi \"Anna\" Nguyen.\nIl suo fratello maggiore Kh\u00f4i, era governatore. Secondo quanto riferito, Kh\u00f4i fu sepolto vivo dai Viet Minh subito dopo la rivoluzione di agosto del 1945 per essere stato un mandarino dell'amministrazione dell'imperatore filo-francese B\u1ea3o \u0110\u1ea1i. Altri tre fratelli, Di\u1ec7m, Nhu e C\u1ea9n, erano tutti politicamente attivi. Di\u1ec7m fu ministro degli interni sotto B\u1ea3o \u0110\u1ea1i negli anni '30 per un breve periodo e tra la fine degli anni '40 e gli anni '50 aument\u00f2 la sua influenza nell'ambito di un movimento cattolico anticomunista in un periodo in cui vari gruppi cercavano di stabilire il loro dominio sul Vietnam. Nel 1955 Ng\u00f4 \u0110\u00ecnh Di\u1ec7m guid\u00f2 un colpo di Stato, rovesci\u00f2 l'imperatore e divenne presidente del Vietnam del Sud. Di\u1ec7m, Nhu e C\u1ea9n furono tutti assassinati durante il colpo di Stato del 1963. Il cardinale Fran\u00e7ois-Xavier Nguy\u00ean Van Thu\u00e1n era suo nipote, figlio di sua sorella.\nFormazione e ministero sacerdotale.\nTra il 1904 e il 1908 frequent\u00f2 la scuola di Pellerin, un istituto privato gestito dai Fratelli delle scuole cristiane. Nel settembre del 1909 fu ammesso nel seminario minore di An Ninh e nel settembre del 1917 al seminario maggiore di Phu Xuan, nel vicariato apostolico di Hu\u00ea. Nel novembre del 1919 il vescovo Eug\u00e8ne-Marie-Joseph Allys lo invi\u00f2 a Roma per studiare al Pontificio Collegio Urbano. Consegu\u00ec i dottorati in filosofia nel 1922, in teologia nel 1926 e la laurea in lettere.\nIl 20 dicembre 1925 fu ordinato presbitero a Roma dal cardinale Willem Marinus van Rossum. In seguito venne mandato in Francia per insegnare alla Sorbona. Torn\u00f2 poi a Roma e nel 1927 consegu\u00ec il dottorato in diritto canonico al Pontificio ateneo romano di Sant'Apollinare. Dall'ottobre del 1927 al 6 marzo 1929 perfezion\u00f2 gli studi di lettere all'Institut catholique di Parigi. Tornato in patria fu professore al Collegio dei fratelli vietnamiti a Hu\u1ebf, professore nel seminario maggiore \"Sacro Cuore\" di Hu\u1ebf e decano del Collegio della Provvidenza dall'ottobre del 1933.\nMinistero episcopale.\nL'8 gennaio 1938 papa Pio XI lo nomin\u00f2 vicario apostolico di V\u0129nh Long e vescovo titolare di Sesina. Ricevette l'ordinazione episcopale il 4 maggio successivo nella cattedrale del Cuore Immacolato di Maria a Hu\u1ebf dall'arcivescovo Antonin-Fernand Drapier, delegato apostolico in Indocina, co-consacranti il vicario apostolico di Saigon Isidore-Marie-Joseph Dumortier e quello di B\u00f9i Chu Dominique Maria Ho Ngoc C\u00e2n. Fu il terzo vescovo vietnamita. Realizz\u00f2 la sede vescovile, fond\u00f2 il seminario minore \"Beato Ming\" nel 1944, promosse le vocazioni nell'ordine delle Suore amanti della Santa Croce e la formazione di esse a scuola e all'universit\u00e0. Organizz\u00f2 corsi di formazione per i giovani.\nNel 1950 lui e suo fratello Di\u1ec7m chiesero il permesso di recarsi a Roma per le celebrazioni dell'Anno Santo nella Citt\u00e0 del Vaticano, ma andarono invece in Giappone a fare pressioni sul principe C\u01b0\u1eddng \u0110\u1ec3 per ottenere un appoggio per prendere il potere. Incontrarono anche Wesley Fishel, un consulente accademico americano per il governo degli Stati Uniti. Egli era un sostenitore della dottrina anti coloniale e anticomunista della terza forza in Asia e fu colpito da Di\u1ec7m. Aiut\u00f2 i fratelli a organizzare contatti e riunioni negli Stati Uniti per trovare sostenitori.\nCon lo scoppio della guerra di Corea e il maccartismo degli anni '50, gli anticomunisti vietnamiti erano visti con molto favore negli Stati Uniti. Di\u1ec7m e Th\u1ee5c furono ricevuti al Dipartimento di Stato dal Segretario di Stato facente funzione James Webb, dove Th\u1ee5c parl\u00f2 molto. Di\u1ec7m allacci\u00f2 uno stretto legame con il cardinale Francis Joseph Spellman, il religioso pi\u00f9 politicamente influente del suo tempo. Spellman aveva studiato con Th\u1ee5c a Roma negli anni '30 e divenne uno dei pi\u00f9 potenti sostenitori di Di\u1ec7m. Con l'aiuto del fratello Di\u1ec7m ottenne un'udienza con papa Pio XII a Roma. Spellman aiut\u00f2 Di\u1ec7m a trovare sostegno tra gli ambienti cattolici e di destra. Mentre la potenza francese in Vietnam declinava, il sostegno di Di\u1ec7m negli Stati Uniti, che Th\u1ee5c contribu\u00ec a coltivare, fece aumentare la sua influenza. L'imperatore B\u1ea3o \u0110\u1ea1i lo nomin\u00f2 Primo ministro dello Stato del Vietnam perch\u00e9 pensava che le connessioni di Di\u1ec7m gli potessero garantire ampi finanziamenti.\nNell'ottobre del 1955 Di\u1ec7m depose l'imperatore B\u1ea3o \u0110\u1ea1i in un referendum fraudolento organizzato da Nhu e si autoproclam\u00f2 presidente della Repubblica del Vietnam. La famiglia Ng\u00f4 accentr\u00f2 i poteri su di s\u00e9 favorendo i cattolici in un paese a maggioranza buddista. Il regime utilizz\u00f2 la polizia segreta e l'imprigionamento e la tortura di oppositori politici e religiosi. Le politiche e il comportamento della famiglia Ng\u00f4 infiammarono cos\u00ec le tensioni religiose. Il governo favoriva i cattolici nel servizio pubblico e nelle promozioni militari, cos\u00ec come nell'assegnazione di terreni, negli affari e nelle agevolazioni fiscali. Nel 1957 fond\u00f2 l'Universit\u00e0 di Da Lat, nella provincia di Lam Dong.\nIl 24 novembre 1960 papa Giovanni XXIII lo nomin\u00f2 arcivescovo metropolita di Hu\u00ea. Divenne cos\u00ec il primo arcivescovo vietnamita. Rifece completamente la cattedrale arcidiocesana, ormai fatiscente, restaur\u00f2 l'episcopio, riform\u00f2 il seminario e fond\u00f2 il seminario di Hoan-Thien (dal nome dei due martiri: Doan Trinh Hoan e Tran Van Thien). Restaur\u00f2 e abbell\u00ec l'area di La Vang che divenne un centro di pellegrinaggio dei parrocchiani vietnamiti. In seguito chiese alla Santa Sede di innalzare la chiesa di La Vang a santuario e fond\u00f2 il giornale del santuario La Vang che attir\u00f2 lettori e collaboratori. Fu promotore di diverse attivit\u00e0 sociali come la costruzione di sei scuole secondarie private alle quali furono ammessi studenti cattolici e non cattolici. Costru\u00ec il santuario della Santissima Trinit\u00e0 a V\u0129nh Long e il santuario di San Pietro a Saigon. A V\u0129nh Long costru\u00ec una casa per attivit\u00e0 sociali con biblioteca e sala conferenze per le attivit\u00e0 della gente. Restaur\u00f2 molti orfanotrofi della diocesi.\nNel maggio del 1963, nella citt\u00e0 centrale di Hu\u1ebf, dove Th\u1ee5c era arcivescovo, ai buddisti fu proibito di mostrare la loro bandiera durante le celebrazioni del Vesak, che commemorano la nascita di Buddha. Il governo cit\u00f2 un regolamento che proibiva l'esposizioni di bandiere non governative. Alcuni giorni prima, i cattolici furono incoraggiati tuttavia a esporre bandiere vaticane per celebrare il 25\u00ba anniversario di episcopato di Th\u1ee5c. Per pagare le celebrazioni furono utilizzati fondi del governo e anche i residenti di Hu\u1ebf, una roccaforte buddista, furono costretti a contribuire. Questa situazione gener\u00f2 le proteste dei buddisti contro il governo che si interruppero quando nove civili furono uccisi o investiti in una carica dei militari. Nonostante le riprese mostrino il contrario, gli Ng\u00f4 incolparono delle morti i Viet Cong. Scoppiarono altre proteste per l'uguaglianza dei diritti in tutto il paese. L'arcivescovo chiese ai suoi fratelli di sopprimere con la forza le manifestazioni. Pi\u00f9 tardi, le forze degli Ng\u00f4 attaccarono e vandalizzarono le pagode buddiste in tutto il paese nel tentativo di schiacciare il movimento in crescita. Si stima che fino a 400 persone rimasero uccise o scomparvero.\nDi\u1ec7m fu rovesciato e assassinato insieme con suo fratello Nhu il 2 novembre 1963. C\u1ea9n fu condannato a morte e giustiziato nel 1964. Dei sei fratelli, solo Th\u1ee5c e Luy\u1ec7n sopravvissero agli sconvolgimenti politici in Vietnam. Luy\u1ec7n era ambasciatore a Londra e Th\u1ee5c si trovava a Roma per il Concilio Vaticano II. Dopo il Concilio, per ragioni politiche e, pi\u00f9 tardi, per eludere le punizioni del governo post-Di\u1ec7m, all'arcivescovo Th\u1ee5c non fu permesso di tornare alle sue funzioni in patria e incominci\u00f2 cos\u00ec la sua vita in esilio, inizialmente a Roma.\nIl 17 febbraio 1968 papa Paolo VI accett\u00f2 la sua rinuncia al governo pastorale dell'arcidiocesi e lo nomin\u00f2 arcivescovo titolare di Bulla Regia.\nSi trasfer\u00ec poi a Tolone, in Francia, dove oper\u00f2 come confessore nella cattedrale fino al 1981 circa. Almeno una volta concelebr\u00f2 in volgare la messa secondo il rito riformato da papa Paolo VI nel 1969.\nConvinto che una crisi stesse devastando la Chiesa cattolica e subendo la crescente influenza dei cattolici sedevacantisti, consacr\u00f2 numerosi vescovi senza il mandato dalla Santa Sede.\nPalmar de Troya \u00e8 una cittadina spagnola, vicino a Siviglia. Negli anni '70 fu luogo di alcune supposte apparizioni mariane testimoniate da alcune ragazze e da un visionario di nome Clemente Dom\u00ednguez, che pi\u00f9 tardi si autoproclam\u00f2 antipapa con il nome di Gregorio XVII. Dom\u00ednguez fond\u00f2 l'Ordine Carmelitano del Sacro Volto che pi\u00f9 tardi divenne la Chiesa cattolica palmariana.\nL'arcivescovo Th\u1ee5c credette a queste rivelazioni mistiche e nel dicembre del 1975 si rec\u00f2 a Palmar de Troya. L\u00ec l'11 gennaio 1976, contro la volont\u00e0 della Santa Sede, ordin\u00f2 cinque vescovi: Clemente Dom\u00ednguez G\u00f3mez, Manuel Alonso Corral, Camilo Leandro Estevez Puga de Maside, Michael Thomas Donnelly e Francis Bernard Fulgencio Sandler. Per questo motivo, Th\u1ee5c e i vescovi da lui ordinati furono scomunicati da papa Paolo VI. Successivamente, Th\u1ee5c si pent\u00ec, fu reintegrato nella Chiesa di Roma e inviato in penitenza, quale assistente del parroco, nella minuscola localit\u00e0 di Civitavecchia di Arpino, ove risiedette stabilmente dal 1976 al 1978. Nel frattempo Clemente Dom\u00ednguez G\u00f3mez fond\u00f2 la Chiesa cattolica palmariana. Essa attualmente \u00e8 guidata da Joseph Odermatt, dal 2016 papa con il nome di \"Pietro III\".\nSuccessivamente, rifiut\u00f2 di seguire le riforme del Concilio Vaticano II e il 7 maggio 1981 ordin\u00f2 vescovo Michel Louis Gu\u00e9rard des Lauriers senza il consenso della Santa Sede. Des Lauriers era un frate domenicano, esperto del dogma dell'Assunzione di Maria, consigliere di papa Pio XII ed ex professore alla Pontificia Universit\u00e0 Lateranense. Nell'ottobre del 1981 consacr\u00f2 vescovi due sacerdoti messicani ed ex professori di seminario, Mois\u00e9s Carmona y Rivera (di Acapulco) e Adolfo Zamora y Hern\u00e1ndez (di Citt\u00e0 del Messico). Entrambi questi sacerdoti erano convinti che la sede papale di Roma fosse vacante e che i successori di papa Pio XII fossero eretici usurpatori dell'ufficio papale e del potere. Nel febbraio 1982, nella chiesa di San Michele a Monaco di Baviera, rilasci\u00f2 una dichiarazione in cui affermava che la Santa Sede era vacante, intimando che desiderava una restaurazione della gerarchia per porre fine alla sede vacante. Tuttavia, i vescovi sedevacantisti nominati da Th\u1ee5c non costituirono mai un movimento unitario, ma agirono singolarmente, sostenendo le proprie posizioni e nominando solo pochi altri vescovi.\nPu\u00f2 aver compiuto altre consacrazioni oltre ai cinque vescovi a Palmar de Troya e ai tre sedevacantisti nel 1981. Si dice che abbia consacrato due sacerdoti, Luigi Boni e Jean-G\u00e9rard Roux, a Loano, in Italia, il 18 aprile 1982. Tuttavia, il dottor Heller, membro della Foederatio Internationalis Una Voce di Monaco di Baviera disse che Th\u1ee5c in quei giorni era con lui nella capitale della Baviera. I vescovi consacrati da Th\u1ee5c procedettero a consacrare altri vescovi per vari gruppi cattolici, molti dei quali sedevacantisti.\nIl 25 settembre 1982 ordin\u00f2 vescovo Christian Marie Datessen, gi\u00e0 vescovo della Chiesa vetero-cattolica. In questo periodo, Th\u1ee5c consacr\u00f2 numerosi individui di tendenza vetero-cattolica o appartenenti a chiese cattoliche indipendenti: molti di essi collezionarono pi\u00f9 linee di successione apostolica e vennero ordinati da pi\u00f9 di una chiesa o setta. Sul finire del 1982, Th\u1ee5c part\u00ec per gli Stati Uniti d'America su invito di Louis Vezelis, un ex frate francescano missionario, cattolico tradizionalista, che fu consacrato vescovo da uno dei vescovi della linea di Th\u1ee5c, George Musey, coadiuvato dai vescovi Carmona, Zamora e Mart\u00ednez, per fornire ai vescovi un \"concilio imperfetto\" che avrebbe avuto luogo in seguito in Messico per eleggere un papa legittimo tra di loro.\nSi stabil\u00ec a New York, ma successivamente si trasfer\u00ec nel monastero della Congregazione della Madre corredentrice di Carthage, nel Missouri. L\u00ec, nell'agosto del 1984, presiedette il congresso mariano. In quella sede pronunci\u00f2 quelle che si dice siano state le ultime parole della sua vita in pubblico: \"Per 20 anni non ho mai visto persone vietnamite come queste. Vorrei ringraziare tutti voi per la vostra gentilezza e per il popolo vietnamita nel mio cuore\".\nIl 5 dicembre 1984 fu ricoverato al St. John's Regional Medical Center di Joplin. Mor\u00ec il 13 dicembre 1984 all'et\u00e0 di 87 anni. \u00c8 sepolto nel cimitero della Resurrezione di Springfield.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1124785", "revid": "729019", "url": "https://it.wikipedia.org/wiki?curid=1124785", "title": "Via Antica consolare campana", "text": "La via Antica consolare campana, altrimenti detta via Campana, sorge in Campania sul tracciato di una delle principali strade dell'Impero Romano.\nCaratteristiche.\nLunga 21 miglia, cominciava dall'Anfiteatro Flavio di Puteoli (oggi Pozzuoli) e si snodava tra alcuni antichi crateri, passando per i territori di Quarto, Marano di Napoli, Qualiano, Giugliano in Campania, Aversa e Teverola finendo sulla via Appia a Capua antica (nel comune di Santa Maria Capua Vetere).\nAl quarto miglio attraversava il cratere di Quarto Flegreo in cui sorge l'omonima citt\u00e0 dando luogo al passaggio detto Montagna Spaccata, letteralmente un taglio fatto dagli antichi romani nella parete del cratere per permettere l'attraversamento fino al lato opposto del cratere (dove invece la strada sale lungo i pendii).\nIl passaggio di Montagna Spaccata \u00e8 tuttora perfettamente conservato e utilizzato come via principale per uscire ed entrare dal comune. \u00c8 ancora possibile osservare i mattoni posti dagli antichi romani per impedire il collassamento delle pareti del cratere, che si sono conservati ottimamente lungo tutto il passaggio.\nPercorrendo la strada \u00e8 possibile notare ai suoi lati vari complessi di catacombe e necropoli romane.\nNel XIX secolo fu tracciata la \"Nuova via Campana\" che in diversi tratti si sovrappone a quella antica. Vennero costruiti il Ponte Surriento a Qualiano e le cosiddette Colonne di Giugliano che \nrappresentano la porta di ingresso a Giugliano e alla \"Nuova via Campana\"."}
{"id": "1124786", "revid": "767487", "url": "https://it.wikipedia.org/wiki?curid=1124786", "title": "Triumph Herald", "text": "La Herald \u00e8 un'autovettura di piccole dimensioni prodotta dalla Triumph Motor Company tra il 1959 ed il 1971.\nContesto.\nA met\u00e0 degli anni cinquanta il gruppo \"Standard-Triumph\" era alle prese con la progettazione di un'erede per la piccola (e sfortunata) Standard Eight. \nDati i piani del gruppo di abbandonare il marchio Standard e concentrarsi su quello Triumph, il progetto venne definito in base alla tradizione di quest'ultimo. La nuova utilitaria doveva essere tradizionale, elegante, ben rifinita e affidabile. Nessuna raffinatezza tecnica dunque, ma telaio separato dalla carrozzeria (una caratteristica gi\u00e0 obsoleta), 4 freni a tamburo, trazione posteriore e motore 4 cilindri in linea con albero a camme laterale, proveniente dalla \"Standard Eight\". Le uniche concessioni al moderno riguardavano il cambio, a 4 marce sincronizzate (eccetto la 1\u00b0), lo sterzo (a cremagliera) e la sospensione posteriore a ruote indipendenti.\nLa linea a 3 volumi e 2 porte, opera di Giovanni Michelotti era bella ed elegante, mentre molto curate erano le finiture e le dotazioni.\nPer quanto riguarda l'estetica della \"Herald\", la sua concezione si deve a Harry Webster, alto dirigente del Gruppo Standard-Triumph, che tornando dalle ferie a Sorrento, pass\u00f2 da Michelotti a Torino, per vedere se aveva apportato le correzioni richieste al prototipo \"Zobo\" messo a punto dall'\u00e9quipe tecnica capeggiata da Arthur Ballard. Lasciata la famiglia ad attendere in auto, Webster sal\u00ec nello studio di Michelotti, che ancora non aveva iniziato a lavorare sul progetto, e ne usc\u00ec dopo 9 ore con la versione definitiva della Herald (peraltro totalmente nuova rispetto alla Zobo).\nA deludere le aspettative, al momento del lancio (1959), furono solo le prestazioni. Il vecchio 4 cilindri a carburatore di 948 cm\u00b3 disponeva soltanto di 39 cv e non brillava nemmeno per elasticit\u00e0.\nLa carenza venne resa ancora pi\u00f9 evidente dall'introduzione, nel 1960, delle varianti coup\u00e9 (una berlina con padiglione ridisegnato e abbassato) e \"Convertible\", che avrebbero richiesto un motore pi\u00f9 sportivo.\nLa casa automobilistica pose rimedio a questo punto debole nel 1961, quando la cilindrata crebbe, per tutte le versioni, a 1147\u00a0cm\u00b3 e la potenza tocc\u00f2 i 48 CV. Contemporaneamente la vettura benefici\u00f2 di una serie di affinamenti (plancia rivestita in legno, profili gommati sui paraurti anteriori, nuovi sedili, possibilit\u00e0 di montare a richiesta freni anteriori a disco) \nLo stesso anno le versioni berlina, coup\u00e9 e convertibile vennero affiancate dalla \"Estate\", dotata di portellone posteriore apribile in 2 parti con ribaltina.\nNel 1963 la versione coup\u00e9 venne tolta dal listino, mentre la berlina e la convertibile vennero rese disponibili anche nell'allestimento sportivo \"12/50\", con motore potenziato a 51 CV e freni anteriori a disco di serie. Nel 1964 anche la Estate poteva essere ordinata in versione 12/50.\nTra il 1962 e il 1964 ne venne resa disponibile anche una versione van, di cui si presume ne siano stati prodotti circa 4.600 esemplari.\nNel 1967 la Herald 12/50 venne ristilizzata, sia all'esterno, dove adott\u00f2 il frontale (cofano e mascherina) della Vitesse (ma con fari singoli), che all'interno (nuova plancia, sempre rivestita in legno, e diversi sedili).\nLe 12/50 lasciarono il posto alle \"13/60\", con motore maggiorato a 1296\u00a0cm\u00b3 (61 CV), mentre anche le \"1200\" standard da 48 CV adottarono di serie i freni anteriori a disco.\nLa produzione cess\u00f2 nel 1971.\nDati di produzione.\nLe fonti non sono sempre concordi in merito al numero di esemplari costruiti, si pu\u00f2 presumere una produzione di:"}
{"id": "1124788", "revid": "1573940", "url": "https://it.wikipedia.org/wiki?curid=1124788", "title": "Carangidae", "text": "I Carangidi (Carangidae ) sono una famiglia di pesci ossei marini.\nBiologia.\nQuesti pesci hanno, nella quasi totalit\u00e0, abitudini pelagiche e predatorie. Spesso sono gregari e vivono e cacciano in fitti branchi. Sono assai pi\u00f9 comuni nei mari caldi e, in Europa sono comuni nel mar Mediterraneo mentre nei mari settentrionali \u00e8 diffuso il solo \"Trachurus trachurus\".\nDescrizione.\nIl loro adattamento ad uno stile di vita pelagico \u00e8 ben visibile nel corpo fusiforme ed allungato, nella pinna caudale falcata ed ampia, nel peduncolo caudale forte e spesso ornato di pinnule. Le pinne dorsali sono sempre due, la pi\u00f9 anteriore dotata di raggi spiniformi (spesso ridotti ad una fila di tubercoli appena riconoscibili) e la posteriore molle e spesso pi\u00f9 lunga, la pinna anale \u00e8 preceduta da due raggi spinosi brevi, le pinne pettorali sono spesso potenti mentre le pinne ventrali sono di solito piccole. Il corpo \u00e8 spesso fusiforme ma non mancano specie con corpo schiacciato lateralmente. Le scaglie sono piccole e talvolta assenti, lungo la linea laterale sono spesso presenti (ad es. nei generi \"Trachurus\" e \"Caranx\") delle squame allargate, sul terzo posteriore o su tutta la lunghezza. I denti sono piccoli. La colorazione d\u00e0 in genere sull'azzurro o sull'argenteo ma non mancano specie con tonalit\u00e0 pi\u00f9 intense o con riflessi multicolori. Le dimensioni sono in genere consistenti.\nTassonomia.\nIn questa famiglia sono riconosciuti i seguenti generi:"}
