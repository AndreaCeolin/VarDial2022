{"id": "1174434", "revid": "287204", "url": "https://it.wikipedia.org/wiki?curid=1174434", "title": "Toda di Navarra", "text": "Origine.\nFiglia di Aznar S\u00e1nchez, signore di Larraun (figlio di Sancho Garc\u00e9s, a sua volta figlio del re di Pamplona, Garc\u00eda I \u00cd\u00f1iguez, quindi fratello di Fortunato Garc\u00e9s) e di Onneca Fort\u00fanez, figlia del re di Pamplona, Fortunato Garc\u00e9s, quindi da entrambi i genitori discendeva dalla famiglia Arista.Attraverso il primo matrimonio della madre con l'emiro di al-Andalus, \u02bfAbd All\u0101h ibn Mu\u1e25ammad fu la zia (era la sorellastra del padre) dell'emiro e poi califfo di al-Andalus, \u02bfAbd al-Ra\u1e25m\u0101n III.\nBiografia.\nAll'inizio del X secolo, Toda spos\u00f2 Sancho I Garc\u00e9s, della dinastia Jimena, fratellastro di \u00cd\u00f1igo II Garc\u00e9s, il co-regnante del re di Pamplona, suo nonno, Fortunato Garc\u00e9s, per cui i loro discendenti furono della dinastia Jimena, da parte di padre, ed Arista, per parte di madre.\nAlla morte del marito, nel 925, fu reggente del regno, sino al 931, assieme al cognato, Jimeno II Garces, che assunse il titolo di re.Poi dopo la morte di Jimeno, fu affiancata dall'altro cognato, Inigo II, e, dal 933, fu reggente da sola sino al 934.&lt;br&gt;Anche dopo che il figlio Garcia ebbe raggiunto la maggior et\u00e0, Toda continu\u00f2 a guidare il figlio nella politica di opposizione ad al-Andalus. Infatti fu l'ispiratrice dell'alleanza dei re cristiani che, nel 939, port\u00f2 alla vittoria nella battaglia di Simancas.\nCondusse un'ottima politica familiare, sposando le figlie a vari regnanti cristiani della penisola iberica. Onneca, Urraca e Sancha, sposarono tre re di Le\u00f3n, poi Sancha spos\u00f2 il conte di Alava e quindi il conte di Castiglia, mentre Velasquita spos\u00f2 il conte di \u00c1lava, poi il figlio del conte di Ribagorza ed infine il governatore di N\u00e1jera.\nIl re di Le\u00f3n, Sancho I, suo nipote, nel 958 fu detronizzato dalla nobilt\u00e0 castigliana, guidata da Fern\u00e1n Gonz\u00e1lez, e fu sostituito con Ordo\u00f1o IV di Le\u00f3n (Toda era la nonna anche di Ordono).Sancho si rec\u00f2 in Navarra a richiedere l'aiuto della nonna. Aiut\u00f2 il nipote, mettendolo in contatto con il califfo \u02bfAbd al-Ra\u1e25m\u0101n III, di cui era la zia, e accompagnandolo a Cordova, facendo in modo che fosse firmato un trattato per cui \u02bfAbd al-Ra\u1e25m\u0101n l'aiut\u00f2 a recuperare il trono. \nMor\u00ec nel 970, all'et\u00e0 di circa 85 anni.&lt;br&gt;Fu sepolta nel monastero di San Mill\u00e1n de Suso, nella provincia de La Rioja. Nello stesso monastero furono sepolte anche la regina Jimena Fernandez, consorte del re di Navarra Garcia II Sanchez e la loro figlia, la principessa Elvira.&lt;br&gt;Il sarcofago di Toda si trova nell'atrio del monastero, assieme a quello di Jimena ed Elvira e di fronte ai sette sarcofaghi dei \"sette infanti di Lara\", sette fratelli morti combattendo contro Almanzor, le cui gesta furono immortalate da un poema epico, oggi andato perduto.\nFigli.\nToda, secondo il codice di Roda, diede a Sancho sei figli:"}
{"id": "1174441", "revid": "287204", "url": "https://it.wikipedia.org/wiki?curid=1174441", "title": "Lukas Jarolim", "text": ""}
{"id": "1174442", "revid": "125554318", "url": "https://it.wikipedia.org/wiki?curid=1174442", "title": "Coppa Ali della Vittoria", "text": "La Coppa Ali della Vittoria \u00e8 stato il trofeo assegnato al club vincitore del campionato italiano di calcio di Serie B tra le stagioni 2006-2007 e 2019-2020.\nDescrizione.\nRealizzato in placcatura d'argento, pesa circa ed \u00e8 alto poco pi\u00f9 di . Il basamento \u00e8 costituito da una figura che ricorda la Vittoria, divinit\u00e0 alata che sostiene la coppa vera e propria, il cui disegno richiama un braciere olimpico.\nNegli anni 1960 fu istituita la consuetudine di premiare il vincitore del torneo di Serie B con una coppa, cos\u00ec come avveniva per il vincitore del campionato di Serie A; ma in entrambi i casi essa veniva sempre consegnata nel corso di una cerimonia privata nella sede della Lega Nazionale Professionisti.\nDalla stagione 2006-2007, in occasione della vittoria della blasonata , si decise di istituire una cerimonia di premiazione sul campo: a tal fine l'allora presidente della Lega Calcio, Antonio Matarrese, fece realizzare un nuovo trofeo, appunto la Coppa Ali della Vittoria, da consegnarsi al capitano della squadra vincitrice del campionato al termine dell'ultima giornata del torneo o, nel caso di vittoria acquisita con almeno un turno di anticipo, dell'ultima gara casalinga.\nLa Coppa Ali della Vittoria \u00e8 stata consegnata quattordici volte e alzata da capitani di quattordici societ\u00e0 differenti in quanto, curiosamente, nessun club ha vinto la serie cadetta pi\u00f9 di una volta dall'istituzione della stessa.\nIl trofeo \u00e8 stato consegnato per l'ultima volta nella stagione 2019-2020 quando nell'occasione, eccezionalmente, \u00e8 stato proposto, oltre che alla formazione prima classificata, anche alle altre due promosse; dopodich\u00e9 a partire dal campionato seguente \u00e8 stato introdotto un nuovo trofeo."}
{"id": "1174445", "revid": "106908", "url": "https://it.wikipedia.org/wiki?curid=1174445", "title": "Sofija Asgatovna Gubajdulina", "text": "Compone musica stocastica.\nBiografia.\nGubajdulina nacque a \u010cistopol', nella repubblica russa del Tatarstan, all'epoca in Unione Sovietica. Studi\u00f2 pianoforte e composizione al Conservatorio di Kazan', diplomandosi nel 1954. A Mosca intraprese ulteriori studi al Conservatorio con Nikolaj Pejko fino 1959, e poi con \u0160ebalin fino al 1963.\nDurante i suoi studi nell'URSS la sua musica fu etichettata come \"irresponsabile\" per le sue esplorazioni alternative. Fu sostenuta da Dmitrij \u0160ostakovi\u010d il quale, valutando il suo esame finale la incoraggi\u00f2 a continuare per la sua \"cattiva strada\".\nAllora, nonostante tutto, le fu permesso di esprimere il suo modernismo in numerose partiture composte per documentari, includenti la produzione del 1968, \"On Submarine Scooters\", un film a 70\u00a0mm.\nA met\u00e0 degli anni settanta Gubajdulina fond\u00f2 Astreja, un gruppo di improvvisazione strumentale folcloristico, assieme ai compositori Viktor Suslin e Vja\u010deslav Art\u00ebmov. Nel 1979 fu messa nella lista nera perch\u00e9 appartenente al gruppo di musicisti \"I sette di Khrennikov\" al VI Congresso dei compositori dell'Unione delle Repubbliche sovietiche a causa della partecipazione in alcuni festival disapprovati dal regime.\nAll'inizio del 1980 Gubajdulina acquis\u00ec notoriet\u00e0 all'estero grazie al violinista Gidon Kremer che esegu\u00ec il suo concerto per violino ed orchestra \"Offertorium\". In seguito compose un \"Omaggio a T. S. Eliot\", usando il testo del capolavoro spirituale del poeta \"Four Quartets\".\nNel 2000 Sofija Gubajdulina, ottenne con Tan Dun, Osvaldo Golijov, e Wolfgang Rihm, la commissione da parte dell'Internationale Bachakademie Stuttgart di una Passione - ogni compositore ha usato testi tratti da uno dei 4 vangeli - per la commemorazione di Johann Sebastian Bach.\nMusica.\nLa sua musica \u00e8 caratterizzata dall'uso di inusuali combinazioni strumentistiche. Nel brano \"In Erwartung\", usa una combinazione formata da strumenti a percussione con un quartetto di saxofoni; ha inoltre scritto pezzi per koto e orchestra e tre raccolte per domra e pianoforte su temi popolari tatari.\nImportante, nella concezione musicale di Gubajdulina, l'aspetto simbolico: secondo la compositrice\nQuesta componente simbolica si riscontra in numerosi lavori a diversi livelli: nel \"gesto\" - il primo movimento della sonata per violino e violoncello \"Gioisci\" \u00e8 basata sul passaggio tra suono reale e suono armonico relativo eseguito riducendo la pressione del dito sinistro sulla corda, in un movimento ascendente di trasmutazione del timbro che simboleggia la gioia -, nella \"personificazione\" degli strumenti - nell'opera \"Sette parole\" il violoncello rappresenta la vittima, il Dio-figlio, la fisarmonica \u00e8 il Dio-padre e gli archi rappresentano lo Spirito Santo - o altri parametri, quali tessitura, modo d'esecuzione o scale adottate - nel brano \"In croce\" per violoncello e organo il simbolo della croce \u00e8 rappresentato dallo scambio reciproco dei parametri (registro alto/registro basso, legato/staccato, diatonismo/microcromatismo) nelle parti degli strumenti; nel concerto per violino \"Offertorium\" il tema regio, utilizzato nell\"'Offerta Musicale\" da Bach, viene esposto completamente nell'incipit, per poi ritornare regolarmente sempre pi\u00f9 ridotto, offrendo simbolicamente via via sempre pi\u00f9 note fino a sparire.\nMisticismo numerologico.\nAll'inizio degli anni ottanta Gubajdulina cominci\u00f2 ad usare la successione di Fibonacci per strutturare la forma delle sue opere - ad esempio nella \"Sinfonia \"Stimmen... Verstummen...\"\", in \"Perception\", nel pezzo per percussioni \"All'inizio era il ritmo\", nel coro \"Omaggio a Marina Cvetaeva\", nel trio \"Quasi hoquetus\", nella sonata \"Et exspecto\" ed altre. \nLa compositrice ha fatto ricorso alla serie di Fibonacci quale regola per organizzare unicamente il ritmo, generale e particolare, delle sue opere: \nPremi e riconoscimenti.\nGubajdulina ha ricevuto il Prix de Monaco (1987), il Premio Franco Abbiati della Critica Musicale Italiana (1991), il Heidelberger K\u00fcnstlerinnenpreis (1991), il Russian State Prize (1992), il SpohrPreis (1995), il Praemium Imperiale in Giappone (1998), il premio musicale L\u00e9onie Sonning in Danimarca (1999), il Polar Music Prize in Svezia (2002), il Great Distinguished Service Cross of the Order of Merit della Repubblica federale della Germania (2002) e il Classical Awards di Cannes nel 2003.\nNel 2004, \u00e8 stata eletta membro onorario straniero dell'American Academy of Arts and Letters e nel 2013 \u00e8 stata insignita, alla Biennale di Venezia, del Leone d'oro alla carriera."}
{"id": "1174446", "revid": "547992", "url": "https://it.wikipedia.org/wiki?curid=1174446", "title": "Eleonora d'Asburgo", "text": "Era la figlia primogenita di Filippo d'Asburgo e di Giovanna di Castiglia e Aragona.\nBiografia.\nInfanzia.\nLa piccola Eleonora ebbe presto una sua corte personale. Alla morte di Filippo, avvenuta nel 1506, Giovanna, ritenuta ingiustamente insana di mente, fu imprigionata nella fortezza di Tordesillas dove fu sempre tenuta all'oscuro di tutto ci\u00f2 che accadeva all'esterno.\nEleonora, insieme ai fratelli Carlo (il futuro signore d'Europa Carlo V), Isabella e Maria, crebbe presso la corte borgognona della zia paterna Margherita d'Asburgo.\nLa corte borgognona era culturalmente a quel tempo una delle pi\u00f9 vivaci e ricche d'Europa. I bambini ebbero quindi una infanzia dorata, a differenza dei fratelli Ferdinando e Caterina, i quali invece crebbero in Spagna.\nMatrimoni.\nRaggiunta l'et\u00e0 da marito, il fratello Carlo, che era ormai il capo famiglia, era intenzionato a darla in sposa per i suoi fini politici.\nMa Eleonora era una giovane romantica e si intestard\u00ec a voler contrarre un matrimonio d'amore. Si fece avanti allora il conte palatino Federico di Wittelsbach, cavaliere valoroso e ammirato nei numerosi tornei che si tenevano a corte. \nFu data cos\u00ec in sposa al re Manuele I di Portogallo, gi\u00e0 vedovo di Isabella di Trast\u00e1mara e di Maria di Trastamara, zie materne di Eleonora: in virt\u00f9 di questo matrimonio, il 4 luglio 1518 assunse il titolo di regina consorte, mantenendolo fino alla morte del marito. Rimasta vedova il 13 dicembre 1521, nel 1530 and\u00f2 sposa a Francesco I di Francia, come concordato nel Trattato di Madrid, che suggellava la pace tra Spagna e Francia.\nEleonora fu dunque prima regina del Portogallo e poi di Francia, ma rimase vedova anche del secondo marito nel 1547. Torn\u00f2 quindi a vivere, come anche la sorella Maria, al fianco del fratello Carlo.\nLe sorelle gli restarono accanto anche quando il vecchio imperatore decise di abdicare a favore del figlio Filippo e ritirarsi nell'Estremadura, in Spagna.\nMorte.\nEleonora mor\u00ec a Talaveruela, pochi mesi prima del fratello con cui era cresciuta."}
{"id": "1174450", "revid": "767487", "url": "https://it.wikipedia.org/wiki?curid=1174450", "title": "Armand Van Helden", "text": "Biografia.\nNato a Boston da padre di origini olandesi-indonesiane e madre di origini franco-libanesi, passa l'infanzia in giro per il mondo, con il padre che \u00e8 pilota della United States Air Force. Dopo aver scoperto la musica house e l'hip hop, decide di trasferirsi a New York e qui, dopo qualche tempo, inizia a fare il DJ. Il suo primo singolo, datato 1994, \u00e8 \"The Witch Doctor\", pubblicato dall'etichetta discografica Strictly Rhythm. Il brano riscuote un ottimo successo e questo porta Van Helden a remixare molti brani di importanti artisti come Jimmy Sommerville e Real McCoy. Al contempo collabora con numerosi esponenti della musica elettronica e non solo anche sotto pseudonimo.\nNel 1996 la sua popolarit\u00e0 cresce ulteriormente grazie al remix del brano di Tori Amos \"Professional Widow\". Sempre nel 1996, per l'etichetta Strictly Rhythm, pubblica il brano di successo Break Night / Ocean, con lo pseudonimo di The Mole People. Nel 1999 esce \"U Don't Know Me\", brano che anticipa l'album di successo \"2 Future 4U\". Pubblica una serie di fortunati album nella prima met\u00e0 degli anni 2000.\nTra i suoi singoli pi\u00f9 noti in Italia c'\u00e8 \"Hear my name\" (2004), n\u00b03 nella classifica dei pi\u00f9 ballati. Da segnalare anche il rifacimento di un singolo di Siedah Garrett, \"I Want Your Soul\" (2007), molto ballato a livello mondiale (n\u00b05 nella Global Dance Traxx), in Italia passato invece in secondo piano a causa del maggior successo della versione dei Degrees of Motion della medesima traccia (\"Do you want it right now?\").\nTra i remix da annoverare vi \u00e8 la sua versione, del 2004, del brano di Cerrone \"Je suis music\", andato molto forte nelle discoteche italiane.\nNel 2009, con DJ A-Trak fonda il duo Duck Sauce, creatori della hit \"Barbra Streisand\", brano pubblicato come singolo nel 2010 e ai primi posti delle classifiche di tutto il mondo.\nNel 2016 realizza \"Extra Dimensional\", album consistente di inediti e collaborazioni."}
{"id": "1174451", "revid": "1705737", "url": "https://it.wikipedia.org/wiki?curid=1174451", "title": "Conflitto del Libano meridionale (1982-2000)", "text": "Durante il conflitto del Libano meridionale svoltosi tra il 1982 ed il 2000 Hezbollah condusse una campagna di guerriglia contro le forze israeliane che occupavano il Libano meridionale.\nSi concluse con la ritirata di Israele in accordo con la Risoluzione 425 del 1978 del Consiglio di Sicurezza delle Nazioni Unite. Dato che le precedenti guerre arabo-israeliani erano state caratterizzate o dalla vittoria israeliana o dal cessate il fuoco forzato dell'ONU, questo \u00e8 spesso visto come un successo di Hezbollah, che fu in grado di estendere il proprio controllo sul Libano meridionale.\nCronologia.\nL'invasione israeliana.\nIsraele invase il Libano nel 1978 e nel 1982 e occup\u00f2 una zona di sicurezza di varia grandezza nel Libano meridionale fra il 1982 e il 2000. Hezbollah, insieme con la maggior parte dei gruppi di sinistra e secolaristi nel Fronte Libanese di Resistenza Nazionale, combatt\u00e9 una guerriglia contro Israele e il suo alleato, l'Esercito del Libano del Sud.\nLe milizie del Fronte di Resistenza Nazionale si disarmarono in accordo con gli Accordi di Ta'if del 1989, ma Hezbollah rimase diffidente, protestando che finch\u00e9 tutto il territorio libanese non fosse stato liberato e Israele espulso, la resistenza contro l'occupazione militare sarebbe continuata. Erano diventati al tempo la pi\u00f9 grande, potente e numerosa delle organizzazioni di resistenza.\n1993.\nNel luglio dell'anno 1993 Israele condusse un'operazione di sette giorni chiamata \"Operazione Responsabilit\u00e0\" in modo da distruggere Hezbollah nel periodo in cui il governo libanese stava negoziando con Israele.\n1996.\nIl combattimento culmin\u00f2 durante l'\"Operazione grappoli d'ira\" nell'aprile 1996 quando Israele lanci\u00f2 un assalto e una campagna aerea contro Hezbollah. La campagna fall\u00ec e si concluse con il bombardamento da parte di Israele di una base ONU a Qana, che provoc\u00f2 la morte di oltre cento civili e profughi (tra cui quattro osservatori ONU) oltre al ferimento di circa 800 persone.\nIl 30 maggio successivo due bombe piazzate a lato della strada uccisero quattro soldati israeliani e ne ferirono molti altri a Marjayoun, dove le IDF avevano il proprio quartier generale nel Libano meridionale. Il 10 giugno tutti i 13 membri di una pattuglia israeliana a nord del fiume Litani furono uccise o ferite in un'imboscata di Hezbollah. Nella rappresaglia successiva ai fatti del 10 giugno, l'artiglieria israeliana uccise un soldato dell'Esercito Libanese e fer\u00ec un civile.\n2000.\nNel gennaio 2000 Hezbollah assassin\u00f2 il comandante della Brigata Occidentale dell'Esercito del Libano del Sud, il Colonnello Aql Hashem, nella sua casa nella zona di sicurezza. Hashem era stato responsabile giorno per giorno delle operazioni dell'ELS.\nIl 24 maggio \"dopo il collasso dell'ELS e la rapida avanzata delle forze di Hezbollah, Israele annunci\u00f2 che avrebbe ritirato le proprie truppe dal Libano meridionale e complet\u00f2 la ritirata il giorno successivo, pi\u00f9 di sei settimane prima del termine previsto del 7 luglio.\" Questa fu ampiamente ritenuta una vittoria per Hezbollah e accrebbe ampiamente la sua popolarit\u00e0 in Libano.\nIsraele consider\u00f2 questa mossa come tattica poich\u00e9 aveva sempre considerato la zona di sicurezza come un paraurti solo per proteggere i cittadini israeliani. Hezbollah afferm\u00f2 spesso che il proprio obiettivo era la distruzione di tutta Israele e in seguito alla perdita da parte di Hezbollah della \"scusa\" dell'\"occupazione\", Israele pot\u00e9 guadagnare una mano in pi\u00f9 per il supporto internazionale.\nConseguenze.\nIl tentativo di pace, risultato del ritiro, dur\u00f2 per anni. Comunque, le Forze Aeree Israeliane invasero continuamente lo spazio aereo libanese mentre Hezbollah lanci\u00f2 attacchi di razzi contro Israele.\nNel luglio 2006 Israele inizi\u00f2 un altro assalto militare al Libano meridionale in risposta agli attacchi missilistici di Hezbollah contro cittadini israeliani e al rapimento di due dei suoi soldati e l'uccisione di altri otto."}
{"id": "1174452", "revid": "78273", "url": "https://it.wikipedia.org/wiki?curid=1174452", "title": "Forze Aeree Israeliane", "text": ""}
{"id": "1174483", "revid": "599013", "url": "https://it.wikipedia.org/wiki?curid=1174483", "title": "Giuseppina Leone", "text": "A 20 anni partecip\u00f2 ai campionati europei, dove si classific\u00f2 quarta nei 100 m piani e si aggiudic\u00f2 il bronzo con la staffetta 4\u00d7100 m. Due anni pi\u00f9 tardi fu primatista europea con 11\"4 e partecip\u00f2 ai Giochi olimpici di Melbourne, classificandosi quinta sia nei 100 m piani che con la 4\u00d7100 m. Nel 1958, invece, chiuse sempre quinta agli europei nei 100 m piani.\nBiografia.\nNel 1952 stabil\u00ec il record italiano dei 100 m con il tempo di 12\"0 (prec. 12\"0 Claudia Testoni) e dei 200 m con 24\"9 (prec. 25\"3 Cattaneo). Sui 100 m miglior\u00f2 il primato italiano nel 1953 (11\"9), nel 1955 (11\"8), nel 1956 (11\"7 e 11\"4) e nel 1960 (due volte 11\"4). Nel 1956, al meeting di Bologna, stabil\u00ec il nuovo primato europeo dei 100 m con il tempo di 11\"4 (prec. 11\"5 Christa Stubnick). \nSui 200 m miglior\u00f2 il record italiano nel 1955 (24\"8 e 24\"6), nel 1956 (24\"5, 24\"3, 24\"1 e 24\"0), nel 1959 (23\"8 e 23\"7) e nel 1960 (tre volte 23\"7). Con la staffetta 4\u00d7100 m stabil\u00ec tra il 1952 (47\"0) ed il 1960 (45\"6) ben nove primati italiani.\nAi Giochi olimpici di Helsinki del 1952 si classific\u00f2 al quarto posto nei quarti di finale dei 100 m con il tempo di 12\"2. Alle Olimpiadi di Melbourne 1956 si classific\u00f2 al quinto posto nella finale dei 100 m con il tempo di 11\"9, al quinto posto in finale nella staffetta 4\u00d7100 m con 45\"7 e terza nella batteria dei 200 m con 25\"6.\nAi Giochi olimpici di Roma 1960 vinse la medaglia di bronzo nei 100 m con 11\"3, si classific\u00f2 al sesto posto nella finale dei 200 m con il tempo di 24\"9 e al quinto posto nella finale della staffetta 4\u00d7100 m con 45\"6.\nAi Campionati europei di Berna 1954 si classific\u00f2 al quarto posto nella finale dei 100 m con il tempo di 12\"0 e vinse la medaglia di bronzo con la 4\u00d7100 m con 46\"6. Agli Europei di Stoccolma 1958 si classific\u00f2 al quinto posto nella finale dei 100 m con 11\"9 ed al quinto posto con la 4\u00d7100 con 46\"2.\nVinse il titolo italiano dei 100 m e dei 200 m in ben nove edizioni consecutive dei campionati italiani. Fu anche per cinque volte componente della staffetta 4\u00d7100 metri campionessa d'Italia.\nLe Olimpiadi di Roma.\nNel 1960 prese parte ai Giochi olimpici di Roma, dove vinse la medaglia bronzo nei 100 m. Gareggi\u00f2 anche nei 200 m e con la 4\u00d7100 m, arrivando rispettivamente sesta e quinta. \u00c8 l'unica atleta italiana in assoluto ad aver vinto una medaglia olimpica nei 100 m piani fino al 2021, quando Marcell Jacobs riusc\u00ec a conquistare la medaglia d'oro maschile ai Giochi olimpici di Tokyo.\nMentre nei 100 m si tratt\u00f2 di un buon 3\u00ba posto, il 6\u00ba posto nella finale dei 200 m fu una delusione, non fosse altro perch\u00e9 Giuseppina Leone commise l'errore di voler tenere testa alla \"gazzella nera\" Wilma Rudolph, giungendo cos\u00ec stremata nel rettilineo, ove si present\u00f2 in 2\u00aa posizione, ma croll\u00f2 nel finale."}
{"id": "1174498", "revid": "1566286", "url": "https://it.wikipedia.org/wiki?curid=1174498", "title": "Rodolfo Lagan\u00e0", "text": "Biografia.\nStudi e inizi.\nCresciuto a Roma da padre calabrese e madre abruzzese. Ha iniziato la sua carriera nel laboratorio teatrale di Gigi Proietti.\nL'esperienza de \"La Zavorra\".\nInsieme ad altri colleghi di corso (tra cui Massimo Wertm\u00fcller, Paola Tiziana Cruciani, Giorgio Tirabassi e Patrizia Loreti), ha creato il gruppo comico \"La Zavorra\" con cui ha partecipato a diverse trasmissioni televisive (tra queste il variet\u00e0 di Rai 1 \"Al Paradise\", che aveva come principali autori Antonello Falqui e Michele Guard\u00ec). Il sodalizio si scioglier\u00e0 poi nel 1984.\nLa malattia.\nNel 2015 ha annunciato di soffrire da quattro anni di sclerosi multipla: la rivelazione \u00e8 stata fatta durante un convegno dell'AISM. Nonostante la diagnosi, egli prosegue la sua attivit\u00e0 di attore.\nVita privata.\nRodolfo Lagan\u00e0 ha un figlio di nome Filippo, anche lui attore.\nSpot pubblicitari.\n\u00c8 apparso anche in alcuni degli spot della TIM con Christian De Sica dal 2005 al 2007."}
{"id": "1174507", "revid": "24823", "url": "https://it.wikipedia.org/wiki?curid=1174507", "title": "Emmanuel d'Alzon", "text": "Biografia.\nUnico figlio di un pari di Francia, contro il parere dei famigliari decise di intraprendere la carriera ecclesiastica e, dopo aver studiato presso i seminari di Montpellier e Roma, venne ordinato sacerdote il 26 dicembre del 1834.\nAl suo ritorno in patria, venne nominato vicario generale della diocesi di N\u00eemes, incarico che mantenne fino alla morte: a N\u00eemes fond\u00f2 nel 1843 il Collegio dell'Assunzione, per giovani aristocratici, dal quale ebbe poi origine la congregazione degli Agostiniani dell'Assunzione (eretta canonicamente presso la cappella del collegio nel 1845 ed approvata dalla Santa Sede nel 1864).\nFond\u00f2 anche due congregazioni femminili poste sotto il patronato della Vergine Assunta: le Religiose dell'Assunzione e le Oblate Missionarie dell'Assunzione.\nFece aprire numerose case per la formazione del clero secolare, gestite dagli Assunzionisti e riservate ai fanciulli poveri: per finanziare questa attivit\u00e0, padre d'Alzon fond\u00f2 l\"'Associazione di Nostra Signora delle Vocazioni\", arricchita da Pio IX e Leone XIII con numerose indulgenze.\nVenne molto sostenuto sia da Gregorio XVI che da Pio IX, che nel 1863 lo invi\u00f2 a Costantinopoli per fondare una missione della sua congregazione e che gli propose la nomina all'episcopato, che d'Alzon rifiut\u00f2. Mor\u00ec nel 1880."}
{"id": "1174509", "revid": "33277", "url": "https://it.wikipedia.org/wiki?curid=1174509", "title": "Emmanuel Daud\u00e9 d'Alzon", "text": ""}
{"id": "1174515", "revid": "320578", "url": "https://it.wikipedia.org/wiki?curid=1174515", "title": "Dmitri Alenichev", "text": ""}
{"id": "1174517", "revid": "74801", "url": "https://it.wikipedia.org/wiki?curid=1174517", "title": "Edera Cordiale", "text": "Biografia.\nDi natali piemontesi \u00e8 morta all'et\u00e0 di 73 anni a Tortorici, in provincia di Messina.\nCarriera.\nDiscobola, nel 1948 partecip\u00f2 alle Olimpiadi di Londra dove si aggiudic\u00f2 l'argento mentre due anni pi\u00f9 tardi fece suo il bronzo ai campionati europei di atletica leggera.\nNel 1952 gareggi\u00f2 ai Giochi Olimpici di Helsinki arrivando per\u00f2 solo quattordicesima.\nMemorie.\nLa citt\u00e0 di Torino ha intitolato all'atleta un giardino pubblico nel luglio 2015, nel quartiere Lucento."}
{"id": "1174518", "revid": "287204", "url": "https://it.wikipedia.org/wiki?curid=1174518", "title": "Il libro delle ombre", "text": "Il libro delle ombre, scritto da Paul Doherty con lo pseudonimo di \"C.L. Grace\", \u00e8 il quarto della serie di romanzi gialli, ambientati nella Canterbury del XV secolo, nei quali le indagini sono svolte dal medico-farmacista Kathryn Swinbrooke. La prima edizione italiana di questo romanzo \u00e8 uscita nel 1998 come n. 2555 della collana Il Giallo Mondadori.\nTrama.\nCanterbury estate del 1471. Devoti provenienti da ogni parte del regno e diretti alla grande cattedrale per pregare sulla tomba di Tommaso Becket affollano la citt\u00e0. Il mago Tenebrae, il cui viso sfigurato \u00e8 coperto da una maschera, attende nella sua oscura stanza illuminata da una sola candela la visita di alcuni importanti pellegrini, giunti da Londra per sapere da lui quale sar\u00e0 il loro futuro.\nTutti loro saranno ricevuti uno alla volta dal mago per ascoltare le sue parole. Il mago Tenebrae che affermava di conoscere il futuro degli altri non conosce il suo destino e viene ritrovato all'interno della sua stanza chiusa, ucciso da un colpo di balestra, mentre il suo \"grimoir\" - il \"Libro delle Ombre\" - il libro della conoscenza \u00e8 scomparso. \nIl compito di far luce su questo delitto impossibile sar\u00e0 del coroner di Cambridge Colum Murtagh e del medico e speziale Kathryn Swimbrooke.\nFatti e personaggi storici citati.\nRe Edoardo IV di York, sua moglie Elisabetta Woodville, la guerra delle due rose, la caduta di Costantinopoli del 1453."}
{"id": "1174519", "revid": "767487", "url": "https://it.wikipedia.org/wiki?curid=1174519", "title": "Carlo Carafa (presbitero)", "text": "Biografia.\nFiglio di Fabrizio Carafa, dei conti di Ruvo e duchi di Andria, e di Caterina de' Sangro, rimase presto orfano e venne affidato ai gesuiti del collegio di Nola dove venne allevato: la sua domanda di entrare nella Compagnia di Ges\u00f9 venne respinta quando si ammal\u00f2 di tisi, cos\u00ec il Carafa intraprese la carriera militare combattendo nelle Fiandre, in Savoia e contro gli Ottomani, distinguendosi nella presa di Patrasso.\nNon soddisfatto della sua vita, decise di riprendere gli studi ed il 1\u00ba gennaio del 1600 venne ordinato sacerdote: inizi\u00f2 ad assistere i malati dell'Ospedale degli Incurabili di Napoli, poi si dedic\u00f2 alla predicazione delle missioni rurali.\nColpito dalla miseria delle campagne e dall'ignoranza dei suoi abitanti, nel 1602 istitu\u00ec la Congregazione della Dottrina Cristiana, per l'assistenza e l'istruzione delle popolazioni contadine e delle periferie urbane: nel 1621 assunse il nome di congregazione dei Pii Operai, ed il Carafa ne rimase Preposito Generale quasi fino alla morte (nel 1943 la congregazione venne unita a quella dei Catechisti Rurali, fondata da Gaetano Mauro nel 1928).\nFece edificare il Complesso di Santa Maria dei Monti presso i Ponti Rossi di Napoli, che divenne la casa madre dell'istituto: ai religiosi della congregazione vennero affidate anche le chiese di San Giorgio Maggiore e San Nicola alla Carit\u00e0, ancora a Napoli, di Santa Maria a Castello sul Monte Somma, a Maddaloni, di Santa Balbina, di Santa Maria ai Monti e di San Giuseppe alla Lungara, a Roma.\nCarlo Carafa divenne rettore del Seminario Arcivescovile di Napoli e priore dell'Arciconfraternita della Dottrina Cristiana di Napoli. Il suo apostolato si rivolse agli zingari, agli schiavi turchi, ai carcerati, ai condannati a morte ed alle prostitute, per le quali fece costruire il Conservatorio di Santa Maria del Soccorso.\nMor\u00ec a Napoli nel 1633 e venne sepolto nella chiesa di San Nicola alla Carit\u00e0."}
{"id": "1174521", "revid": "92723", "url": "https://it.wikipedia.org/wiki?curid=1174521", "title": "Gaetano Mauro", "text": "Biografia.\nDopo gli studi presso il seminario di Cosenza, venne ordinato sacerdote il 14 luglio 1912. Prest\u00f2 servizio pastorale dapprima presso la parrocchia di Montalto Uffugo, dove ottenne dal conte Ferdinando Caracciolo le rovine del convento di San Francesco di Paola, in cui volle istituire un ricreatorio per i giovani.\nDurante la Prima guerra mondiale fu cappellano militare in Friuli. Trascorse poi un periodo di prigionia nel campo di concentramento austriaco di Katzenau, dove si ammal\u00f2 di tubercolosi.\nTorn\u00f2 in Calabria nel 1919 e restando colpito dalla condizione dei contadini volle alleviare miseria, ingiustizia, ignoranza religiosa con iniziative di evangelizzazione e di promozione umana. In questo ambito nell'agosto del 1925 diede vita all\"Associazione Religiosa degli Oratori Rurali\" (ARDOR), per l'insegnamento della dottrina cristiana nelle campagne: ne facevano parte sia dei sacerdoti sia dei laici. Il 27 giugno 1928 l'associazione si stabil\u00ec presso l'ex convento di \"San Francesco di Paola\" di Montalto Uffugo, restaurato dallo stesso Gaetano Mauro, ed alcuni membri iniziarono vita in comune con il fondatore.\nL'8 dicembre 1928 venne costituita ufficialmente la Congregazione dei Catechisti Rurali, detti anche \"Ardorini\", che ottenne l'approvazione vescovile il 27 giugno 1930.\nIl 28 giugno 1943 la Santa Sede decise di accorpare alla giovane congregazione dei Catechisti Rurali quella dei Pii Operai, pi\u00f9 piccola ma pi\u00f9 antica, fondata da Carlo Carafa nel 1602 e di cui sopravviveva un solo membro: l'istituto derivato assunse il nome di congregazione dei Pii Operai Catechisti Rurali e venne elevato a congregazione clericale di diritto pontificio. Gaetano Mauro ne fu il primo superiore generale.\nNel frattempo il sacerdote aveva fondato altri due istituti: le Suore Catechiste Rurali (1941) e le Catechiste Ausiliatrici dei Sofferenti (1959).\nPadre Mauro si spense alle ore 20:12 del 31 dicembre 1969: il suo corpo venne tumulato nella chiesa di \"San Francesco di Paola\", Casa Madre della Congregazione.\nLa causa di Beatificazione e canonizzazione di Gaetano Mauro, introdotta il 9 maggio 2002 da Giuseppe Agostino, arcivescovo di Cosenza-Bisignano, si e conclusa nella sua fase diocesana il 21 aprile 2012 in una sessione pubblica del Tribunale Ecclesiastico presieduto dall'Arcivescovo Metropolita della Diocesi di Cosenza-Bisignano, Mons. Salvatore Nunnari.\nSpiritualit\u00e0.\nLa spiritualit\u00e0 di Gaetano Mauro, che pu\u00f2 essere rintracciata attraverso i suoi diari, aveva come elementi centrali il catechismo e l'eucaristia, fra cui vedeva uno stretto legame: \u00abNon vi \u00e8 lezione di catechismo che non si presti ad essere da noi trasformata in una lezione di palpitante vita eucaristica\u00bb.\nIl suo metodo educativo si ispirava a san Giovanni Bosco: il ricreatorio di Montalto Uffugo che aveva istituito prima di partire per la guerra era somigliante all'oratorio di don Bosco, sulla cui tomba Gaetano Mauro si rec\u00f2 in pellegrinaggio di ritorno dall'Austria.\nFra le sue devozioni fu importante quella alla Madonna, venerata nel Santuario della Serra che volle ricostruire.\nSeppe anche accostarsi al dolore, soprattutto a causa della sua precaria salute, per cui fin da giovane aveva pregato: \u00abche la mia vita possa compendiarsi in queste due parole: Amore e Dolore\u00bb."}
{"id": "1174532", "revid": "320578", "url": "https://it.wikipedia.org/wiki?curid=1174532", "title": "Andrey Arshavin", "text": ""}
{"id": "1174536", "revid": "963244", "url": "https://it.wikipedia.org/wiki?curid=1174536", "title": "Ordine della Visitazione di Santa Maria", "text": "L'Ordine della Visitazione di Santa Maria (in latino \"Ordo Visitationis Beatissimae Mariae Virginis\") venne fondato nel 1610 da san Francesco di Sales. Le monache sono popolarmente dette visitandine e pospongono al loro nome la sigla V.S.M.\nStoria.\nLe visitandine vennero fondate ad Annecy, in Savoia, dove avevano trovato rifugio i vescovi di Ginevra dopo il passaggio della citt\u00e0 svizzera al calvinismo (1535). Il 4 giugno 1607 il vescovo Francesco di Sales (1567-1622) espresse la sua volont\u00e0 di istituire una congregazione femminile a Giovanna Francesca Fr\u00e9miot, baronessa di Chantal (1572-1641), sua fedele discepola, e il 6 giugno 1610, giorno della festa della Santissima Trinit\u00e0, le prime tre aspiranti iniziarono il loro noviziato presso la casa \"de la Galerie\", alla periferia di Annency.\nAssieme a madre Chantal, componevano la comunit\u00e0 Jacqueline Favre e Charlotte de Br\u00e9chard. Inizialmente si era pensato di chiamare le religiose \"figlie di santa Marta\" oppure \"oblate della Vergine\", poi si pens\u00f2 d'intitolare l'istituto alla Visitazione, mistero nascosto e non celebrato solennemente. Concluso l'anno di noviziato, il 6 giugno 1611 le tre religiose emisero, in forma semplice, la loro professione dei voti nelle mani di Francesco di Sales.\nNel 1613 il fondatore diede alle visitandine le prime costituzioni: l'accesso alla congregazione era consentito anche alle vedove e alle donne con salute cagionevole (categorie alle quali era normalmente precluso l'accesso alla vita religiosa) e il fine delle suore era l'esercizio del divino amore attraverso la preghiera, la contemplazione e la visita ai poveri e agli ammalati. Il 18 settembre 1614 Margherita di Savoia, vedova del duca Francesco IV Gonzaga, pos\u00f2 la prima pietra del primo vero monastero della Visitazione.\nSu invito dell'arcivescovo Denis-Simon de Marquemont, il 26 gennaio 1615 tre visitandine si stabilirono a Lione: per impedire che l'istituto restasse una congregazione di diritto diocesano e per consentirne uno sviluppo duraturo, l'arcivescovo, insigne canonista, sugger\u00ec al fondatore di introdurre l'osservanza della regola di sant'Agostino, la clausura e i voti perpetui (all'epoca, i soli riconosciuti dalla Santa Sede). Francesco di Sales accolse i consigli e modific\u00f2 in tal senso i regolamenti delle visitandine, che vennero approvate da papa Paolo V con breve del 23 aprile 1618; la clausura venne introdotta il 16 ottobre 1618. L'ordine conobbe una rapida diffusione, soprattutto nelle regioni centromeridionali e orientali della Francia: vivente il fondatore, vennero fondati 13 monasteri e, alla morte della Chantal, le case erano 87.\nI monasteri della Visitazione divennero anche sede di attivit\u00e0 educative: la mistica Margherita Maria Alacoque, monaca dell'ordine, fu tra le principali ispiratrici della devozione al Sacro Cuore di Ges\u00f9, propagata dalle visitandine.\nDopo aver subito gravi perdite durante la Rivoluzione (i circa 120 monasteri presenti in Francia vennero dissolti), l'ordine conobbe una nuova fioritura nel XIX secolo e vennero fondati numerosi nuovi monasteri in vari paesi del mondo.\nAttivit\u00e0 e diffusione.\nLe visitandine sono religiose di voti solenni (monache di clausura), dedite a vita di meditazione e preghiera. Sono organizzate in monasteri autonomi, retti da una superiora: alla fine del 2008, l'ordine contava 2.073 tra monache e novizie e 137 case.\nI monasteri della Visitazione sono presenti in Europa (Austria, Belgio, Repubblica Ceca, Croazia, Francia, Germania, Irlanda, Italia, Paesi Bassi, Portogallo, Regno Unito, Spagna, Svizzera, Ungheria), nelle Americhe (Argentina, Brasile, Canada, Cile, Colombia, Repubblica Dominicana, Ecuador, Guatemala, Messico, Panama, Paraguay, Per\u00f9, Stati Uniti d'America, Uruguay), in Africa (Burundi, Repubblica del Congo, Ruanda) e in Asia (Repubblica di Corea, Filippine, Libano).\nIn Italia posseggono i monasteri di Acilia, Acireale, Alzano Lombardo, Arona, Baggiovara, Bologna, Brescia, Como, Corfinio, Lucca, Moncalieri, Napoli, Padova, Palermo, Pinerolo, Pistoia, Quinto al Mare, Reggio Calabria, Roma, Rosolini, Sal\u00f2, San Giorgio del Sannio, San Pancrazio, Sanremo, San Vito al Tagliamento, Soresina, Taurianova, Treia e Treviso."}
{"id": "1174538", "revid": "33277", "url": "https://it.wikipedia.org/wiki?curid=1174538", "title": "Visitandine", "text": ""}
{"id": "1174539", "revid": "1714743", "url": "https://it.wikipedia.org/wiki?curid=1174539", "title": "Jimeno II Garc\u00e9s di Navarra", "text": "Origine.\nFiglio secondogenito del co-regnante e poi reggente di Pamplona Garc\u00eda II Jim\u00e9nez e della sua seconda moglie, secondo il codice di Roda, Dadildis di Pallars, sorella del conte di Ribagorza, \"Raimondo I di Pallars\", nipote del conte Raimondo I di Tolosa. Jimeno era il fratello del primo re della dinastia Jimena, Sancho I Garc\u00e9s.\nBiografia.\nDopo che suo padre, nell'882, alla battaglia di Lumbier, combattuta conto l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, in cui mor\u00ec il re di Pamplona, Garc\u00eda I \u00cd\u00f1iguez, fu sconfitto, come co-regnante (nel Codice di Roda \u00e8 citato come regnante) del re di Pamplona, Fortunato, da poco liberato dai Mori dalla prigione di Cordova, fu sostituito dal suo fratellastro, \u00cd\u00f1igo II Garc\u00e9s.\nJimeno, all'inizio del X secolo, spos\u00f2 Sancha Azn\u00e1rez (ca. 885-970), figlia di Aznar S\u00e1nchez, signore di Larraun, e di Oneca Fort\u00fanez, la figlia del re Fortunato, la sorella di sua cognata, Toda Azn\u00e1rez. I loro discendenti furono dunque della dinastia Jimena, da parte di padre e della famiglia Arista per parte di madre.\nQuando il fratello, Sancho I Garc\u00e9s, mor\u00ec, nel 925, divenne reggente, assieme alla cognata Toda Azn\u00e1rez, per il nipote Garc\u00eda I S\u00e1nchez, assumendo per\u00f2 il titolo regale (il codice di Roda lo annovera tra i re di Pamplona). Di quel periodo, ci sono pervenuti due documenti in cui Jimeno \u00e8 nominato con il titolo di re: uno \u00e8 una donazione al Monastero di San Pedro di Siresa e l'altro \u00e8 una donazione al Monastero di San Mart\u00edno di Albelda, dell'11 gennaio 931.\nMantenne il titolo sino alla morte, avvenuta il 29 maggio 931, secondo il codice di Roda.Alla sua morte la cognata Toda nella reggenza fu affiancata, sino al 933, dal fratellastro di suo marito, \u00cd\u00f1igo II Garc\u00e9s e poi la mantenne, da sola, sino al 934.\nDiscendenza.\nJimeno e Sancha ebbero quattro figli:\nEbbe anche un figlio illegittimo:"}
{"id": "1174540", "revid": "33277", "url": "https://it.wikipedia.org/wiki?curid=1174540", "title": "Ordine della Visitazione", "text": ""}
{"id": "1174546", "revid": "124123", "url": "https://it.wikipedia.org/wiki?curid=1174546", "title": "Lajos Koltai", "text": "Collaboratore assiduo del regista ungherese Istv\u00e1n Szab\u00f3 e del regista italiano Giuseppe Tornatore, candidato al premio Oscar per la fotografia di \"Mal\u00e8na\" di cui ha vinto anche il David di Donatello per la stessa categoria.\nBiografia.\nNasce a Budapest il 2 aprile 1946. Da liceale gira dei film amatoriali, nel 1964-65 lavora dalla televisione come assistente di operatore di ripresa e cameraman. Nel 1965 comincia il corso di operatore all'Universit\u00e0 di Cinematografia dove \u00e8 studente di Illy\u00e9s Gy\u00f6rgy. Nel 1970 si laurea con il film \"Propagandisti\". Dal 1970 lavora da MAFILM; all'inizio gira dei documentari, e in tre film d'arte \u00e8 il cameraman del suo professore. \n\u00c8 uno degli individui determinativi della cinematografia ungherese degli anni '70. La stazione principale della sua attivit\u00e0 era il fotografare delle telenovele e dei telegiochi. I toni opalini, oscuri, e il clima mistico fissati profondamente nello spettatore sono caratteristici della sua fotografia. Ha fotografato delle opere memorabili come \"Signora Dery, dov'e'?\" (1975) e \"Belle e i pazzi\" (1976). Una delle opere pi\u00f9 riuscite \u00e8 l'epocale \"Il tempo si ferma\" (1981) in regia di Peter Gothar, in cui l'applicazione delle luci (citazione del passato e i sollevamenti politici) hanno reso il film inimitabile grazie alla fotografia magnifica.\nDall'inizio lui \u00e8 l'operatore di ripresa permanente di uno dei pi\u00f9 grandi registratori ungheresi, Istv\u00e1n Szab\u00f3. Ha fotografato l'unico film ungherese che l'ha vinto il premio Oscar: il Mephisto (1981) come pure altri importanti film di Szabo' come Il colonnello Redl, Dolce Emma, Cara B\u00f6be, oppure \"Tentazione di Venere\" (con la protagonista Glenn Glose). Il Mephisto e Il colonnello Redl gli hanno aperto la via per l'America. Ha partecipato in molti film di successo (La Giusta Causa con Laurence Fishburne, Sean Connery e Ed Harris, nonch\u00e9 \"Homer ed Eddie\" in cui Mary Steenburgen ha ricevuto l'Oscar).\nAnche lui partecipa al trionfo del Sunshine (1999, con Ralph Fiennes e molti attori ungheresi nei ruoli principali): ha ricevuto il premio European Film Awards per la fotografia. Il pregio che ricevono solo pochi: \u00e8 il membro dell'American Society of Cinematographers e della Academy of Motion Picture Arts and Sciences che distribuisce i premi Oscar. \u00c8 stato nominato al premio Oscar due volte. \u00c8 l'operatore del Mephisto che ha ricevuto il premio Oscar."}
{"id": "1174550", "revid": "298229", "url": "https://it.wikipedia.org/wiki?curid=1174550", "title": "Amelia Piccinini", "text": "Nel 1946 partecip\u00f2 ai Campionati europei di atletica leggera dove si aggiudic\u00f2 il bronzo nel getto del peso e arriv\u00f2 quarta nel salto in lungo. \nDue anni pi\u00f9 tardi prese parte alle Olimpiadi di Londra dove vinse l'argento nel getto del peso.\nBiografia.\nVincitrice di 20 titoli a livello individuale, in tre diverse specialit\u00e0, ai Campionati italiani assoluti di atletica leggera, si avvicin\u00f2 all'atletica perch\u00e9 le fu impedito la pratica del calcio, in un'epoca in cui il calcio femminile veniva discreditato.\n\u00c8 stata sepolta nel Cimitero Parco di Torino.\nMemorie.\nLa citt\u00e0 di Torino ha intitolato all'atleta un piazzale in zona Centro storico nel gennaio 2015.\nRecord nazionali.\nIl primo record italiano nel getto del peso, fu stabilito nel giugno 1939, con la misura di 11,77 m, quindi migliorato altre 14 volte sino al 1949."}
{"id": "1174553", "revid": "599013", "url": "https://it.wikipedia.org/wiki?curid=1174553", "title": "Congregazione della missione", "text": "La Congregazione della missione (in latino Congregatio Missionis) \u00e8 una societ\u00e0 clericale di vita apostolica di diritto pontificio: i membri della compagnia, detti comunemente lazzaristi o signori della missione o preti della missione o vincenziani, pospongono al loro nome la sigla C.M.\nLa congregazione venne fondata nel 1625 a Parigi da san Vincenzo de' Paoli per la predicazione delle missioni tra la gente di campagna; nel 1632 la compagnia prese sede nell'antico priorato di Saint-Lazare (donde il nome di \"lazzaristi\") e il 12 gennaio 1633 fu approvata da papa Urbano VIII.\nAll'apostolato tra la popolazione rurale, nel corso dei secoli la congregazione ha aggiunto la predicazione dei ritiri, la direzione dei seminari, le missioni estere, l'istruzione della giovent\u00f9, la direzione delle figlie della carit\u00e0.\nStoria.\nLe origini.\nLa congregazione venne fondata da Vincenzo de' Paoli (1581-1660). Di origine contadina, sacerdote dal 1600, nel 1613 divenne precettore dei figli di Filippo Emanuele di Gondi, marchese di Belle-\u00cele e governatore generale delle galere: nel gennaio del 1617, confessando a Gannes un contadino moribondo, si rese conto della miseria morale e materiale della popolazione rurale e, d'intesa con la marchesa Fran\u00e7oise Marguerite de Silly, decise di consacrarsi interamente ai poveri. Il 25 gennaio 1617, festa della conversione di san Paolo, presso la chiesa di Folleville inizi\u00f2 la predicazione della sua prima missione al popolo e il 17 aprile 1625 istitu\u00ec una compagnia, detta dei preti della missione, per l'apostolato rurale.\nNel 1625 la fraternit\u00e0 si stabil\u00ec nel coll\u00e8ge des Bons Enfants di Parigi, concesso dal vescovo Giovanni Francesco di Gondi a istanza della marchesa de Silly, da cui i sacerdoti partivano per predicare, tra la gente di campagna, missioni popolari che potevano durare tra i venti e i sessanta giorni; nel 1632 la casa madre della compagnia venne trasferita nell'antico priorato di Saint-Lazare, un antico convento e lazzaretto per gli appestati, per cui i membri della societ\u00e0 presero a essere chiamati anche lazzaristi. La compagnia venne approvata dall'arcivescovo di Parigi il 24 aprile 1626 e da papa Urbano VIII con la bolla \"Salvatoris Nostri\" del 12 gennaio 1633; le prime regole, elaborate dal fondatore, vennero pubblicate il 17 maggio 1658.\nVincenzo de' Paoli non intese creare un ordine, soprattutto per evitare che le attivit\u00e0 del coro distogliessero i membri dall'apostolato attivo: non volle, quindi, che i sodali si vincolassero alla compagnia mediante voti pubblici, ma che pronunciassero solo voti privati di povert\u00e0, obbedienza e castit\u00e0, pi\u00f9 un quarto di dedicarsi all'apostolato tra i poveri e i contadini (voti approvati da papa Alessandro VII il 22 ottobre 1655 e confermati da Pio XII nel 1953).\nLa societ\u00e0 ebbe rapida diffusione e alla morte del fondatore (1660) i Lazzaristi erano gi\u00e0 presenti in Francia, Italia, Irlanda, Tunisia, Algeria, Madagascar, Scozia (Ebridi e Orcadi comprese) e in Polonia.\nLo sviluppo della congregazione.\nLa congregazione ebbe un rapido sviluppo sotto i primi due successori di Vincenzo, Ren\u00e9 Alm\u00e9ras (che defin\u00ec meglio le regole dei lazzaristi) ed Edmond Jolly, che nel 1697 invi\u00f2 i primi missionari in Cina, i padri Lodovico Appiani e Johannes M\u00fcllener: quando nel 1773 papa Clemente XIV soppresse la Compagnia di Ges\u00f9, i preti della missione sostituirono i gesuiti nelle missioni nell'estremo Oriente.\nI lazzaristi si legarono strettamente alla casa reale francese che affid\u00f2 loro la cappella palatina, la cura delle parrocchie di Versailles, Fontainebleau, Saint-Claude (residenze reali), la direzione del collegio di Saint-Cyr (riservato all'aristocrazia) e del seminario per la marina di Rochefort, l'assistenza agli ospiti dell'H\u00f4tel des Invalides e ai forzati. Tanto erano associati dalla popolazione all'autorit\u00e0 monarchica che il 13 luglio 1789, alla vigilia della presa della Bastiglia, venne saccheggiata la loro sede di Saint-Lazare.\nJean-F\u00e9lix-Joseph Cayla de la Garde, superiore generale dal 1788 e deputato all'assemblea nazionale, vot\u00f2 contro la costituzione civile del clero e ci\u00f2 procur\u00f2 a lui l'esilio e alla congregazione il dissolvimento: almeno 31 lazzaristi vennero giustiziati durante la Rivoluzione.\nIl 27 maggio 1804 Napoleone Bonaparte ristabil\u00ec la congregazione per le missioni in Cina e in Oriente ma nel 1809 la compagnia venne nuovamente dissolta; mediante decreto regio del 3 febbraio 1816 la congregazione venne definitivamente ricostituita e i lazzaristi poterono riaprire case in Francia.\nLe sorti dei lazzaristi si risollevarono definitivamente sotto il generalato di Jean-Baptiste \u00c9tienne, durante il quale raddoppiarono il numero dei membri e delle case della congregazione: anche le missioni estere lazzariste ebbero una nuova fioritura, soprattutto in Louisiana e in Persia.\nSpiritualit\u00e0.\nIl fondatore, beatificato da papa Benedetto XIII nel 1729, venne proclamato santo da papa Clemente XII il 16 giugno 1737.\nLa spiritualit\u00e0 dei lazzaristi porta il segno dell'impronta contemplativa di Pierre de B\u00e9rulle e Francesco di Sales, amici del fondatore, e del dinamismo di Ignazio di Loyola: per Vincenzo de' Paoli i suoi preti avrebbero dovuto essere \"certosini in casa, apostoli fuori\". Il motto della societ\u00e0 \u00e8 \"Evangelizare pauperibus misit me\".\nAttivit\u00e0 e diffusione.\nFondata con lo scopo di evangelizzare la gente di campagna, la congregazione aggiunse alla predicazione delle missioni popolari la predicazione di ritiri ed esercizi spirituali, l'insegnamento e la direzione di seminari, le missioni \"ad gentes\", la direzione delle Figlie e delle dame di carit\u00e0 e l'assistenza a schiavi e forzati.\nL'abito originario dei preti della missione fu molto simile a quello del clero secolare: veste talare nera chiusa in fondo e con 14 bottoni, colletto in tela bianca rivoltato all'esterno, fascia nera ai lombi e zucchetto.\nLa congregazione \u00e8 diffusa nei cinque continenti: \u00e8 presente in Africa (dov'\u00e8 organizzata in 4 province e 2 viceprovince), nelle Americhe (19 province e 1 viceprovincia), in Asia (6 province), in Europa (18 province, 1 viceprovincia e 1 regione) e in Oceania (1 provincia).\nLa Congregazione \u00e8 retta da un superiore generale eletto con mandato di sei anni dall'assemblea generale (o capitolo) che \u00e8 composta dai superiori provinciali (o visitatori) e da deputati eletti dai membri delle province; nel governo della congregazione il superiore generale \u00e8 coadiuvato da un vicario generale, quattro assistenti, un segretario, un economo generale e un procuratore; la sede generalizia, dal 1963, \u00e8 in via dei Capasso a Roma.\nAl 31 dicembre 2008 la congregazione contava 521 case e 3.903 membri, tra cui 3.068 sacerdoti."}
{"id": "1174561", "revid": "287204", "url": "https://it.wikipedia.org/wiki?curid=1174561", "title": "Vladimir Beschastnykh", "text": ""}
{"id": "1174584", "revid": "767487", "url": "https://it.wikipedia.org/wiki?curid=1174584", "title": "Cursed - Il maleficio", "text": "Cursed - Il maleficio (\"Cursed\") \u00e8 un film horror del 2005 diretto da Wes Craven, scritto e prodotto da Kevin Williamson. Nonostante all'uscita nelle sale sia stato un flop commerciale e di critica, il film \u00e8 riuscito negli anni a conquistarsi il titolo di cult tra i fan di Wes Craven (e pi\u00f9 tardi dell'ormai noto Jesse Eisenberg), ottenendo pi\u00f9 successo in occasione dell'uscita del DVD in versione \"unrated\", senza censure.\nTrama.\nDue amiche, Jenny Tate e Becky Morton, decidono di farsi predire il futuro dall'indovina Zela. La donna predice un grave pericolo e avvisa le ragazze di stare attente ad una bestia che le attaccher\u00e0 quando sorger\u00e0 la luna; le due amiche, ovviamente, non credono ad una parola.\nQuella stessa notte, la giovane giornalista Ellie Myers e suo fratello, il timido adolescente Jimmy, stanno rientrando a casa quando un enorme animale attraversa improvvisamente la strada, provocando un incidente in cui la macchina di Ellie e Jimmy si scontra con un'altra vettura. Ellie e Jimmy cercano di aiutare la conducente, che si rivela essere Becky Morton, ma vengono aggrediti dalla bestia: Becky viene letteralmente fatta a pezzi mentre i due fratelli riportano solo qualche graffio.\nJimmy, appassionato di miti e leggende, \u00e8 convinto che la bestia che li ha attaccati sia un lupo mannaro, ma Ellie \u00e8 molto scettica. Entrambi i fratelli iniziano tuttavia ad assumere comportamenti strani: la mattina dopo l'aggressione, Jimmy divora una colazione a base di carne cruda, mentre Ellie, al lavoro, si scopre irresistibilmente attratta dal sangue di un collega. La sera, Ellie, incaricata di fare da accompagnatrice ad una spocchiosa attrice di nome Joanie durante una festa, incontra il fidanzato Jake, che vuole scusarsi con lei per una precedente scappatella avuta con Becky. Quando le cose sembrano chiarite, Jenny Tate e Joanie, che sembrano entrambe molto interessate a Jake, si intromettono ed Ellie, furiosa, lascia la festa. Pi\u00f9 tardi, Jenny viene attaccata e uccisa nel parcheggio da un lupo mannaro.\nJimmy nota che sulla propria mano e quella di Ellie \u00e8 comparso un marchio che proverebbe che sono affetti da licantropia. Ellie, pur di farlo smettere con quella storia, accetta di fare una prova e tocca una cornice d'argento, senza tuttavia bruciarsi. Jimmy sembra essere costretto ad accettare il fallimento della sua teoria, ma gli avvenimenti strani non sono finiti: ora anche gli animali sembrano terrorizzati e turbati dai due fratelli, incluso Zipper, il loro cane. Il giorno dopo, agli studi televisivi, Ellie viene avvicinata da Zela, che nota il marchio sulla mano della ragazza e l'avverte che si tratta davvero del segno della maledizione, proprio come sosteneva Jimmy: il solo modo per liberarsi del maleficio \u00e8 uccidere il lupo mannaro che li ha contagiati prima della prossima luna piena, altrimenti diverranno licantropi a loro volta.\nGli effetti della maledizione iniziano a farsi sentire sempre di pi\u00f9; Ellie fatica sempre di pi\u00f9 a controllare i propri istinti, mentre Jimmy, diventato molto pi\u00f9 aggressivo e sicuro di s\u00e9, mette al tappeto senza alcuno sforzo alcuni ragazzi della squadra di lotta libera della scuola che lo tormentavano da mesi. Jimmy, resosi conto che la situazione sta peggiorando, fa una prova toccando una posata d'argento, che come previsto lo ustiona: la cornice toccata da Ellie, infatti, era d'acciaio ed \u00e8 per questo che non l'ha bruciata.\nEllie nota che anche Jake porta sulla mano il marchio della bestia e capisce che \u00e8 lui il lupo mannaro. Jake conferma, ma sostiene anche di non essere stato lui ad uccidere Becky e Jenny. Si scopre che ad eliminare le due ragazze \u00e8 stato un altro lupo mannaro, Joanie: l'attrice \u00e8 stata infettata dopo essere stata a letto con Jake e ora Joanie si sta vendicando uccidendo tutte le ragazze con cui Jake ha avuto una storia. Joanie si trasforma in lupo e attacca Ellie e Jimmy; all'arrivo della polizia, i due fratelli riescono a far uscire Joanie allo scoperto insultandola, dando modo agli agenti di ucciderla.\nEllie e Jimmy tornano a casa, ma scoprono di non essersi ancora liberati dalla maledizione; inoltre, poich\u00e9 sta sorgendo la luna piena, i due fratelli iniziano ad andare incontro alla definitiva trasformazione in lupi mannari. Jake spiega di essere stato lui - e non Joanie - a contagiare Ellie e Jimmy, ma di averlo fatto per amore della ragazza e darle una ragione di vita, poich\u00e9 Ellie stava attraversando un momento difficile a causa della morte dei genitori e delle difficolt\u00e0 di badare a Jimmy. Jake, a causa del suo istinto di maschio alfa, intende uccidere Jimmy per avere Ellie solo per s\u00e9; Ellie, decisa a salvare il fratello, cerca di fermarlo, ma a differenza di Jake non ha alcun controllo sulla trasformazione e si trova in seria difficolt\u00e0. La situazione viene risolta da Jimmy, completamente trasformato in lupo mannaro, che distrae Jake, permettendo ad Ellie di ucciderlo con una posata d'argento. Ellie decapita quindi il corpo di Jake, spezzando definitivamente la maledizione e salvando se stessa e Jimmy.\nProduzione.\nIl film sub\u00ec pesanti ritardi di oltre un anno nella realizzazione, a causa di problemi di produzione e di sceneggiatura. Alcuni membri del cast originario dovettero essere sostituiti a causa di impegni contrattuali per altri film.\nQuando la produzione si interruppe, molti membri del cast furono licenziati, tra essi si ricordano Skeet Ulrich, Mandy Moore, Omar Epps, Illeana Douglas, Heather Langenkamp, Scott Foley, Robert Forster e Corey Feldman. Alcuni di questi attori girarono persino delle scene che furono poi cancellate dal regista Wes Craven.\nIl set utilizzato per le riprese nel liceo di Jimmy \u00e8 la Torrance High School, lo stesso utilizzato per il liceo di \"Sunnydale\" in \"Buffy l'ammazzavampiri\" e il \"West Beverly High\" in \"Beverly Hills 90210\" e il suo spin-off 90210."}
{"id": "1174585", "revid": "1305772", "url": "https://it.wikipedia.org/wiki?curid=1174585", "title": "Lodovico Capponi", "text": ""}
{"id": "1174586", "revid": "599013", "url": "https://it.wikipedia.org/wiki?curid=1174586", "title": "Congregazione dei chierici mariani", "text": "La Congregazione dei chierici mariani (in latino \"Congregatio Clericorum Marianorum sub titulo Immaculatae Conceptionis Beatissimae Virginis Mariae\") \u00e8 un istituto religioso maschile di diritto pontificio: i membri di questa congregazione clericale, detti semplicemente Mariani, pospongono al loro nome la sigla M.I.C.\nStoria.\nLa congregazione venne fondata da Stanis\u0142aw Papczy\u0144ski (1631-1701). Il 10 dicembre 1670 lasci\u00f2 l'ordine piarista e insieme a tre nobili laici diede vita a una piccola comunit\u00e0 eremitica a Korabiewice (l'attuale Puszcza Maria\u0144ska). I religiosi adottarono un abito bianco e si prefissero le finalit\u00e0 di propagare la devozione all'Immacolata Concezione, suffragare le anime del Purgatorio e coadiuvare i sacerdoti nel ministero parrocchiale, specialmente presso le popolazioni rurali: la comunit\u00e0 ricevette la prima approvazione ecclesiastica il 24 ottobre 1673 e venne canonicamente eretta nel 1679 dal vescovo di Pozna\u0144.\nNel 1681 i chierici Mariani ottennero il primo riconoscimento da parte della Santa Sede e nel 1699 papa Innocenzo XII li riconobbe come ordine di chierici regolari. Dovettero adottare una regola gi\u00e0 approvata e la scelta ricadde su quella della monache Annunziate: poich\u00e9 le religiose erano sottoposte alla direzione dei Frati Minori, l'adozione della regola comport\u00f2 per i chierici l'aggregazione all'ordine francescano.\nLa prima professione dei voti si ebbe a G\u00f3ra Kalwaria il 6 giugno 1701, pochi mesi prima che il fondatore morisse. L'ordine ebbe rapida diffusione in Polonia e Lituania: nel 1750 vennero aperte le prime case in Portogallo e nel 1779 ai Mariani venne concessa anche la chiesa dei Santi Vito e Modesto a Roma. Nel 1787 venne annullata l'aggregazione all'Ordine dei Frati Minori.\nTra il XVIII e il XIX secolo inizi\u00f2 il declino dell'ordine: i chierici persero prima le case in Portogallo, poi il convento romano; anche le case in territorio polacco-lituano cominciarono a decadere a causa dell'ostilit\u00e0 del governo zarista, soprattutto dopo il tentativo di insurrezione della Polonia del 1831.\nNel 1867 i chierici Mariani si erano ridotti a 24, nel 1897 erano rimasti in 3 e nel 1908 rimaneva un solo membro. Per evitare che l'ordine si estinguesse Jurgis Matulaitis-Matulevi\u010dius (1871-1927) ottenne dalla Santa Sede di entrare nell'ordine senza compiere il noviziato: poi chiese di poter adottare l'abito nero del clero secolare in luogo di quello bianco e di abbandonare i voti solenni, trasformando l'ordine in congregazione di voti semplici.\nIl 29 agosto 1909, data che segna la rinascita dei chierici Mariani, venne aperto un nuovo noviziato e il 28 novembre 1910 papa Pio X approv\u00f2 le nuove costituzioni.\nMatulaitis-Matulevi\u010dius \u00e8 stato beatificato a Roma da papa Giovanni Paolo II il 28 giugno 1987; papa Francesco ha canonizzato Papczy\u0144ski il 5 giugno 2016.\nAttivit\u00e0 e diffusione.\nI Chierici Mariani si dedicano soprattutto all'istruzione e all'educazione cristiana della giovent\u00f9, al ministero sacerdotale, alle missioni e all'apostolato della stampa.\nSono presenti in Europa (Bielorussia, Germania, Italia, Lettonia, Lituania, Polonia, Portogallo, Regno Unito, Repubblica Ceca, Slovacchia, Ucraina), nelle Americhe (Argentina, Brasile, Stati Uniti d'America), in Africa (Camerun, Ruanda), in Asia (Filippine, Kazakistan) e in Australia; la sede generalizia \u00e8 a Roma.\nAlla fine del 2005 la congregazione contava 59 case, 495 religiosi e 354 sacerdoti."}
{"id": "1174587", "revid": "76069", "url": "https://it.wikipedia.org/wiki?curid=1174587", "title": "La vie de boh\u00e8me (film 1945)", "text": ""}
{"id": "1174590", "revid": "767487", "url": "https://it.wikipedia.org/wiki?curid=1174590", "title": "Semprefreski", "text": "I Semprefreski sono stati un gruppo musicale Hardcore punk siciliano, in attivit\u00e0 a Palermo dalla met\u00e0 degli anni novanta fino al 2002.\nComponenti.\nIl nucleo centrale del gruppo \u00e8 composto da: "}
{"id": "1174591", "revid": "110839359", "url": "https://it.wikipedia.org/wiki?curid=1174591", "title": "Riserva naturale Poggio all'Olmo", "text": "La riserva naturale Poggio all'Olmo \u00e8 un'area naturale protetta situata nella provincia di Grosseto e che si estende attorno all'omonima altura, interessando parzialmente i territori comunali di Arcidosso e Cinigiano.\nStoria.\nLa riserva \u00e8 stata istituita con Delibera C.P. n\u00ba 69 del 13.05.1998.\nTerritorio.\nLa riserva naturale, situata nella parte orientale della provincia di Grosseto, \u00e8 delimitata a nord dall'abitato di Monticello Amiata, a ovest dall'abitato di Castiglioncello Bandini, a sud dal rilievo del Monte Aquilaia e a est dalle propaggini occidentali del cono vulcanico del Monte Amiata: in totale, si estende per circa 434 ettari totali.\nLe altitudini, generalmente comprese tra gli 800 e i 1000 m s.l.m., raggiungono i 1.011 metri alla sommit\u00e0 di Poggio all'Olmo. Da vari punti dell'area protetta si aprono scenari panoramici che spaziano verso le colline della Valle dell'Ombrone, verso il massiccio vulcanico del Monte Amiata e verso le ondulazioni della Val d'Orcia.\nIl clima rientra nel tipo sub-umido, con precipitazioni medie fra i 1.000-1.100\u00a0mm. Dal punto di vista fito-climatico, secondo Pavari, la Riserva rientra nel Castanetum.\nFlora.\nLa riserva naturale si caratterizza prevalentemente per folti boschi, la cui vegetazione pu\u00f2 parzialmente occludere parti dei sentieri, soprattutto durante la stagione primaverile.\nL'intera area protetta \u00e8 ricca di castagni, cerri e roverelle, che localmente lasciano spazio ad ampie praterie, pascoli ed arbusteti, dove crescono la ginestra, alcuni tipi di felci, il rovo, il biancospino, la rosa canina e varie orchidee selvatiche, oltre al crocus etruscus e alla viola etrusca, entrambe specie endemiche dei terreni calcarei delle aree montane della Toscana meridionale.\nTra gli alberi monumentali presenti nella riserva naturale, sulla sommit\u00e0 di Poggio all'Olmo spicca un pero mandorlino di oltre 10 metri; da segnalare, inoltre, un noce ed una serie di castagni ultrasecolari sparsi nell'intera area protetta.\nFauna.\nLa riserva di Poggio all'Olmo si caratterizza anche per una variegata fauna che, nel suo complesso, contraddistingue la tipicit\u00e0 dell'area protetta.\nTra gli uccelli sono da segnalare i rapaci diurni, tra i quali spiccano l'albanella minore, il biancone, il falco pecchiaiolo, il falco pellegrino e lo sparviero. Altra presenza della zona sono gli zigoli neri e le averle, che tendono a nidificare presso gli arbusti e i cespugli sparsi nei prati.\nTra gli anfibi \u00e8 da segnalare la presenza della salamandrina dagli occhiali, dell'ululone dal ventre giallo e delle pi\u00f9 comuni rane. La presenza di queste specie \u00e8 favorita dalla ricchezza di sorgenti d'acqua, alcune delle quali alimentano, tra l'altro, l'acquedotto del Fiora che rifornisce gran parte della Toscana meridionale.\nTra i mammiferi, \u00e8 presente il gatto selvatico, che caccia con la tecnica dell'agguato le sue prede tra le quali spiccano i vari roditori, le lepri e i conigli selvatici, oltre agli anfibi e agli uccelli. Da segnalare anche una folta presenza di ungulati artiodattili, oramai diffusi in tutto il territorio della provincia di Grosseto.\nTra gli insetti, sono presenti numerose specie di farfalle, soprattutto tra la primavera e l'estate, oltre alle api."}
{"id": "1174593", "revid": "1282260", "url": "https://it.wikipedia.org/wiki?curid=1174593", "title": "Terra di nessuno (Pinter)", "text": "Terra di nessuno \u00e8 un dramma in due atti scritto nel 1975 dal drammaturgo britannico Harold Pinter.\nIl dramma, composto nel periodo della consacrazione ufficiale dell'autore, si concentra sul problema dell'incomunicabilit\u00e0.\nLa prima mondiale, a Londra, contava tra gli interpreti due dei maggiori attori britannici, Ralph Richardson e John Gielgud; quella italiana, invece, fu diretta da Giorgio De Lullo nel 1976 e interpretata, tra gli altri, oltre allo stesso De Lullo, da Romolo Valli.\nTrama.\nHirst \u00e8 un ricco e celebre scrittore, dedito all'alcool, che si \u00e8 volontariamente ritirato in un isolamento dal mondo assieme ai suoi due domestici, Briggs e Foster. Una notte, il letterato riceve la visita di un vecchio amico, Spooner. Quest'ultimo, poeta in disgrazia, cerca di accattivarsi la simpatia del famoso collega. Il suo sforzo non avr\u00e0 alcun esito: costretto a trascorrere l'intera notte ed il giorno seguente nell'abitazione di Hirst, Spooner si rende conto di come l'altro uomo si sia ritirato in \"terra di nessuno\", lontano dal mondo sia spazialmente che temporalmente, con l'unica compagnia dei propri ricordi."}
{"id": "1174596", "revid": "15756", "url": "https://it.wikipedia.org/wiki?curid=1174596", "title": "Lodovico Capponi seniore", "text": "Biografia.\nFiglio di Gino Capponi e di Adriana Gianfigliazzi, fu banchiere fin da giovane, lavorando per il banco dei Martelli a Roma e sposandone una componente, Marietta. Nella citt\u00e0 papale fu tra i promotori della fondazione della chiesa di San Giovanni dei Fiorentini. A Roma fu in contatto con i principali artisti della corte pontificia, compreso Raffaello.\nA Firenze, dove era tornato dopo la morte di Leone X nel 1522, fu prima contrario al dominio mediceo e poi lo appoggi\u00f2.\nNel 1525, ormai quarantenne, inizi\u00f2 a preoccuparsi per la sepoltura sua e della propria famiglia, acquistando dalla famiglia Paganelli la cappella gi\u00e0 Barbadori, nella chiesa di Santa Felicita, dall'architettura brunelleschiana. Fu lui a commissionare al Pontormo la decorazione pittorica della cappella comprendente la famosa \"Deposizione\". Poco lontano dal palazzo di famiglia, il palazzo Capponi delle Rovinate in via de' Bardi. I lavori durarono tre anni, fino al 1528, e compresero la realizzazione della pala, dell'affresco dell'\"Annunciazione\" e dei quattro tondi con \"Evangelisti\", ai quali collabor\u00f2 anche il giovane Agnolo Bronzino. Perduto \u00e8 invece l'affresco col \"Giudizio Universale\" nella volta, distrutta nel Settecento per permettere l'affaccio in chiesa tramite il corridoio vasariano.\nNel palazzo Capponi stesso esiste una \"Madonna col Bambino\", sempre di mano del Pontormo, che studi recenti hanno identificato come ex-paliotto della famosa cappella, trasportata solo in seguito nella cappellina privata del palazzo. Fu inoltre committente di Guillaume de Marcillat, Giovan Francesco Penni e Fra Bartolomeo.\nLodovico Capponi mor\u00ec quando suo figlio aveva appena un anno, per cui all'infante venne dato il nome paterno: \u00e8 il Lodovico Capponi juniore, ritratto in un celebre dipinto di Agnolo Bronzino, ora alla Frick Collection a New York."}
{"id": "1174597", "revid": "36426", "url": "https://it.wikipedia.org/wiki?curid=1174597", "title": "Ludovico Capponi", "text": ""}
{"id": "1174598", "revid": "2223037", "url": "https://it.wikipedia.org/wiki?curid=1174598", "title": "COSMO-SkyMed", "text": "COSMO-SkyMed (\"COnstellation of small Satellites for Mediterranean basin Observation\") \u00e8 il primo sistema duale (civile e militare) di satelliti radar di osservazione terrestre; il sistema \u00e8 promosso dall'Agenzia Spaziale Italiana e dal Ministero della Difesa.\nCOSMO-SkyMed \u00e8 la componente italiana di un sistema italo-francese risultato di un accordo intergovernativo bilaterale Italia-Francia siglato nel 2001 \u2013 Accordo di Torino \u2013 e ratificato con la Legge 10 gennaio 2004, n. 20; nella sua configurazione finale, il sistema bilaterale \u2013 ORFEO \u2013 disporr\u00e0 di 4 satelliti radar italiani in banda X (COSMO-SkyMed) e di 2 satelliti ottici francesi (Pleiades), aumentando, quindi, le capacit\u00e0 complessive.\nInoltre, COSMO-SkyMed \u00e8 la componente italiana (\"national contributing mission\") del sistema europeo Copernicus (ex GMES) ed \u00e8 censito fra le fonti di dati dell'iniziativa europea INSPIRE.\nCOSMO-SkyMed \u00e8 realizzato dall'azienda italiana Thales Alenia Space (ex Alenia Spazio) per conto dell'Agenzia Spaziale Italiana. Thales Alenia Space \u00e8 una joint venture di Thales al 67% e Leonardo al 33%, e ricopre il ruolo di primo contraente, quale responsabile della fornitura \"chiavi in mano\" dell\u2019intero Sistema.\nStoria.\nIl sistema COSMO SkyMed \u00e8 una costellazione di quattro satelliti per Osservazione della Terra ad uso duale aventi come payload un radar ad apertura sintetica, frutto dell\u2019intuizione dell\u2019ingegner Giorgio Perrotta nei primi anni novanta. Il radar ad apertura sintetica \u00e8 stato sviluppato a partire dalla fine degli anni novanta con il programma SAR 2000 finanziato dall'ASI.\nIl contratto definitivo tra Finmeccanica e ASI \u00e8 stato firmato il 21 dicembre 2004 per un valore di 775 milioni di euro per i primi tre satelliti, pi\u00f9 116 milioni per il quarto satellite, che ha alcune caratteristiche leggermente diverse. Il programma \u00e8 stato finanziato in parte dal ministero dell'istruzione e in parte dal ministero della difesa.\nIl primo satellite della costellazione, detto COSMO SkyMed 1, \u00e8 stato lanciato il 7 giugno 2007 dalla base californiana di Vandenberg, alle 19:35 locali (le 4:35 in Italia), con il vettore Boeing Delta II.\nIl secondo satellite, detto COSMO SkyMed 2, invece, \u00e8 stato lanciato il 9 dicembre 2007 dalla stessa base alle 03:31 ora italiana, con il medesimo vettore del COSMO SkyMed 1. Il suo segnale \u00e8 stato acquisito un'ora e 5 minuti dopo il lancio e viene ricevuto dalla stazione di Terra del Centro spaziale del Fucino, gestita da Telespazio.\nIl terzo satellite della serie, COSMO SKyMed 3, \u00e8 stato lanciato con successo il 25 ottobre 2008 dalla base di Vandenberg.\nIl quarto satellite della serie, COSMO SKyMed 4, \u00e8 stato lanciato con successo il 5 novembre 2010 dalla base di Vandenberg.\nLa seconda generazione di satelliti COSMO SKyMed \u00e8 stata lanciata con successo il 31 gennaio 2022 da Cape Canaveral, portando in orbita 2 satelliti COSMO Skymed. La seconda generazione di satelliti ha permesso di ridurre la costellazione da 4 a 2 satelliti.\nCaratteristiche.\nSi tratta di una costellazione di quattro satelliti per l'osservazione della Terra dallo spazio che utilizzano un radar ad apertura sintetica (SAR) in banda X. Ha applicazioni sia di tipo propriamente militare che di tipo civile, monitorando catastrofi ambientali come inondazioni e frane; monitoraggio delle coste, dei mari e delle acque interne; monitoraggio agricolo per verificare i raccolti e gestire i cicli di trattamento; generazione di immagini ad alta risoluzione ad uso cartografico.\nLa responsabilit\u00e0 delle infrastrutture di terra e della gestione in orbita \u00e8 civile, affidata a Telespazio presso il Centro Spaziale del Fucino, mentre l'elaborazione e gestione dei segnali satellitari, essendo un sistema duale, \u00e8 affidata al Centro Interforze di Telerilevamento Satellitare del II Reparto Informazioni e Sicurezza dello Stato Maggiore della Difesa, con sede all'Aeroporto Militare \"Mario de Bernardi\" di Pratica di Mare per la componente governativa (Sicurezza Nazionale e Difesa). Per la componente civile, la sede ASI di Matera provvede al segmento civile di sfruttamento delle immagini, per assicurare la commercializzazione per mezzo della propria controllata E-GEOS."}
{"id": "1174600", "revid": "123797645", "url": "https://it.wikipedia.org/wiki?curid=1174600", "title": "Societ\u00e0 dei sacerdoti missionari di San Paolo apostolo", "text": "La Societ\u00e0 dei sacerdoti missionari di San Paolo apostolo (in latino \"Societas Sacerdotum Missionariorum a Sancto Paulo Apostolo\") \u00e8 una societ\u00e0 clericale di vita apostolica di diritto pontificio: i sodali della compagnia, detti comunemente paolisti (in inglese \"Paulist Fathers\"), pospongono al loro nome la sigla C.S.P.\nStoria.\nLa congregazione venne fondata dal sacerdote statunitense Isaac Thomas Hecker (1819-1888): staccatosi, insieme ad altri quattro religiosi, dalla Congregazione del Santissimo Redentore, il 7 luglio 1858 durante la presidenza di James Buchanan, con l'approvazione dell'arcivescovo John Joseph Hughes, fond\u00f2 a New York una nuova societ\u00e0 con il fine specifico di propagare il cattolicesimo negli Stati Uniti d'America .\nLa societ\u00e0 ricevette il pontificio decreto di lode il 13 luglio 1929 e le sue costituzioni vennero approvate definitivamente dalla Santa Sede il 17 dicembre 1940.\nAttivit\u00e0 e diffusione.\nI sacerdoti missionari di San Paolo si dedicano all'apostolato parrocchiale, alle missioni popolari, all'assistenza spirituale degli studenti universitari e all'evangelizzazione attraverso i mezzi di comunicazione di massa, come la radio, la televisione e la stampa (nel 1865 hanno fondato \"The Catholic World\", la prima rivista cattolica americana).\nSono presenti per la maggior parte negli Stati Uniti d'America, ma anche in Canada, Israele e a Roma, dove officiano, fino al 2016, nella chiesa nazionale americana di Santa Susanna alle terme di Diocleziano, , dal 2017 nella Chiesa di San Patrizio a Villa Ludovisi. \nIl moderatore supremo della societ\u00e0, che porta il titolo di presidente, risiede a New York.\nAl 31 dicembre 2005, la congregazione contava 23 case e 164 membri, 151 dei quali sacerdoti."}
{"id": "1174609", "revid": "322321", "url": "https://it.wikipedia.org/wiki?curid=1174609", "title": "Paolisti", "text": "Con l'appellativo di Paolisti vengono comunemente indicati i sodali di due societ\u00e0 di vita apostolica:"}
{"id": "1174625", "revid": "599013", "url": "https://it.wikipedia.org/wiki?curid=1174625", "title": "Fratelli delle scuole cristiane", "text": "I Fratelli delle scuole cristiane (in latino \"Institutum fratrum scholarum christianarum\"; in francese \"Fr\u00e8res des \u00e9coles chr\u00e9tiennes\") sono un istituto religioso maschile di diritto pontificio: i membri di questa congregazione laicale, detti comunemente lasalliani, pospongono al loro nome la sigla F.S.C.\nStoria.\nLa congregazione venne fondata da Giovanni Battista de La Salle (1651-1719) che venne ordinato sacerdote dopo gli studi nel seminario di San Sulpizio e alla Sorbona dove consegu\u00ec il dottorato in teologia. A Reims assunse la direzione delle suore insegnanti del Bambin Ges\u00f9, per le quali ottenne anche regie patenti, e inizi\u00f2 a interessarsi all'istruzione e all'educazione dei fanciulli delle classi popolari. La sua attivit\u00e0 venne notata da Adrian Nyel, un benefattore che aveva gi\u00e0 aperto scuole gratuite a Rouen e intendeva fare lo stesso a Reims, che lo avvicin\u00f2 e lo coinvolse nella sua opera.\nNel 1679 de La Salle apr\u00ec a Reims la sua prima scuola gratuita e, per gestire questa e le altre gi\u00e0 istituite da Nyel, nel 1680 inizi\u00f2 a formare una comunit\u00e0 di maestri orientati alla vita religiosa ma senza obblighi claustrali: il fondatore proib\u00ec ai confratelli l'accesso al sacerdozio e lo studio del latino (donde il nome di \"ignorantelli\" attribuito loro dal popolo) e il 24 giugno 1682, in una povera casa presa in affitto a Reims, ebbe inizio la vita comune dei religiosi.\nDopo Reims, nel 1688, venne aperta una scuola anche a Parigi da dove, a partire dal 1699, la congregazione si irradi\u00f2 in tutta la Francia aprendo scuole primarie per fanciulli poveri; nel 1702 una comunit\u00e0 si stabil\u00ec anche a Roma, dove si fece notare dal pontefice. Con bolla del 26 gennaio 1725 papa Benedetto XIII approv\u00f2 i lasalliani che iniziarono a espandersi anche fuori dalla Francia (in breve tempo vennero aperte numerose case in Italia, Belgio, Svizzera, Martinica).\nL'abito dei lasalliani fu un abito talare nero con facciole bianche. Poich\u00e9 le scuole erano prive di riscaldamento, ai religiosi venne permesso di indossare un cappotto che, nelle uscite, veniva portato sulle spalle come un mantello, con le maniche lasciate pendere al di fuori: da questo uso, deriva il nome di \"fratelli dalle quattro braccia\" con il quale venivano popolarmente indicati i religiosi.\nIl fondatore venne beatificato il 14 febbraio 1888 da papa Leone XIII, che lo canonizz\u00f2 il 24 maggio 1900.\nAttivit\u00e0 e diffusione.\nI fratelli delle scuole cristiane si dedicano all'istruzione e all'educazione cristiana della giovent\u00f9: gestiscono scuole di ogni grado, collegi e pensionati per studenti.\nI fratelli lasalliani sono presenti in 82 paesi dei cinque continenti. Dal 1937 il superiore generale della congregazione risiede in via Aurelia a Roma.\nAl 31 dicembre 2005 la congregazione (la pi\u00f9 numerosa tra le laicali maschili) contava 5.598 religiosi in 870 case.\nLa Casa Generalizia.\nLa Casa Generalizia \u00e8 la casa principale dei Fratelli delle Scuole Cristian e la sede del suo governo. In essa sono concentrati la direzione religiosa e pedagogica della congregazione, i rapporti con le autorit\u00e0 civili ed ecclesiastiche e, nei suoi archivi, raccoglie la sua storia e le biografie di tutti i suoi membri. Ha avuto molte sedi diverse, prevalentemente in Francia, una in Belgio e in Italia a Roma, presso la scuola di San Salvatore in Lauro (1795- 1804), e dal 1937 in Via Aurelia. \nDurante la seconda guerra mondiale, nel febbraio del 1941, la casa divenne ospedale militare dell'esercito italiano con la presenza di duecentocinquanta ufficiali e cinquecento sottoufficiali e il 4 marzo 1941 il re Umberto di Savoia venne a visitare i feriti. Due mesi dopo, la casa venne converita in Centro Mutilati \"Principessa di Piemonte\", accogliendo circa cinquecento feriti e venne inauguarato solennemente dalla principessa Maria Jos\u00e8, consorte di re Umberto II. Il 12 giugno 1941, in una grande dimostrazione propagandistica, il duce Benito Mussolini visit\u00f2 il Centro Mutilati conversando con le autorit\u00e0 e i soldati, nonch\u00e9 facendosi scattare delle foto vicino ai soldati e ai feriti di guerra. Nel 1944, tre anni dopo, il Centro Mutilati divenne Feld-lazarett, ovvero un ospedale da campo del Reich, e fu occupato dai feriti dell'esercito tedesco per poi, nello stesso anno, diventare il 48th British General Hospital. Soltanto nel maggio del 1945 la casa ritorn\u00f2 ai Fratelli delle Scuole Cristiane. \nLa Casa Genaralizia \u00e8 stata visitata il 7 marzo 1979 da Madre Teresa di Calcutta e il 21 novembre 1981 da papa Giovanni Paolo II. \nSanti e beati lasalliani.\nIn tre secoli di attivit\u00e0 educativa la congregazione lasalliana ha dato alla Chiesa 12 santi e 23 beati.\nFra i santi si ricordano le seguenti figure:\nFra i beati lasalliani si ricordano almeno taluni nomi:"}
{"id": "1174626", "revid": "9220388", "url": "https://it.wikipedia.org/wiki?curid=1174626", "title": "Starcraft 2", "text": ""}
{"id": "1174627", "revid": "3831", "url": "https://it.wikipedia.org/wiki?curid=1174627", "title": "Avidio Cassio", "text": ""}
{"id": "1174630", "revid": "36426", "url": "https://it.wikipedia.org/wiki?curid=1174630", "title": "Palazzo Vettori-Capponi", "text": ""}
{"id": "1174634", "revid": "729019", "url": "https://it.wikipedia.org/wiki?curid=1174634", "title": "Gastrite cronica", "text": "La locuzione gastrite cronica identifica uno specifico quadro istologico rilevabile mediante esecuzione di biopsie in corso di esofagogastroduodenoscopia e caratterizzato dalla presenza di un infiltrato infiammatorio nel contesto dei tessuti mucosi e sottomucosi dello stomaco.\nTale infiltrato infiammatorio, composto caratteristicamente da linfociti e plasmacellule, ma anche da neutrofili, \u00e8 responsabile di modificazioni focali o globali della mucosa gastrica che coinvolgono inizialmente le porzioni superficiali e ghiandolari dello stomaco fino a progredire verso una grave atrofia e metaplasia dei tessuti gastrici.\nEziologia e classificazione.\nSulla base dell'eziologia, vengono classicamente distinte due principali forme di gastrite cronica, la gastrite cronica di tipo A, meno comune, e la gastrite cronica di tipo B, forma pi\u00f9 comune. Spesso sono definite anche gastrite atrofica.\nLa gastrite cronica di tipo A, comunemente definita come \"gastrite cronica autoimmune\" o \"gastrite cronica atrofica autoimmune\", si caratterizza per la presenza di anticorpi diretti verso le cellule parietali gastriche, il fattore intrinseco e/o la pompa H+, K+ ATPasi, testimoni di un processo autoimmune mantenuto da linfociti autoreattori che coinvolge l'intera parete gastrica.\nBench\u00e9 non siano ancora noti i meccanismi alla base dell'innesco del fenomeno autoimmune, \u00e8 stata osservata una maggiore incidenza negli individui portatori di aplotipi di istocompatibilit\u00e0 come HLA-B8 e HLA-DR3. Altres\u00ec, questa forma di gastrite \u00e8 pi\u00f9 comune in pazienti con altre malattie autoimmuni come la malattia di Addison, la tiroidite di Hashimoto e la vitiligine. \nCon il maggior coinvolgimento di fondo e corpo gastrite ed iniziale risparmio dell'antro, tale gastrite si caratterizza per acloridria (diminuita secrezione di acido cloridrico da parte delle cellule parietali gastriche), conseguente ipergastrininemia e sviluppo di anemia perniciosa.\nLa gastrite cronica di tipo B, pi\u00f9 comune, si caratterizza per la presenza di infiltrato infiammatorio inizialmente prevalente all'antro gastrico con successiva diffusione a corpo e fondo in un tempo variabile dai 15 ai 20 anni (pangastrite) e talora diffusa atrofia. Vi sono numerose evidenze che confermano la stretta causalit\u00e0 tra infezione cronica da Helicobacter pylori e lo sviluppo di questa forma di gastrite; in particolare, \u00e8 stato osservato come la carica batterica sia maggiore nella fase antrale (prima fase) con intenso infiltrato infiammatorio al di sopra della lamina propria e come la terapia eradicante a base di antibiotici e inibitori di pompa protonica sia in grado di far regredire il contesto infiammatorio istologico.\nProfilo clinico e complicanze.\nLe gastriti croniche sono nella maggior parte dei casi asintomatiche fino allo sviluppo delle tipiche complicanze. Sintomi come pirosi o dolore epigastrico, dispepsia, difficolt\u00e0 digestive e meteorismo sono assolutamente aspecifi e devono essere ulteriormente indagati con l'ausilio dell'esofagogastroduodenoscopia con biopsia. La complicanza pi\u00f9 frequente della gastrite cronica di tipo A \u00e8 l'anemia perniciosa e pi\u00f9 raramente il linfoma; nel tipo B, \u00e8 stata dimostrata la correlazione tra infezione cronica da parte dell\"'Helicobacter pylori\" e lo sviluppo di cancro gastrico.\nDiagnosi.\nLa diagnosi di qualsiasi forma di gastrite (acuta o cronica) \u00e8 solo istologica. Perci\u00f2, la diagnosi di gastrite cronica pu\u00f2 essere posta solo attraverso l'esecuzione di un'esofagogastroduodenoscopia completata da biopsie gastriche. Tale metodica, oltre a identificare nosograficamente la gastrite cronica, permette la valutazione del grado di infiltrazione infiammatoria e/o di atrofia delle pareti gastrite e il successivo confronto a distanza. Inoltre consente di valutare la presenza di \"H. pilori\", la sede delle lesioni istologiche, la presenza di reperti patologici collaterali e/o lo sviluppo di complicanze in sede. \nLa diagnosi di gastrite cronica di tipo A pu\u00f2 essere inoltre supportata dalla presenza nel siero del paziente degli specifici anticorpi sopra citati. In questi casi \u00e8 utile la ricerca di altre malattie autoimmuni.\nTerapia.\nNella gastrite cronica di tipo A non esiste una terapia causale in grado di bloccare l'insulto istologico procurato e mantenuto dall'infiltrato infiammatorio autoreattivo. In questo senso, i pazienti devono essere monitorati con l'esecuzione di esofagogastroduodenoscopie a cadenza regolare onde valutare lo stato dell'infiammazione e l'eventuale sviluppo di un linfoma. Nei pazienti che sviluppano anemia perniciosa \u00e8 inoltre necessario il supplemento parenterale di cianocobalamina (vitamina B12).\nPer quanto riguarda la gastrite cronica di tipo B la terapia consta nell'eradicazione dell\"'H. pylori\" qualora si riscontrino ulcera gastrica o duodenale o un linfoma MALT a basso grado."}
{"id": "1174636", "revid": "1149807", "url": "https://it.wikipedia.org/wiki?curid=1174636", "title": "Alan Dale", "text": "Biografia.\nInizia a recitare in diverse soap opera australiane come \"Neighbours\". Trasferitosi a Los Angeles negli anni novanta prende parte a svariate serie tv, tra cui \"E.R. - Medici in prima linea\", \"American Dreams\", \"JAG - Avvocati in divisa\", \"West Wing - Tutti gli uomini del Presidente\" e \"NCIS\".\nNel 2002 interpreta un romulano in \"Star Trek - La nemesi\". Successivamente lavora in altre serie TV come \"X-Files\" e \"24\", ma ottiene una certa notoriet\u00e0 grazie alla serie \"The O.C.\" dove interpreta Caleb Nichol.\nNel 2006 fa parte del cast della serie TV \"Ugly Betty\", dove interpreta il magnate dell'editoria Bradford Meade, parallelamente interpreta il ruolo ricorrente di Charles Widmore in \"Lost\". Nel 2008 interpreta il piccolo ruolo del Generale Ross nel film \"Indiana Jones e il regno del teschio di cristallo\" di Steven Spielberg.\nDoppiatori italiani.\nNelle versioni in italiano dei suoi film, Alan Dale \u00e8 stato doppiato da:"}
{"id": "1174638", "revid": "124123", "url": "https://it.wikipedia.org/wiki?curid=1174638", "title": "Lodovico Capponi juniore", "text": "Biografia.\nLodovico Capponi, uno dei cortigiani prediletti di Cosimo I de' Medici, era un personaggio molto colto, amante della cultura e delle arti, che sostenne e promosse artisti come Agnolo Bronzino e Alessandro Allori.\nOltre che molto ricco era considerato anche uno dei pi\u00f9 affascinanti uomini della sua epoca e il celebre ritratto del Bronzino (1550-1555), nelle propriet\u00e0 dei Capponi fino all'Ottocento quando fin\u00ec a Vienna nella collezione Liechtenstein, per poi confluire nella Frick Collection di New York, testimonia ancora dopo secoli un fascino e una classe regale che sembrano innati. Egli \u00e8 anche forse ritratto nel \"San Giovanni Battista\", sempre del Bronzino, alla Galleria Borghese di Roma, e in un ritratto di Alessandro Allori agli Uffizi.\nOltre che per le vicende artistiche la sua figura \u00e8 ricordata anche per un tormentato amore con Maddalena Vettori, una giovane che ebbe modo di conoscere in un soggiorno presso la sua villa che confinava con quella dei Salviati: Maddalena era infatti diventata figliastra di Piero Salviati dopo che sua madre era rimasta vedova, il quale l'aveva destinata in sposa a suo figlio avuto da un precedente matrimonio.\nSebbene il promesso sposo fosse morto in battaglia, il Salviati non acconsent\u00ec al repentino innamoramento della figlia e di tutta risposta la fece chiudere in un convento. Il Capponi, che era di spirito ardito, non demorse e rinnov\u00f2 le proprie offerte matrimoniali ai Salviati, che non vennero ascoltate.\nLa fanciulla riusc\u00ec a uscire dal convento e divenne una dama di compagnia alla corte di Eleonora di Toledo a Palazzo Pitti, ma le era proibito di uscire da sola, per cui l'unica occasione per vederla erano i cortei ufficiali che passavano da via Maggio e il Ponte Santa Trinita. Per questo Lodovico acquist\u00f2 un palazzo vicino al tragitto, il Palazzo Vettori-Capponi, sotto al quale era solita ritrovarsi una folla di curiosi in occasione dei passaggi della corte per assistere agli sguardi appassionati tra i due innamorati separati. Fu solo con l'intercessione della Granduchessa che il Salviati accett\u00f2 le profferte di Lodovico e si pot\u00e9 celebrare il matrimonio, dopo le peripezie che la coppia aveva dovuto affrontare.\nLa cerimonia avvenne nell'attuale piazza Santa Trinita e un cronista dell'epoca riporta come \"piovevano confetti come grandine in primavera, e il vino scorreva come fosse acqua\".\nL'epilogo della storia matrimoniale non fu felice: il matrimonio fin\u00ec a rotoli qualche decennio dopo, a causa di dissapori coniugali causati dalla mala influenza sulla madre del figlio della coppia, Bernardino."}
{"id": "1174641", "revid": "17654", "url": "https://it.wikipedia.org/wiki?curid=1174641", "title": "Implementare", "text": ""}
{"id": "1174646", "revid": "1452073", "url": "https://it.wikipedia.org/wiki?curid=1174646", "title": "Misgurnus fossilis", "text": "Misgurnus fossilis, conosciuto comunemente come cobite di stagno, \u00e8 un pesce d'acqua dolce, appartenente alla famiglia dei Cobitidae.\nDistribuzione e habitat.\nQuesto pesce \u00e8 diffuso nelle acque dolci europee, dalla Francia alla Russia. \nIn Italia \u00e8 stato introdotto in tempi recenti, probabilmente in maniera involontaria assieme a pesce bianco di provenienza centroeuropea, ma la reale entit\u00e0 delle popolazioni \u00e8 sconosciuta, anche per il comportamento schivo e fossorio di questo pesce.&lt;br&gt;\nAbita corsi d'acqua lenti, canali artificiali, stagni e polle con fondo prevalentemente sabbioso. &lt;br&gt; Di giorno rimane sepolto nella sabbia.\nDescrizione.\nIl corpo \u00e8 allungato, anguilliforme, il muso rivolto verso il basso, provvisto di barbigli, gli occhi piccoli. La pinna dorsale \u00e8 molto arretrata, verso la parte terminale del corpo. Le pinne sono arrotondate. La livrea presenta testa marrone screziata di nero, dorso marrone puntinato di nero, mentre i fianchi sono un'alternanza di due fasce orizzontali beige orlate di bruno con una fascia centrale marrone. Il ventre \u00e8 beige tendente al rossastro. Le pinne sono brune puntinate di nero. &lt;br&gt;\nRaggiunge una lunghezza massima di 30 cm.\nBiologia.\nPu\u00f2 respirare anche aria per alcune ore.\nRiproduzione.\nLa deposizione avviene tra aprile e giugno: le uova sono deposte sul fondo.\nAlimentazione.\n\"M. fossilis\" si ciba di larve d'insetti e piccoli crostacei.\nPericoli.\n\u00c8 molto sensibile all'inquinamento delle acque e dei sedimenti."}
{"id": "1174649", "revid": "599013", "url": "https://it.wikipedia.org/wiki?curid=1174649", "title": "Fratelli celliti o alessiani di Aquisgrana", "text": "I Fratelli Celliti o Alessiani di Aquisgrana (in latino \"Congregatio Fratrum Cellitarum seu Alexianorum\") sono un istituto religioso maschile di diritto pontificio: i membri di questa congregazione laicale pospongono al loro nome la sigla C.F.A.\nStoria.\nOriginatisi dal movimento dei begardi, i celliti sorsero nelle Fiandre nel XIV secolo come compagnie di fratelli laici dediti alla cura degli appestati e alla sepoltura dei morti: Luigi di Borbone, vescovo di Liegi, nel 1462 approv\u00f2 la comunit\u00e0 di Aquisgrana, di oscure origini, e nel 1469 presenzi\u00f2 al capitolo in cui la fraternit\u00e0 adott\u00f2 la regola di sant'Agostino. Papa Sisto IV approv\u00f2 i celliti di Aquisgrana come religiosi nel 1472.\nNel 1477 i fratelli abbandonarono il nome di \"celliti\" (riferito alle celle dei loro conventi) e presero quello di Alessiani (da sant'Alessio, titolare della chiesa del loro principale convento) e nei secoli successivi estesero la loro attivit\u00e0 alla direzione degli ospedali, degli ospizi e dei manicomi. Duramente colpita dal periodo rivoluzionario (agli inizi del XVIII secolo rimase la solo casa di Aquisgrana), la congregazione ebbe nuovo impulso dal generalato di Clemens Wallrath (superiore dal 1860), che nel 1866 apr\u00ec la prima filiale negli Stati Uniti d'America (a Chicago).\nL'istituto e le sue costituzioni vennero approvati da papa Pio IX il 12 settembre 1870.\nAttivit\u00e0 e diffusione.\nI Fratelli Alessiani si dedicano alla direzione di ospedali e case di ricovero per malati, specialmente quelli affetti da disturbi mentali; gestiscono anche case di riposo per anziani e poveri; bench\u00e9 sorti con il fine di dare una sepoltura cristiana ai defunti, nel 1967 hanno abbandonato la direzione del cimitero cattolico di Manchester, l'ultimo gestito dall'istituto.\nSono presenti in Francia, Filippine, Germania, Irlanda, Regno Unito, Stati Uniti d'America e Ungheria; la sede generalizia \u00e8 a Signal Mountain, in Tennessee.\nAl 31 dicembre 2005, la congregazione contava 63 case e 87 religiosi, 3 dei quali sacerdoti."}
{"id": "1174650", "revid": "465616", "url": "https://it.wikipedia.org/wiki?curid=1174650", "title": "Alessiani", "text": ""}
{"id": "1174651", "revid": "465036", "url": "https://it.wikipedia.org/wiki?curid=1174651", "title": "Celliti", "text": ""}
{"id": "1174652", "revid": "1442080", "url": "https://it.wikipedia.org/wiki?curid=1174652", "title": "Castelli della provincia di Grosseto", "text": "Lista dei castelli e delle fortificazioni della provincia di Grosseto (sono escluse le Torri costiere della provincia di Grosseto)."}
{"id": "1174693", "revid": "1855146", "url": "https://it.wikipedia.org/wiki?curid=1174693", "title": "Centrale Montemartini", "text": "La Centrale termoelettrica Giovanni Montemartini \u00e8 stata una centrale termoelettrica di Roma, nel quartiere Ostiense, poi dismessa e adibita a museo come sottosezione dei Musei Capitolini.\nSituata sulla via Ostiense fu inaugurata il 30 giugno 1912 e divenne il primo impianto di produzione elettrica dell'Azienda Elettrica Municipale (antesignana di Acea). Intitolata all'ex assessore Giovanni Montemartini, deceduto in aula consiliare durante un dibattito nel 1913, la centrale fu poi dismessa nel 1963. Dopo circa trent'anni di abbandono e utilizzi vari gli spazi della centrale furono restaurati da Acea ed iniziarono ad ospitare il secondo polo dei Musei Capitolini a partire dal 1997.\nStoria.\nLa centrale termoelettrica fu costruita nei primi anni del '900 e venne inaugurata dal sindaco Ernesto Nathan il 30 giugno 1912, anche se la produzione inizi\u00f2 a partire dal giorno successivo. Si tratt\u00f2 del primo impianto di produzione elettrica della neonata Azienda Elettrica Municipale (AEM). Fu intitolata a Giovanni Montemartini, ex assessore ai servizi tecnologici della giunta Nathan nonch\u00e9 principale teorico delle municipalizzazioni in Italia e in particolare a Roma, deceduto durante un dibattito in consiglio comunale nel 1913. La zona sulla quale sorse la centrale era a vocazione industriale, come testimonia anche l'insediamento dei mercati generali e del Gazometro, e vicina sia al Tevere, perfetto per il continuo e necessario approvvigionamento d'acqua, che alle vie stradali e ferroviarie. Inoltre si trovava al di fuori della cinta daziale, per cui non era soggetta alle imposte sul combustibile.\nAl suo interno erano attive due turbine a vapore con relative caldaie e motori Diesel realizzati dalla Franco Tosi Meccanica di Legnano. Le turbine garantivano il servizio continuo mentre i motori Diesel venivano attivati negli orari di picco dei consumi, garantendo una produzione piuttosto efficiente in rapporto alle necessit\u00e0 di consumo della citt\u00e0. Il 21 aprile 1933 furono inaugurati due motori Diesel Tosi da 7500 Hp che sostituivano i precedenti di minore potenza. Sul finire degli anni '30, con i preparativi per l'Esposizione Universale del 1942 e la conseguente maggiore richiesta di energia elettrica, si decise di installare una terza turbina a vapore, capace di sviluppare una potenza di 20000 kW e dotata di due caldaie Tosi-Steinm\u00fcller a 45 atm, che rese necessaria la realizzazione di una nuova sala caldaie.\nDurante la seconda guerra mondiale l'impianto scamp\u00f2 ai bombardamenti alleati e ai sabotaggi nazisti e rimase l'unica centrale elettrica sulla quale la citt\u00e0 pot\u00e9 fare affidamento.\nDopo mezzo secolo di attivit\u00e0 la centrale divenne obsoleta e non essendo pi\u00f9 economicamente conveniente fu dismessa nel 1963. Negli anni successivi gli spazi furono abbandonati o usati come magazzini e si avanz\u00f2 l'ipotesi di demolire il complesso. Sul finire degli anni '80 Acea opt\u00f2 per un restauro dell'edificio: la sala macchine e la sala caldaie furono trasformati in spazi espositivi mentre i rimanenti ambienti diventarono sedi di uffici, laboratori e magazzini.\nNel 1995 la Sovrintendenza capitolina ai beni culturali organizz\u00f2 un'importante mostra presso i Musei Capitolini che permise la ristrutturazione della galleria lapidaria e di altri ambienti del palazzo dei Conservatori in Campidoglio. Al fine di non sottrarre al pubblico le opere esposte la Sovrintendenza opt\u00f2 per gli ampi spazi della centrale. Da sistemazione provvisoria si decise che quello sarebbe diventato il secondo polo dei Museo Capitolini e Acea procedette quindi ai lavori per la trasformazione dell'edificio in museo. Gli spazi museali furono inaugurati nel 1997 con la mostra \"Macchine e dei\", richiamo all'audace accostamento tra l'archeologia classica e l'archeologia industriale. Nel 2016 il polo si \u00e8 espanso ulteriormente con l'apertura di una sala dove sono conservate le carrozze del treno di Pio IX.\nCollezione.\nLa maggior parte dei reperti \u00e8 costituita da pezzi provenienti dagli scavi portati avanti dopo l'Unit\u00e0 d'Italia, in particolare scavi relativi agli antichi \"horti\" romani. L'ordinamento espositivo mette in evidenza l'area di ritrovamento dei reperti e si articola in tre tematiche principali: \nL'allestimento \u00e8 caratterizzato dall'intreccio di immagini di archeologia classica e immagini di archeologia industriale, con i macchinari della centrale che fanno da sfondo alle sculture (o viceversa, secondo i punti di osservazione all'interno della sala). \nMolto suggestiva la presenza inquietante dei due giganteschi ed ormai silenziosi motori Diesel della centrale, ognuno dei quali \u00e8 solidale ad un alternatore, tutti simboli di quel secolo che ha visto l'avvento della maggior parte delle pi\u00f9 straordinarie tecnologie dell'era moderna. Tra le statue, due copie romane del \"Pothos\" di Skopas.\nAll'esterno sono posti due imponenti ed elaborati lampioni in ghisa, disegnati da Duilio Cambellotti."}
{"id": "1174694", "revid": "124266286", "url": "https://it.wikipedia.org/wiki?curid=1174694", "title": "Los Angeles Aztecs", "text": "I Los Angeles Aztecs furono un club calcistico statunitense fondato nel 1973 e attivo dal 1974 al 1981 nel campionato nordamericano di vertice, la NASL, del quale fu vincitore nell'anno d'esordio. Il club si sciolse ufficialmente nel 1985.\nStoria.\nFondati nel 1973, gli Aztecs si proposero subito, per ambizioni di alta classifica, come il contraltare dei Cosmos sulla costa del Pacifico. In effetti essi vinsero subito il titolo nordamericano nella stagione d'esordio e l'ingresso di Elton John nel capitale della societ\u00e0 con il 25% permise di ingaggiare giocatori di primissimo piano: il nordirlandese George Best arriv\u00f2 nel 1976 e gioc\u00f2 nel club per tre stagioni (ottenendo tuttavia come massimo risultato la semifinale nel 1977); con l'avvento di Rinus Michels sulla panchina della squadra, fu ingaggiato nel 1979 il fuoriclasse olandese Johan Cruijff, che, pur vincitore nella sua unica stagione del premio di miglior giocatore della NASL, non riusc\u00ec a far fare alla squadra il salto di qualit\u00e0 per andare oltre i quarti di finale per il titolo nordamericano.\nNel 1975 l'appena venticinquenne Terry Fisher venne chiamato alla guida degli \"Aztecs\", divenendo l'allora pi\u00f9 giovane allenatore professionista degli Stati Uniti d'America.\nA parte il titolo del 1974, le due citate semifinali furono il massimo risultato sportivo che il club ottenne nella NASL. Causa mancanza di fondi, e scarsa affluenza di pubblico, che non garant\u00ec mai una media di pi\u00f9 di 15.000 spettatori per stagione nonostante uno stadio capace di ospitarne pi\u00f9 di 90.000, il club cess\u00f2 l'attivit\u00e0 agonistica nel 1981 e, nel 1985, si sciolse.\nColori e simbolo.\nIn omaggio al nome della squadra, il suo simbolo, un'aquila con le piume a semicerchio, richiamava quello della forma con cui veniva raffigurata la divinit\u00e0 azteca Mixcoatl. I colori di gara erano il bianco e rosso (la maglia era bianca con inserti rossi e, pi\u00f9 raramente, l'opposto). La seconda maglia, color ocra, fu anche quella che rispecchi\u00f2 i colori sociali del club nel secondo periodo della sua storia, quando il logo vir\u00f2 a tale colore in luogo di quello fino ad allora utilizzato, con sfondo bianco.\nStadio.\nLo stadio degli Aztecs fu il Los Angeles Memorial Coliseum, meglio noto semplicemente come \"Coliseum\". Esso \u00e8 uno stadio olimpico all'aperto, senza posti coperti, costruito nel 1923, che ospit\u00f2 la X e la XXIII edizione delle Olimpiadi estive, rispettivamente nel 1932 e nel 1984. Passato attraverso diverse ristrutturazioni, vide la capienza originaria di circa 76.000 posti aumentare a poco pi\u00f9 di 100.000 in occasione delle Olimpiadi del 1932 e ridursi, per motivi di sicurezza, a circa 95.000 nel 1995.\nNonostante la capienza dello stadio, gli Aztecs non riuscirono mai a riempirlo, a causa dello scarso seguito del calcio sulla costa occidentale e, pi\u00f9 in generale, della scarsa considerazione verso tale disciplina in tutto il Paese; infatti, il picco di affluenza media, raggiunto nel 1979, fu di meno di 15.000 spettatori per gara."}
{"id": "1174699", "revid": "767487", "url": "https://it.wikipedia.org/wiki?curid=1174699", "title": "Bravissimo", "text": "Bravissimo \u00e8 una commedia di Luigi Filippo D'Amico del 1955 con Alberto Sordi.\nTrama.\nUbaldo Impallato \u00e8 un maestro di musica elementare precario, da anni inutilmente in cerca di posto fisso, che per arrotondare si arrangia col doposcuola. Tra i bambini che gli vengono affidati c'\u00e8 anche Gigetto, che a differenza degli altri compagni ha una singolare caratteristica: a sei anni riesce a cantare con una stupenda voce di baritono. Il maestro, che nel frattempo ne \u00e8 diventato suo malgrado il tutore poich\u00e9 il padre \u00e8 finito in carcere, si accorge casualmente di questa straordinaria dote del piccolo sentendolo interpretare \"Il barbiere di Siviglia\" (Ubaldo dapprima crede di sentire un cantante alla radio) e decide di cogliere al volo l'occasione. Grazie ad un'ottima esibizione in una trasmissione televisiva per giovani talenti, Gigetto riscuote un successo immediato e promette di diventare una vera miniera d'oro. Con l'aiuto di un impresario teatrale, gli viene proposto addirittura il \"Rigoletto\" di Verdi, proprio nei panni del gobbo buffone, sempre nel ruolo di baritono. Ma a questo punto si presentano gli avidi zii del bimbo, che in precedenza avevano rifiutato di prendersene cura, per sottrarlo al suo tutore e poterlo sfruttare al suo posto.\nUbaldo \u00e8 deciso a difendere il bambino prodigio e vanifica le loro manovre, non solo per proprio tornaconto (con la notoriet\u00e0 acquisita gli viene finalmente offerto il sospirato posto fisso da insegnante, ma con una letteraccia piena di insulti respinge l'offerta al mittente) ma anche perch\u00e9 ha cominciato ad affezionarsi a lui. Il piccolo \u00e8 per\u00f2 stanco di una vita senza i giochi e i bimbi della sua et\u00e0, \u00e8 stanco dell'avidit\u00e0 degli adulti e il destino gli d\u00e0 una mano nel rimettere le cose a posto: Gigetto prima fugge, poi si ammala e deve essere operato alle tonsille. Proprio le sue tonsille di dimensione straordinaria erano per\u00f2 il segreto della formidabile voce. Quando in seguito, durante le prove dell'opera, si scopre che la sua voce \u00e8 tornata alla normalit\u00e0, l'impresario viene accusato di truffa, e nessuno vuole pi\u00f9 tenere Gigetto, tantomeno gli zii.\nUbaldo, svanito ogni sogno di gloria, decide di accettare quell'ultima opportunit\u00e0 del posto da maestro (che aveva rispedito al mittente con lettera) riuscendo a bloccare in tempo la fatale missiva prima che arrivi a destinazione. Quando il padre di Gigetto, finalmente scarcerato, va a riprendersi il bimbo, Impallato protesta volendo tenere il bambino per tutto l\u00b4anno scolastico. Ma proprio in quel momento, questi rivela un'altra straordinaria capacit\u00e0: sa infatti suonare il pianoforte con un'abilit\u00e0 incredibile. Ma Ubaldo ormai non ne pu\u00f2 pi\u00f9 e invita, anzi, ordina al padre di riprendere con s\u00e9 il \"mostro\", prima che egli possa impazzire davvero."}
{"id": "1174700", "revid": "767487", "url": "https://it.wikipedia.org/wiki?curid=1174700", "title": "Mare matto", "text": "Mare matto \u00e8 un film del 1963 diretto da Renato Castellani.\nTrama.\nGenova. Benedetto, aspirante marinaio senza imbarco, alloggia alla pensione \"Il giglio\", gestita dalla tenebrosa Margherita e da suo fratello Oreste. Ansioso di imbarcarsi per poter crescere le sue sei sorelle, per strada incontra un signore anziano che gli suggerisce di rivolgersi a don Raffaele, un signorotto del luogo, molto conosciuto ed influente, che di nascosto, sotto lauto pagamento, fa imbarcare marinai che hanno di che da pagare sulle navi in partenza.\nNon avendo denaro a sufficienza, Benedetto segue un altro marinaio, rivoltosi a don Raffaele, il quale si appresta a dirigersi verso palazzina indicatagli tramite foglio dallo stesso. Giunto sul luogo, Benedetto sale con l'ascensore, arrivando prima del marinaio. Dicendo che lo manda don Raffaele, il giovane trova imbarco su una nave che sarebbe partita il giorno dopo alle sette e torna silenzioso alla pensione. Con la scusa che non riesce a dormire e vuole andare a comprarsi delle pillole in farmacia, il giovane esce nuovamente dalla pensione e per strada ha un'idea geniale: incontrato per caso un tizio cencioso e trasandato, un altro marinaio soprannominato il Livornese, Benedetto gli propone di prendere il suo posto, dormendo per una sera in un vero letto. Il Livornese accetta e, rientrato silenzioso nella pensione, getta dalla finestra i bagagli a Benedetto e si appresta a dormire.\nLa mattina dopo, Benedetto parte e il Livornese viene preso a male parole e quasi scacciato dalla pensionante Margherita. Con la forza, nei giorni seguenti, egli riesce a sedurla e, cos\u00ec facendo, riesce anche a scoprire che ella, insieme al fratello, possiede cinque navi ormeggiate al porto e che con esse, si guadagna parte degli stipendi dei marinai alloggiati alla pensione. In poco tempo, sparge la voce e la pensione diventa affollatissima, ma sotto il continuo negazionismo di Margherita e del fratello, i marinai, seccati, se ne tornano alla loro normale routine, in cerca di lavoro. Il Livornese poi s'imbarca anch'egli e, dalla strada, supplica Margherita di non esser triste e di aspettarla per quando torner\u00e0."}
{"id": "1174702", "revid": "123834881", "url": "https://it.wikipedia.org/wiki?curid=1174702", "title": "Dardania (Balcani)", "text": "Dardania (; ) fu un'antica regione dei Balcani che comprendeva approssimativamente l'attuale Kosovo e le zone limitrofe dell'Albania, della Macedonia del Nord, della Serbia e del Montenegro. Era abitata dalla trib\u00f9 illirica dei Dardani, da cui prese il nome.\nSotto Domiziano la Dardania era una delle due parti in cui si divideva la provincia della Mesia superiore.\nCon Diocleziano la Dardania venne staccata dalla Mesia e retta da un preside, sotto il prefetto dell'Illirico.\nFra le citt\u00e0 antiche della Dardania alcune, come Naisso (Ni\u0161) e Scupi (Skopje), sono tutt\u2019oggi tra i centri pi\u00f9 importanti della regione, mentre di Ulpiana, capitale storica della regione, sono rimaste solo le rovine.\nOrigine del nome.\nIl nome della regione potrebbe derivare da quello del personaggio della mitologia greca \"\u0394\u03ac\u03c1\u03b4\u03b1\u03bd\u03bf\u03c2\" (Dardano), uno dei figli di Illiro, antenato eponimo dei \"Dardanoi\". Non sappiamo se i Dardani, popolo dell'Anatolia alleato dei Troiani siano legati ai Dardani balcanici.\nIl filologo austriaco Johann Georg von Hahn fu il primo a sostenere che i termini \"Dardanoi\" e \"Dardania\" fossero derivati dal termine proto-albanese \"*dard\u0101\", che significa \"pero\" (in albanese: \"dardha\" \u2013 forma definita, o \"dardh\u00eb\" \u2013 forma indefinita), tenuto conto del fatto che i toponimi derivati da termini legati ai frutti o agli animali sono molto comuni nella regione (cfr. alb. \"dele/delm\u00eb\" \"pecora\" legata al toponimo Dalmazia/Delmazia, Ulcinj in Montenegro &lt; alb. \"ujk\", \"ulk\" \"lupo\" etc.). Sull'origine proto-indo-europea del termine, le opinioni degli studiosi divergono tra \"*g'hord-\" oppure \"*dheregh-\"."}
{"id": "1174708", "revid": "123462213", "url": "https://it.wikipedia.org/wiki?curid=1174708", "title": "Eccellenza Toscana", "text": "Il campionato di Eccellenza Toscana \u00e8 il quinto livello in ordine di graduatoria all'interno del campionato italiano di calcio. \u00c8 il secondo campionato dilettantistico per importanza, il maggiore a livello regionale, ed \u00e8 organizzato dal Comitato Toscano tramite delega della Lega Nazionale Dilettanti. Con la riforma della Lega Pro prevista nella stagione 2014-2015 in cui sono state unificate la Lega Pro Prima Divisione e la Lega Pro Seconda Divisione restaurando la scomparsa Serie C, il campionato \u00e8 diventato il quinto livello nazionale, restando tuttavia la massima competizione regionale.\nVi partecipano 32 squadre raggruppate in due giron\u00ec da 16, in ognuno dei quali una o due vengono promosse in Serie D (in base al risultato del club toscano nei Play-off nazionali) e quattro (numero variabile in base al numero di retrocessioni di squadre toscane dalla Serie D) vengono retrocesse in Promozione.\nIl campionato venne istituito nel 1991, a seguito della riforma nazionale dei campionati dilettanti, andando cos\u00ec a sostituire come importanza quello di Promozione, che venne declassato.\nContemporaneamente viene disputata la fase regionale della Coppa Italia Dilettanti alla quale prendono parte tutte le 32 squadre, in cui la vincente ha accesso alla fase finale nazionale con altre 18 squadre; la coppa mette in palio per la squadra vincente della fase nazionale un ulteriore posto per la Serie D dell'anno successivo, facendo in modo che si abbia un massimo di 5 promozioni. Inoltre fino alla stagione 2017/18 la vincente della Coppa Italia Dilettanti Toscana ha partecipato insieme alle vincenti dei campionati dei Gironi toscani di A e B alla Supercoppa di Eccellenza Toscana istituita nel 2016 e intitolata a Giovanni Giandonati compianto presidente del comitato FGCI di Pistoia, e volta ad assegnare alla vincente il titolo, anche se non ufficiale, di squadra campione dilettanti della toscana. Dall\u2019edizione 2018/19 la Supercoppa di Eccellenza Toscana si disputa unicamente tra le vincitrici dei due gironi.\nRegolamento.\nPromozioni.\nLa squadra che arriva prima viene promossa direttamente in Serie D. Invece le squadre che si piazzano dalla seconda alla quinta posizione si affrontano nei Play-off, la cui vincitrice si aggiudica il passaggio alla fase Nazionale, che prevede degli spareggi Interregionali con altre 27 squadre per un totale di ulteriori 7 posti nella Serie D dell'anno successivo. Se la seconda classificata durante il campionato ha 10 o pi\u00f9 punti di distacco dalla terza, i Play-Off non vengono disputati ed ha accesso alla fase Nazionale direttamente la seconda classificata.\nRetrocessioni.\nLa squadra che arriva ultima viene retrocessa direttamente in Promozione. Invece le squadre che si piazzano dalla dodicesima alla quindicesima posizione si affrontano nei Play-out, la cui sola vincitrice si aggiudica il diritto al mantenimento della categoria. Se la dodicesima classificata durante il campionato ha 10 o pi\u00f9 punti di distacco dalla tredicesima, i Play-out non vengono disputati e vengono retrocesse direttamente le ultime quattro squadre qualificate.\nPartecipazioni.\nIn 31 stagioni hanno partecipato le seguenti 152 squadre. In grassetto quelle che partecipano all'Eccellenza Toscana 2021-2022."}
{"id": "1174718", "revid": "1106276", "url": "https://it.wikipedia.org/wiki?curid=1174718", "title": "Ramphastos toco", "text": "Il tucano toco (Ramphastos toco ) \u00e8 un uccello originario del Sudamerica della famiglia dei Ramphastidae, il pi\u00f9 delle volte chiamato semplicemente tucano.\nEtimologia.\nIl nome tucano deriva dal termine tupi \"tuka\", \"tukana\", forse di origine onomatopeica.\nIl tucano toco \u00e8 il pi\u00f9 grande fra le 11 specie di tucani. Misura 53-60 centimetri di cui ben 19 spettano al becco; il peso si aggira sui 550 grammi. Il piumaggio \u00e8 di un bel nero brillante che fa risaltare ulteriormente il becco arancione. Sulla sua punta \u00e8 presente una macchia nera di forma ovale. La gola \u00e8 bianca. Quando \u00e8 in volo si notano le copritrici rosse della coda e il codrione bianco. Attorno agli occhi, viola o blu, \u00e8 presente una zona di pelle nuda di colore giallo-arancione. Il becco, nonostante all'apparenza sembri molto pesante, \u00e8 in realt\u00e0 cosparso di sacche d'aria che lo rendono leggerissimo. Possiede una lunga lingua consumata ai lati. Le zampe sono grigie, corte ma molto robuste, con due dita rivolte in avanti e due indietro per facilitare l'appoggio sui rami.\nBiologia.\nIl tucano toco, sebbene sia meno socievole di altri tucani, \u00e8 un uccello che vive in comunit\u00e0 suddivise in piccoli gruppi familiari di circa dieci o dodici individui. Ogni famiglia si sposta separatamente durante le ore dedicate alla ricerca del cibo, ma tornano tutte insieme durante le ore di riposo. Le famiglie volano assieme; il volo \u00e8 ondulato e aggraziato, che alterna planate a volo battuto. Il becco viene utilizzato per spaventare i predatori, ma non \u00e8 una vera arma, \u00e8 anzi molto fragile rispetto alle apparenze.Il tucano \u00e8 notoriamente un giocherellone. Tra i suoi giochi preferiti, i combattimenti col becco sono i pi\u00f9 frequenti; i contendenti amano spingersi a vicenda finch\u00e9 uno dei due cede. Un'altra particolarit\u00e0 di questi Piciformi \u00e8 lo strano modo di riposare: dentro la cavit\u00e0 di un albero dormono anche in sei; ognuno appoggia il proprio becco sul dorso, ruotando il capo di lato, e porta la coda vicino alla testa, diventando cos\u00ec delle piccole palle.Sebbene sia stanziale, alle volte effettua delle brevi migrazioni per l'inverno, oppure, in determinati anni, si sposta in stormi numerosi per occupare nuovi territori.\nVoce.\nIl verso del tucano \u00e8 un suono profondo, alto e monotono, udibile a quasi un chilometro di distanza.\nAlimentazione.\nPrincipalmente frugivoro, il tucano si nutre anche di insetti, piccoli uccelli, uova e rettili, granchi, piccoli pesci che trova nei ruscelli e anche di topi.\nRiproduzione.\nIl maschio corteggia la femmina lanciandole col becco una bacca o un altro frutto. Se la femmina ricambia, lancia a sua volta la bacca al maschio, creando cos\u00ec un grazioso rituale amoroso. Il nido non \u00e8 altro che una cavit\u00e0 di un albero posta molto in alto. La femmina vi depone dalle due alle quattro uova. Il periodo di incubazione \u00e8 di 16-20 giorni, dopo i quali nascono dei pulcini senza piume e ciechi. Lo sviluppo \u00e8 molto lento, i piccoli apriranno gli occhi solo dopo tre settimane. I genitori si prenderanno entrambi cura dei piccoli fino a sei settimane dopo che avranno messo le piume. I pulcini hanno un tipico cuscinetto carnoso sotto le zampe che li protegge dalla ruvidezza della cavit\u00e0, il quale sparir\u00e0 col passare del tempo.\nDistribuzione e habitat.\nIl volatile vive in Sudamerica centro-orientale.\n\u00c8 presente in Guyana, Suriname, Guyana Francese, Brasile, Per\u00f9 orientale, Bolivia, Paraguay e nord Argentina.\nFrequenta i boschi, le foreste a galleria, le zone alberate della savana, le campagne aperte e le piccole macchie di arbusti; adora il fitto della foresta pluviale.\nLo si incontra anche presso i corsi d'acqua e nelle vicinanze degli insediamenti umani.\nSistematica.\nIl \"Ramphastos toco\" ha due sottospecie:"}
{"id": "1174748", "revid": "174925", "url": "https://it.wikipedia.org/wiki?curid=1174748", "title": "Rosvita", "text": ""}
{"id": "1174749", "revid": "78273", "url": "https://it.wikipedia.org/wiki?curid=1174749", "title": "Hrothswith", "text": ""}
{"id": "1174758", "revid": "767487", "url": "https://it.wikipedia.org/wiki?curid=1174758", "title": "Paul Rotha", "text": "Formatosi sui saggi di Dziga Vertov e di Vsevolod Pudovkin, di cui condivise in particolare le teorie del montaggio e della sceneggiatura, pubblic\u00f2 alcuni volumi di storia cinematografica dove ribadiva la necessit\u00e0 di un cinema aderente alla realt\u00e0 e socialmente utile.\nDi fondamentale importanza \u00e8 stato il suo lavoro di promotore e di teorico per lo sviluppo della scuola documentaristica inglese formatasi intorno a John Grierson.\nCome regista ha diretto una cospicua serie di pregevoli cortometraggi e mediometraggi di notevole interesse sociale, animati spesso da una fresca vena poetica, oltre a film a soggetto."}
{"id": "1174763", "revid": "122246", "url": "https://it.wikipedia.org/wiki?curid=1174763", "title": "World League di pallavolo 2006", "text": "La XVII World League di pallavolo maschile si svolse dal 14 luglio al 27 agosto 2006. Dopo la fase a gironi, la fase finale, a cui si qualificarono le prime squadre classificate nei quattro gironi di qualificazione, pi\u00f9 la Russia, paese ospitante, e una wild card assegnata dalla FIVB, si disput\u00f2 dal 23 al 27 agosto a Mosca, in Russia. La vittoria finale and\u00f2 per la sesta volta al Brasile.\nPodio.\nCampione.\nBrasile(Sesto titolo)\nSecondo posto.\nFrancia\nTerzo posto.\nRussia"}
{"id": "1174764", "revid": "1910023", "url": "https://it.wikipedia.org/wiki?curid=1174764", "title": "Ovadese", "text": "L'Ovadese (\"Ovad\u00e8is\" in piemontese) \u00e8 un'area storico-culturale del Basso Piemonte e del Monferrato, che si trova nella porzione meridionale della provincia di Alessandria, andando a confinare a nord con l'Alessandrino, a ovest con l'Acquese, a est con il Novese e a sud con la Liguria (provincia di Genova). Prende il proprio nome dalla citt\u00e0 di Ovada, il comune principale di tale territorio. \nL'area \u00e8 situata nel cuore dell'Alto Monferrato, in una zona ricca di vigneti che alimentano una buona produzione vinicola.\nAmministrazioni.\nComuni.\nI comuni appartenenti all'Ovadese sono 17, tutti relativamente piccoli e ben collegati tra loro e il centro-zona (Ovada). Tra i pi\u00f9 popolosi spiccano Silvano d'Orba, Castelletto d'Orba, Molare, Tagliolo Monferrato e Rocca Grimalda. \nComunit\u00e0 collinari e montane.\nSul territorio dell'Ovadese erano presenti le seguenti Comunit\u00e0 montante (oggi soppresse):"}
{"id": "1174765", "revid": "767487", "url": "https://it.wikipedia.org/wiki?curid=1174765", "title": "Val Lemme", "text": "La val Lemme \u00e8 la valle formata dal torrente Lemme in Piemonte in provincia di Alessandria.\nA sud \u00e8 delimitata dalla val Polcevera (GE) e a est dalla valle Scrivia (GE e AL), a nord dalla pianura alessandrina, a ovest dalla valle dell'Orba (AL), a ovest dalla val Gorzente (AL).\nLa valle \u00e8 collegata con la Riviera Ligure tramite il passo della Bocchetta (772\u00a0m).\nCultura.\nQuesta valle delimita il confine occidentale del territorio culturalmente omogeneo delle Quattro Province, caratterizzato da usi e costumi comuni e da un repertorio di musiche e balli molto antichi. Strumento principe di questa zona \u00e8 il piffero (oboe popolare ad ancia doppia) che viene accompagnato dalla fisarmonica. Il duo pifferaio-fisarmonicista \u00e8 parte integrante delle numerose feste che animano i paesi soprattutto nei mesi estivi. La difficile accessibilit\u00e0 di alcune frazioni ha fatto s\u00ec che venissero conservati schemi peculiari di alcune delle antiche danze delle Quattro Province; in paesini come Connio o Carrega Ligure si continuano a ballare versioni di giga o piana (come si ballava nei tempi andati) che possiamo vedere solo l\u00ec. \nLa val Lemme \u00e8 quasi interamente di lingua ligure."}
{"id": "1174768", "revid": "28592", "url": "https://it.wikipedia.org/wiki?curid=1174768", "title": "Rampe", "text": ""}
{"id": "1174770", "revid": "709565", "url": "https://it.wikipedia.org/wiki?curid=1174770", "title": "Picacismo", "text": " \nIl picacismo, anche denominato allotriofagia o, pi\u00f9 semplicemente, pica, \u00e8 un disturbo del comportamento alimentare caratterizzato dall'ingestione continuata nel tempo di sostanze non nutritive (terra, sabbia, carta, gesso, legno, cotone, etc.).\nIl termine deriva dal latino pica, altro nome della gazza, un uccello noto per avere l'abitudine di beccare degli oggetti non alimentari.\nSintomatologia.\nIl disturbo pu\u00f2 essere diagnosticato se l'abitudine perdura per pi\u00f9 di un mese a un'et\u00e0 nella quale questo comportamento \u00e8 dal punto di vista evolutivo inappropriato, generalmente in bambini pi\u00f9 grandi di 18-24 mesi.\nLa diagnostica non \u00e8 applicabile a bambini o adulti affetti da ritardo mentale, n\u00e9 a individui appartenenti a culture che accettano tali pratiche.\nLa sindrome interessa talvolta anche le donne incinte e il desiderio di cibi inappropriati, come per esempio carne cruda, ghiaccio.\nAlla base di questo pervertimento dell'appetito vi \u00e8 quasi sempre un'anemia da carenza di ferro, e il disturbo regredisce con la correzione della carenza o, nel caso delle donne incinte, col termine della gravidanza. A volte nei bambini \u00e8 il sintomo di una parassitosi intestinale o di una malattia celiaca, che hanno sempre come conseguenza un disturbo del metabolismo del ferro e di altri minerali.\nPi\u00f9 raramente, il picacismo \u00e8 l'espressione di un disturbo ossessivo-compulsivo; esso \u00e8 riconosciuto dal DSM-V come un disturbo mentale.\nNei bambini la sua evoluzione pu\u00f2 a volte esser complicata da problemi intestinali (occlusione, parassitismo) e da intossicazioni, per esempio nel caso d'ingestione di materiali tossici, come vernici (saturnismo).\nIl picacismo \u00e8 noto anche come disturbo comportamentale dei gatti, nei quali si manifesta con una tendenza a succhiare abiti di lana, e in altri animali, come nel caso del cane, che pu\u00f2 derivare da stress, vizi comportamentali, fino anche da processi neoplastici cerebrali; esso predispone a occlusioni esofagee, piloriche, intestinali o torsione gastrica, tutti quadri che necessitano di una terapia chirurgica a volte di estrema urgenza."}
{"id": "1174772", "revid": "83531", "url": "https://it.wikipedia.org/wiki?curid=1174772", "title": "Palazzo Bellevue", "text": "Il palazzo Bellevue (o castello di Bellevue; in tedesco Schloss Bellevue) \u00e8 la residenza ufficiale del presidente della Repubblica Federale Tedesca e si trova a Berlino, nel quartiere Tiergarten, nel parco omonimo. Il nome deriva dal panorama che si gode sulla Sprea.\nArchitettura.\nIl palazzo venne terminato nel 1786 per il fratello minore di Federico II di Prussia, Augusto Ferdinando, su progetto dell'architetto Philipp Daniel Boumann, come residenza estiva. Il progetto incluse anche parti di un edificio preesistente. \u00c8 il primo edificio in stile neoclassico costruito in Germania ed \u00e8 composto da una struttura centrale con 19 ordini di finestre, con due ali laterali denominate rispettivamente: \"Damenfl\u00fcgel\" (ala delle signore) e \"Spreefl\u00fcgel\" (ala della Sprea). Il corpo centrale del castello presenta sulla facciata delle colonne in stile corinzio. Gravemente danneggiato durante l'ultima guerra, il castello \u00e8 stato oggetto di un accurato restauro che lo ha riportato allo splendore originario.\nStoria.\nIl castello venne utilizzato prima come residenza estiva da parte del principe Ferdinando, fino alla morte avvenuta nel 1813. Successivamente il castello venne usato dal figlio, fino a quando nel 1844 l'edificio venne rilevato da Federico Guglielmo IV di Prussia. Quest'ultimo organizz\u00f2 in un'ala del castello una mostra permanente di quadri. Durante la prima guerra mondiale l'edificio venne usato dal comando militare dell'epoca. Dal 1935 in poi, invece, venne trasformato in un museo etnografico. Nel 1938 venne nuovamente modificato, su progetto dell'architetto Paul Baumgarten, per diventare un albergo per gli ospiti del regime nazista. Gravemente danneggiato da una bomba incendiaria nel 1941, dopo la fine della guerra venne sottoposto ad un attento restauro, al fine di diventare la seconda sede ufficiale del presidente della Repubblica Federale Tedesca. Dopo la riunificazione della Germania, il castello fu sottoposto a nuovi restauri e successivamente \u00e8 diventato la residenza ufficiale del presidente tedesco."}
{"id": "1174779", "revid": "6340", "url": "https://it.wikipedia.org/wiki?curid=1174779", "title": "Ubuntu (distribuzione Linux)", "text": ""}
{"id": "1174789", "revid": "661526", "url": "https://it.wikipedia.org/wiki?curid=1174789", "title": "Generazione del '27", "text": "La Generazione del '27 fu una costellazione di autori della letteratura spagnola che si fece conoscere nel panorama culturale spagnolo intorno all'anno 1927, con l'onore che fu tributato al poeta Luis de G\u00f3ngora nell'Ateneo di Siviglia, al quale partecip\u00f2 la maggioranza di coloro che abitualmente si considerano suoi membri. L'ultimo membro vivente del gruppo era Pep\u00edn Bello, morto nel 2008.\nDenominazione.\nIl termine \"generazione\" per indicare questo gruppo di poeti spagnoli \u00e8 stato usato per la prima volta nel 1948 da D\u00e1maso Alonso, uno dei giovani intellettuali che nel 1927 si riunirono a Siviglia per commemorare il poeta Luis de G\u00f3ngora nel trecentesimo anniversario della sua morte. La definizione \"generazione del 27\" che compare nell'edizione del 1957 della \"Historia de la literatura espa\u00f1ola\" di \u00c1ngel Valbuena Prat, secondo l'opinione dello studioso di letteratura spagnola Andrew A. Anderson sarebbe gi\u00e0 stata utilizzata nel 1944 da uno dei membri del gruppo, il poeta e critico letterario Juan Chab\u00e1s, nella sua \"Nueva historia. Manual de la literatura espa\u00f1ola\", pubblicata in esilio a Cuba. Nel 1974 lo scrittore e critico letterario Juan Manuel Rozas contribuisce a rafforzare questa definizione, chiarendone i riferimenti: il 1927 \u00e8 l'anno del terzo centenario della morte di Gongora e quello in cui vengono pubblicate le principali riviste del gruppo e alcuni dei testi pi\u00f9 significativi della nuova estetica letteraria. \nNella seconda met\u00e0 del Novecento il concetto di \"generazione\" \u00e8 stato messo in discussione perch\u00e9 non ritenuto applicabile al gruppo di intellettuali cui veniva attribuito, o perch\u00e9 - in generale - giudicato inadatto a definire un gruppo letterario, in quanto eccessivamente limitante. Nel corso del tempo sono state proposte altre declinazioni, ad esempio \"Generaci\u00f3n Guill\u00e9n-Lorca\" (nomi del pi\u00f9 anziano e del pi\u00f9 giovane dei suoi autori), \"Generaci\u00f3n de la amistad\", \"Generaci\u00f3n de la Revista de Occidente\", tuttavia Generazione del '27 rimane la definizione pi\u00f9 riconosciuta e consolidata.\nLa delimitazione del gruppo.\nFu la \"Gaceta literaria\" fondata nel 1927 a Madrid e diretta da Ernesto Gim\u00e9nez Caballero il centro di aggregazione. Alla rivista collaborarono tra gli altri Federico Garc\u00eda Lorca e Salvador Dal\u00ed.\nL'elenco abituale del gruppo poetico del '27 si limita a dieci autori: Jorge Guill\u00e9n, Pedro Salinas, Rafael Alberti, Federico Garc\u00eda Lorca, D\u00e1maso Alonso, Gerardo Diego, Luis Cernuda, Vicente Aleixandre, Manuel Altolaguirre e Emilio Prados, per\u00f2 ebbe anche molti altri scrittori, drammaturghi che appartengono alla Generazione del '27, generalmente immatricolata da Max Aub seguito da alcuni pi\u00f9 anziani, come Fernando Villal\u00f3n, Jos\u00e9 Moreno Villalobos o Le\u00f3n Felipe, e altri pi\u00f9 giovani, come Miguel Hern\u00e1ndez. D'altra parte qualcun altro \u00e8 stato dimenticato dalla critica, come Concha M\u00e9ndez, poetessa e scrittrice di teatro, Juan Larrea, Pepe Alameda, cronista taurino e poeta, Mauricio Bacarisse, Juan Jos\u00e9 Domenchina, Jos\u00e9 Mar\u00eda Hinojosa, Jos\u00e9 Bergam\u00edn o Juan Gil-Albert. O conosciuta come l\"'Altra generazione del 27\", secondo la denominazione che le venne data da uno dei suoi membri, Jos\u00e9 L\u00f3pez Rubio, formata dagli umoristi discepoli di Ram\u00f3n G\u00f3mez de la Serna, vale a dire, Enrique Jardiel Poncela, Edgar Neville, Miguel Mihura e Antonio de Lara, \"Tono\", gli scrittori che nel dopoguerra integrarono la redazione di \"La Codorniz\"... e sono solo alcuni fra i tanti.\nD'altra parte non tutta la produzione letteraria del '27 \u00e8 scritta in castigliano (spagnolo); alcuni di loro sono autori di testi letterariamente stimabili in altri idiomi, come Salvador Dal\u00ed oppure \u00d3scar Dom\u00ednguez, che scrissero in francese, o in inglese, come Felipe Alfau, e alcuni scrittori e artisti stranieri ebbero anche molto a che vedere con questa estetica, come Pablo Neruda, Vicente Huidobro, Jorge Luis Borges o Francis Picabia.\n\u00c8 in pi\u00f9, anche \u00e8 doveroso sfatare l'idea che la Generazione del '27 fosse un fenomeno esclusivamente madrileno, come una critica troppo localista (e localizzata) sembra impegnarsi a segnalare, bens\u00ec una costellazione di nuclei creativi ripartiti nel pi\u00f9 ampio spazio di tutta la geografia nazionale e strettamente intrecciata. I pi\u00f9 importanti si concentrarono a Siviglia (intorno alla rivista \"Mediod\u00eda\"), Isole Canarie (intorno alla \"Gaceta de Arte\") e a Malaga (intorno a la rivista \"Litoral\"); senza considerare tanti altri un po' meno aderenti, ma di non minore importanza in Galizia, Catalu\u00f1a e a Valladolid.\nAllo stesso modo, si suole dimenticare che alcuni membri del gruppo coltivarono altre forme d'arte, come Luis Bu\u00f1uel, cineasta, K-Hito, caricaturista e animatore, Salvador Dal\u00ed e i pittori surrealisti, Maruja Mallo, pittrice e scultrice, Benjam\u00edn Palencia, Gregorio Prieto, Manuel \u00c1ngeles Ortiz, Ram\u00f3n Gaya e Gabriel Garc\u00eda Maroto, pittori, Ignacio S\u00e1nchez Mej\u00edas, torero, o Rodolfo Halffter e Jes\u00fas Bal y Gay, compositore e musicologo quest'ultimo anche, appartenente al Gruppo degli otto, che si suole identificare in musica come il correlato alla letteraria Generazione del 27 e stava integrato dal citato Bal y Gay, gli Halffter, Ernesto e Rodolfo, Juan Jos\u00e9 Mantec\u00f3n, Juli\u00e1n Bautista, Fernando Remacha, Rosa Garc\u00eda Ascot, Salvador Bacarisse e Gustavo Pittaluga. In Catalogna viene chiamato gruppo catalano, che fece la sua presentazione nel 1931 sotto il nome di Grupo di Artisti Catalani Indipendenti integrato da Roberto Gerhard, Baltasar Samper, Manuel Blancafort, Ricardo Lamote de Grignon, Eduardo Toldr\u00e1 e Federico Mompou.\nPotrebbero aggiungersi anche i componenti della cosiddetta Generazione del 25 di architetti (che altri hanno proposto di chiamare anche generazione del '27, per unirla a questa), della quale facevan parte Agust\u00edn Aguirre, Teodoro de Anasagasti, Carlos Arniches, Jos\u00e9 de Aspiroz, Rafael Bergam\u00edn (fratello di Jos\u00e9), Luis Blanco Soler, Jos\u00e9 Borobio, Mart\u00edn Dom\u00ednguez, Fernando Garc\u00eda Mercadal, Luis Guti\u00e9rrez Soto, Casto Fern\u00e1ndez Shaw, Manuel Mu\u00f1oz Casay\u00fas, Luis Lacasa, Miguel de los Santos, Manuel S\u00e1nchez Arcas e Ram\u00f3n Dur\u00e1n Reynals.\nDiversi studi hanno infine rilevato come abbiano fatto parte della Generazione del 27 anche numerose donne - poetesse, scrittrici, drammaturghe, pittrici, artiste - a lungo lasciate ai margini della storiografia letteraria. Fra queste, denominate anche come gruppo Sinsombrero, vi sono Carmen Conde (Cartagena 1907- Madrid 1996, poetessa), Concha M\u00e9ndez (Madrid 1898-Messico 1986, scrittrice), Mar\u00eda Zambrano (V\u00e9lez-M\u00e1laga 1904-Madrid 1991, filosofa), Mar\u00eda Teresa Le\u00f3n (Logro\u00f1o 1903-Madrid 1988, scrittrice), Rosa Chacel (Valladolid 1898-Madrid 1994, scrittrice), Ernestina de Champourc\u00edn (Vitoria 1905-Madrid 1999, poetessa), Josefina de la Torre (Las Palmas de Gran Canaria, 1907-Madrid 2002, poetessa), Maruja Mallo (Vivero 1902-Madrid 1995, pittrice), \u00c1ngeles Santos (Portbou 1911-Madrid 2013, pittrice e grafica).\nRivista.\nIl suo documento di entrata nella tradizione letteraria fu senza dubbio la prima edizione della \"Antolog\u00eda\" curata da Gerardo Diego nel 1932. D'altra parte, si fecero notare pubblicando in riviste come \"La Gaceta Literaria\" diretta da Ernesto Gim\u00e9nez Caballero, nella \"Cruz y Raya\" (1933), diretta da Jos\u00e9 Bergam\u00edn, nel \"Litoral\", pubblicato da Manuel Altolaguirre e Emilio Prados a M\u00e1laga dal 1926; \"Carmen\", creata a Santander (1927) da Gerardo Diego e con un supplemento festivo, \"Lola\"; in \"Verso y prosa\" (1927), di Murcia, diretta da Juan Guerrero Ruiz e Jorge Guill\u00e9n e che in un primo tempo fu supplemento letterario del diario murciano \"La Verdad\"; \"Mediod\u00eda\" (Siviglia); \"Meseta\", di Valladolid; nella \"Revista de Occidente\", la cui casa editrice diede alle stampe vari libri del gruppo; nel \"Caballo verde para la poes\u00eda\" (1935), diretta da Pablo Neruda, e nell\"Octubre\", diretta da Rafael Alberti.\nEstetica ed evoluzione.\nNegli autori del '27 \u00e8 molto significativa la tendenza all'equilibrio, alla sintesi tra poli opposti (L\u00e1zaro), inclusi in uno stesso autore:\nSi osserva molto bene in Pedro Salinas.\nTra una concezione romantica dell'arte (impulso, ispirazione) e una concezione classica (sforzo rigoroso, disciplina, perfezione). Lorca diceva che si \u00e8 poeti \"per grazia di Dio (o del demonio)\", ma non lo si \u00e8 meno \"per la grazia della tecnica e dello sforzo\".\nTra la purezza estetica e la autenticit\u00e0 umana, tra la poesia pura (arte per l'arte; desiderio di bellezza) e la poesia autentica, umana, preoccupata per i problemi dell'uomo (pi\u00f9 abituale dopo la guerra: Guill\u00e9n, Aleixandre...).\nTra l'arte per una minoranza e una maggioranza. Alternano l'ermetismo e la chiarezza, il colto e il popolare (Lorca, Alberti, Diego). Si avverte un passaggio dall\"io\" al \"noi\". \"Il poeta canta per tutti\", direbbe Aleixandre.\nTra l'universale e lo spagnolo, tra gli influssi della poesia europea del momento (surrealismo) e della migliore poesia spagnola di sempre. Sentono grande attrazione per la poesia popolare spagnola: \"cancioneros\", \"romanceros\" ...\nTra la tradizione e rinnovazione. Si sentono prossimi alle avanguardie (Lorca, Alberti, Aleixandre e Cernuda possiedono libri surrealisti; G.Diego, creazionisti); prossimi alla generazione anteriore (ammirano Juan Ram\u00f3n, Unamuno, i fratelli Machado, Rub\u00e9n Dar\u00edo...); ammirano il B\u00e9cquer del XIX secolo (Alberti \"Homenaje a B\u00e9cquer\", Cernuda \"Dove abita l'oblio\"...); sentono autentico fervore per i classici: Manrique, Garcilaso, San Juan, Fray Luis, Quevedo, Lope de Vega e, soprattutto, G\u00f3ngora.\nIstituzioni.\nLa maggioranza di questi autori, principalmente lirici, entrarono in contatto con la tradizione letteraria attraverso il Centro de Estudios Hist\u00f3ricos diretto dal padre della filologia spagnola, Ram\u00f3n Men\u00e9ndez Pidal, e con le avanguardie attraverso i viaggi, la divulgazione portata a capo da Ram\u00f3n G\u00f3mez de la Serna e altri novecentisti e, soprattutto, le attivit\u00e0 e conferenze programmate dalla Residencia de Estudiantes, istituzione ispirata dal Krausismo della Instituci\u00f3n Libre de Ense\u00f1anza e diretta da Alberto Jim\u00e9nez Fraud.\nStoriografia riguardo al '27.\nD'altra parte, e per ricostruire la memoria viva di ci\u00f2 che si \u00e8 venuto a chiamare l'et\u00e0 dell'argento (Edad de Plata), bisogna leggere una serie di libri di memorie scritti da diversi autori pi\u00f9 o meno vincolati a questa promozione. L'albereto perduto (\"La arboleda perdida\"), dell'Alberti, per esempio. \u00c8 anche il caso di Pablo Neruda, che allora venne a Madrid e ricompatt\u00f2 il gruppo surrealista con alcuni dei suoi contributi, in particolare con l'edizione del suo libro \"Residenza in terra\" (\"Residencia en la tierra\") I e II e che nei suoi due libri di memorie, \"Confesso che ho vissuto\" (\"Confieso que he vivido\") e \"Per fare sono nato\" (\"Para hacer he nacido\"), diede testimonianza e notizie sopra le attivit\u00e0 del gruppo durante questi anni e l'esilio seguente, in particolare sopra Garc\u00eda Lorca e Alberti. \"Gli incontri\", di Vicente Aleixandre, narra le prime volte che vide ognuna delle figure rilevanti della generazione; \"Il mio ultimo sospiro\" (\"Mi \u00faltimo suspiro\"), di Bu\u00f1uel, pubblicato in principio in francese, include numerosi aneddoti sopra i poeti del '27, ecc.\nLa corrente del '27.\nIn realt\u00e0, la cosiddetta generazione del '27 fu un gruppo poco omogeneo; abitualmente si \u00e8 soliti ordinarla a coppia o a terna. Cos\u00ec, per esempio, i poeti del Neopopolarismo o neopopolaristi, Rafael Alberti e Federico Garc\u00eda Lorca, in un elenco particolarmente ben nutrito, tentano di avvicinarsi alla poesia di Gil Vicente e del Romancero, o alla l\u00edrica cancioneril, cercando fonti popolari e nel folclore della lirica tradizionale; un po' di esso si deve anche alla approssimazione che fece Gerardo Diego, dopo la sua copertina (tapa) Creacionista, alla lirica di F\u00e9lix Lope de Vega grazie alla edizione che fece in questo tempo Jos\u00e9 Fern\u00e1ndez Montesinos.\nD'altra parte, ci sono cattedratici di Filologia hispanica che dividono interessi comuni e che perfino furono amici ed ebbero percorsi molto somiglianti, perch\u00e9 non invano la sua poetica \u00e8 fondamentalmente affermativa e ottimista; si tratta di Jorge Guill\u00e9n, di cui tutta l'opera poetica si raccoglie sotto il titolo \"Aspetto nostro\" (\"Aire nuestro\") e sta impressa dalla poesia pura alla Paul Val\u00e9ry e formata da cinque libri (\"C\u00e1ntico\", \"Clamor\", \"Homenaje\", \"... e altre poesie\" e \"Final\") e Pedro Salinas, il gran poeta dell'amore, del '27.\nIl gruppo surrealista \u00e8 il pi\u00f9 nutrito, ma si discosta specialmente dal premio nobel Vicente Aleixandre, sicuramente il pi\u00f9 originale, poich\u00e9, secondo Cernuda, \"il suo verso non si paragona a niente\" (\"su verso no se parece a nada\"), e ci\u00f2 che \u00e8 venuto ad essere il poeta pi\u00f9 influente della generazione durante l'ultima met\u00e0 del secolo XX, il gi\u00e0 citato Luis Cernuda. Tuttavia, ebbe altri poeti del '27 che subirono l'impatto surrealista e che hanno avuto delle tappe nella loro evoluzione segnata da questa estetica: Rafael Alberti, per esempio, compose l'ultima sezione di \"Sopra gli angeli\" (\"Sobre los \u00e1ngeles\") e \"Sermoni e dimore\" (\"Sermones y moradas\") in versetti surrealisti e Federico Garc\u00eda Lorca assimil\u00f2 il suo impatto nello (\"Llanto por Ignacio S\u00e1nchez Mej\u00edas\"), \"Poeta en Nueva York\" e i \"Sonetos del amor oscuro\". Una tappa surrealista tiene, per esempio, Jos\u00e9 Mar\u00eda Hinojosa con \"La flor de Californ\u00eda\" (con l'accento sulla i) e Emilio Prados.\nSono quest'ultimo e Manuel Altolaguirre che costituirono il cosiddetto gruppo di Malaga o dei poeti considerati minori, costituito intorno alla rivista \"Litoral\" edita da Altolaguirre e la sua collezione di libri poetici. D\u00e1maso Alonso e Gerardo Diego vengono ad essere, d'altra parte, il cosiddetto gruppo di coloro che si fermarono in Spagna, malvolentieri e incontrando diverse difficolt\u00e0 il primo e pi\u00f9 a suo agio il secondo, e pi\u00f9 o meno patteggiarono con il regime vittorioso nella Guerra Civile (Alonso, che considerava s\u00e9 stesso incluso nella Generazione del '27 come critico, ma dentro la prima generazione del dopoguerra come poeta) o lo appoggiarono apertamente (Diego). Quest'ultimo realizz\u00f2 un largo percorso poetico nella quale combin\u00f2 contemporaneamente tradizione ed avanguardia, molto varia nella sua tematica (dal toreare alla musica e le inquietudini religiose il paesaggio e i contenuti esistenziali); tuttavia, alcuni tacquero ignorati dal regime, vivendo in un cosiddetto esilio interiore \"(Juan Gil-Albert)\" o convertendosi di fatto in maestro e guida di tutta una nuova generazione di poeti (Vicente Aleixandre).\nElenco.\nMembri della \"generazione del 27\" in ordine cronologico:\nPoesia della Generazione del '27.\nDistinguiamo tra gli autori: \nPedro Salinas\nNacque a Madrid, fu professore di letteratura in varie universit\u00e0. Influenzato dall'opera di Juan Ram\u00f3n Jim\u00e9nez, coltiva la poesia pura. Allo stesso modo di Juan Ram\u00f3n intende entrare nella essenza arcana delle cose, con una poesia intellettualizzata, apparentemente semplice. La sua opera si differenzia in tre tappe:\nEmergono: \"Presagios\" \"Seguro azar\" e \"Fabula y signo\"\nEmergono: \nJorge Guill\u00e9n \nNacque a Valladolid. Se ne and\u00f2 in esilio negli Stati Uniti e fu, come il suo amico Pedro Salinas, col quale sostenne un prolungato epistolario, professore di letteratura spagnola. Ritorn\u00f2 dopo la morte di Franco e ottenne il premio Cervantes. La sua singolarit\u00e0 risiede nell'essersi mantenuto fedele all'ideale di poesia pura, e offr\u00ec una visione ottimista e serena del mondo, che viene a costituirsi in antitesi al pessimismo cosmologico di Vicente Aleixandre. Tutta la sua opera si raggruppa sotto il titolo generale di \"Aspetto nostro\" (\"Aire Nuestro\"), che include cinque libri: \"C\u00e1ntico\", \"Clamor\", \"Homenaje\", \"... e altre poesie\" e \"Final\".\nIl suo linguaggio \u00e8 molto elaborato, in cerca del massimo e della concisione; preferisce il verso breve e l'endecasillabo. La sua opera \u00e8 frutto di un rigoroso processo di selezione (di parola), nel quale si sopprime l'accessorio per comunicare l'idea o il sentimento essenziale.\nI suoi temi sono l'affermazione esaltante dell'essere; la pienezza, il tempo che passa e che invita a godere della vita; il caso e il caos, che producono insicurezza o sofferenza.\nGerardo Diego\nNacque a Santander e tenne la cattedra di Letteratura all\"'Instituto de Ense\u00f1anzas Medias\" di Soria. Ricevette il premio Nazionale di Letteratura, insieme con Rafael Alberti, e quello di Cervantes. La sua poesia si sviluppa parallelamente in due versanti: il tradizionale e l'avanguardista (quasi sempre creazionista). Al suo versante creazionista si ascrivono: \"Imagen\" e \"Manual de Espumas\". Della sua estetica tradizionale menzioniamo: \"Versi Humanos\", \"Soria\" e \"Alondra de Verdad\", collezioni di sonetti. I temi di questo secondo versante sono: l'amore, Dio, la musica, la naturalezza, i tori, la forma, l'iconografia, la bellezza \u2026 \nD\u00e1maso Alonso\nNacque a Madrid, diresse la RAE. In lui si fusero tre vocazioni: quella di poeta, linguista e critico letterario della Stilistica. Tra i suoi libri sopra la letteratura distacca \"La lingua poetica di G\u00f3ngora\" e una serie di studi ammirabili sopra i lirici moderni (da B\u00e9cquer fino agli scrittori della sua epoca) che costituiscono i \"Poeti spagnoli contemporanei\". Pubblic\u00f2 le opere di G\u00f3ngora e consider\u00f2 s\u00e9 stesso incluso nel '27 solamente come critico, e come poeta pi\u00f9 ben dentro la Prima generazione poetica del dopoguerra, che egli stesso chiam\u00f2 \"Poesia sradicata\" (\"Poes\u00eda desarraigada\").\nLa guerra del 1936 gli fece aborrire la \u201cpurezza\u201d propugnata da Juan Ram\u00f3n. Le sue opere pi\u00f9 importanti si situano nel dopoguerra con: Figli dell'Ira (\"Hijos de la Ira\") (1944), molto influito dall'Esistenzialismo e dalla poesia biblica dei \"Salmi\" penitenziali, che fa sorgere in Spagna la corrente poetica della poesia \"sradicata\" (\"desarraigada\").\nVicente Aleixandre\nSivigliano, la cui amicizia con D\u00e0maso Alonso risvegli\u00f2 la sua vocazione poetica. Nel 1935, il suo libro \"La distruzione o l'amore\" (\"La destrucci\u00f3n o el amor\") ottiene il Premio Nazionale della Letteratura. \u00c8 eletto membro della RAE, e ne 1977 ottiene il premio Nobel.\nLa maggior parte della sua produzione segue le orme del Surrealismo e si costituisce nel gran poeta di questa estetica; utilizza il versetto e la \"immagine visionaria\" (\"imagen visionaria\") in \"Spade come labbra\" (\"Espadas como labios\") e \"La distruzione o l'amore\" \"La destrucci\u00f3n o el amor\". Evolve verso una \"poesia di comunicazione\", in consonanza con la tendenza sociale vigente nella lirica degli anni 50. \"Ombra del Paradiso\" (\"Sombra del para\u00edso\") (1944), inaugura insieme con \"Figli dell'ira\" (\"Hijos de la ira\") di D\u00e1maso Alonso, la corrente \"sradicata\" (\"desarraigada\") del dopoguerra. Con \"Storia del cuore\" (\"Historia del coraz\u00f3n\") inizi\u00f2 una poesia solidale. E con la grande trilogia della senilit\u00e0 \"Poesie della consunzione\" (\"Poemas de la consumaci\u00f3n\"), \"Dialoghi della consapevolezza\" (\"Di\u00e1logos del conocimiento\") e \"En gran noche\" torn\u00f2 ad un peculiare surrealismo, con profonde implicazioni filosofiche e accenti concettuali. \nFederico Garc\u00eda Lorca\nNacque a Granada, nel 1898. I suoi studi di Lettere e Diritto non lo interessarono tanto come la musica; fu intimo amico di Manuel de Falla, dal quale dopo si distacc\u00f2. Si install\u00f2 nella Residencia de Estudiantes, dove convive con numerosi artisti, in special modo con (Salvador Dal\u00ed e Luis Bu\u00f1uel). Trascorso un periodo a New York, ritorna in Spagna e nel 1932 fonda La Barraca, gruppo teatrale universitario con il quale vaga per le terre di Spagna rappresentando opere classiche. Partecipa in certe attivit\u00e0 pubbliche di segno di sinistra e muore assassinato dai nazionalisti a Viznar (Granada). Il suo assassinio produsse gran commozione in tutto il mondo.\nNell'opera di Lorca si mescolano il colto e il popolare, il tradizionale e l'avanguardista. Conobbe i \"cancioneros\" tradizionali e la poesia orale del popolo andaluso. Il suo tema era la frustrazione in due versanti, l'ontologica e la sociale; sviluppa questo tema in un ricco stile poetico, con uno dei sistemi simbolici pi\u00f9 complessi della letteratura spagnola, formato da elementi estratti soprattutto da tre fonti: la superstizione popolare, Shakespeare e quella Biblica. L'ossessionano temi come la solitudine (\"soledad\") o il destino tragico, e la lotta degli esseri marginali (l'omosessuale, la donna, il bimbo, il deforme, il vecchio impotente, la zitellona, lo sterile, il gitano, il negro...) contro una societ\u00e0 oppressiva basata sul convenzionalismo. La sua opera si suole suddividere in due tappe, una neopopolarista e l'altra nel quale si avvicina al Surrealismo.\nDella prima tappa si distinguono:\nDella Seconda distinguiamo:\nRafael Alberti\nDi Puerto de Santa Maria (C\u00e1diz). Con la sua famiglia si trasferisce a Madrid. Abbandona il \"Bachillerato\" e si dedica alla pittura. Entra nel partito comunista ed ebbe una attiva partecipazione politica nella guerra. Alla fine di ci\u00f2 si esili\u00f2 in Argentina. Ristabilita la democrazia torna, e gli sar\u00e0 concesso il Premio Cervantes.\nSi fondono il popolare e il colto, lo schietto e il barocco, il tradizionale e la frenesia del nuovo. Il suo libro pi\u00f9 precoce, \"Marinaio in terra\" (\"Marinero en tierra\"), si inserisce in una linea del Neopopolarismo. Le sue canzoni (\"canciones\") che evocano un paradiso perduto, che il poeta identifica con la Cadice della sua infanzia, e il mare, le saline, i suoi momenti pi\u00f9 gioiosi. Poi seguono \"L'alba di violacciocca\" (\"El alba de alhel\u00ed\") e \"Calce e canto\" (\"Cal y canto\"), del pi\u00f9 difficile neogongorismo o Culteranesimo. Nel 1929 pubblica la sua opera principale, \"Sopra gli Angeli\" (\"Sobre los \u00c1ngeles\"), prodotta da una profonda crisi per la perdita della Fede; \u00e8 un libro diviso in tre parti; le prime due sono di ispirazione becqueriana; l'ultima utilizza ormai un pieno Surrealismo nel quale viene a proliferare il versetto. Utilizza simboli come gli angeli, i fantasmi e i folletti. \nNei Libri della sua seconda epoca, sono di rilievo \"Il poeta nella strada\" (\"El poeta en la calle\"), di letteratura compromessa. Altre opere, ormai in esilio, pubblicher\u00e1 \"Ballate e canzoni del Paran\u00e0\" (\"Baladas y canciones del Paran\u00e1\").\nLuis Cernuda\nFu allievo di Pedro Salinas e professore in varie universit\u00e0 europee e americane. Riun\u00ec la sua opera poetica sotto il titolo generale di \"La realt\u00e0 e il desiderio\" (\"La realidad y el deseo\"), collezione di libri alla quale appartengono: \"Profilo dell'aria\" (\"Perfil del aire\"), \"\u00c9gloga, elegia, ode\" (\"\u00c9gloga, elegia, oda\"), \"I piaceri proibiti\" (\"Los placeres prohibidos\"), \"Dove abita l'oblio\" (\"Donde habite el olvido\"), \"Un fiume, un amore\" (\"Un r\u00edo, un amor\"), e \"Le nubi\" (\"Las nubes\"), ormai in esilio, \"Desolazione della chimera\" (\"Desolaci\u00f3n de la quimera\"). \u00c8 inoltre importante il suo lavoro come critico letterario e saggista, con i due volumi di \"Poes\u00eda y Literatura\", eccetera.\nLa sua poesia riunisce l'enfasi formale e la ricerca dell'indefinibile, l'aereo. Per questo rifugge dallo strofismo e dalla rima, e quando ne utilizza qualcuna \u00e8 una assonante, la quale offre pi\u00f9 libert\u00e0. Incentrato sulla esperienza umana, ne rifiuta per\u00f2 il lato pi\u00f9 specifico affinch\u00e9 il lettore possa identificarsi con il poeta. Canta la lotta tra il desiderio e la realt\u00e0, che lascia al poeta solo la consolazione elegiaca del ricordo o solo pochi istanti, che egli chiama accordi (\"acordes\"), di godimento \"senza tempo\" (\"intemporal\")."}
{"id": "1174790", "revid": "287204", "url": "https://it.wikipedia.org/wiki?curid=1174790", "title": "Division 1 2001-2002", "text": "La Division 1 2001-2002 \u00e8 stata la 64\u00aa edizione della massima serie del campionato francese di calcio, disputata tra il 27 luglio 2001 e il 4 maggio 2002 e concluso con la vittoria dell', al suo primo titolo.\nCapocannonieri del torneo sono stati Djibril Ciss\u00e9 () e Pauleta () con 22 reti.\nStagione.\nNovit\u00e0.\nA sostituire , e , retrocesse nella stagione precedente, sono , e .\n\u00c8 stata l'ultima edizione gestita dalla LNP sotto la denominazione \"Division 1\" e con il formato a diciotto squadre. In previsione del passaggio al torneo a venti squadre, in questa stagione sono state le ultime due (anzich\u00e9 tre) classificate a retrocedere.\nFormula.\nLe diciotto squadre partecipanti si sono sfidate in un torneo organizzato in partite di andata e ritorno per un totale di 34 incontri per ogni squadra. A ogni partita sono assegnati 3 punti alla squadra vincitrice e 0 punti alla squadra sconfitta, 1 punto a ciascuna squadra in caso di pareggio.\nLe squadre qualificate alle coppe europee sono otto. Le prime tre squadre in classifica sono ammesse alla Champions League 2002-2003, con le prime due qualificate alla fase a gironi e la terza al terzo turno preliminare. La quarta classificata, assieme alle vincitrici di Coupe de France 2001-2002 e Coupe de la Ligue 2001-2002, \u00e8 qualificata al primo turno della Coppa UEFA 2002-2003. La quinta, la sesta e la settima classificata sono ammesse alla Coppa Intertoto 2002, con la quinta che si qualifica al terzo turno eliminatorio, mentre la sesta e la settima accedono al secondo turno eliminatorio.\nAvvenimenti.\nOttenendo punteggio pieno nei primi quattro turni, il and\u00f2 subito in vetta per poi venir raggiunto dal gruppo delle inseguitrici, formato da , e . Questi ultimi emersero alla decima giornata, ma subirono l'immediato controsorpasso del Lens, che successivamente prese il largo, arrivando al giro di boa con cinque punti di distacco sulle seconde.\nNel girone di ritorno il Lens, nonostante alcuni cali, rimase saldamente in vetta alla classifica mentre le inseguitrici si arrendevano gradualmente, lasciando alla ventesima giornata l'Olympique Lione come unica avversaria dei \"Sang et Or\". A partire dalla ventottesima giornata, il Lens cominci\u00f2 ad accusare un calo nelle prestazioni, totalizzando cinque punti in altrettante giornate; pur non approfittandone pienamente, i \"Gones\" arrivarono alla vigilia dell'ultima giornata con un punto di distacco e con lo scontro diretto ancora da giocare. L'ultimo atto del campionato, disputatosi il 4 maggio 2002, vide i \"Gones\" prevalere per 3-1, ottenendo il primo titolo del proprio palmar\u00e8s e aprendo un periodo di dominio in ambito nazionale che durer\u00e0 fino alla stagione 2007-2008.\nSempre all'ultima giornata furono decisi i verdetti in chiave europea: l'Auxerre ottenne l'accesso al turno preliminare di Champions League, vincendo la concorrenza del , a cui spetto l'accesso in Coppa UEFA. L'ultimo posto valevole per la qualificazione in Coppa Intertoto fu invece appannaggio del , che vinse la concorrenza dell'.\nA fondo classifica, il scongiur\u00f2 all'ultimo turno il pericolo della retrocessione, approfittando del contemporaneo pareggio delle altre due concorrenti alla salvezza, il e i vincitori della Coppa di Francia del .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1174792", "revid": "182193", "url": "https://it.wikipedia.org/wiki?curid=1174792", "title": "Football Club Lugano", "text": "Il Football Club Lugano (abbreviato FC Lugano o FCL), comunemente noto come Lugano Calcio o Lugano (in dialetto \"L\u00fcg\u00e0n da F\u00f3tbal\" o \"L\u00fcg\u00e0n\") \u00e8 una societ\u00e0 calcistica svizzera con sede nella citt\u00e0 di Lugano, nel Canton Ticino. Milita in Super League, massima serie del campionato svizzero di calcio.\nFondato il 28 luglio 1908 e fallito nell'aprile del 2003 a causa di gravi problemi finanziari, nella stagione successiva \u00e8 stato rifondato e fatto ripartire dalla Seconda Lega interregionale (quinta serie elvetica) schierando la propria formazione Under-21 sotto la denominazione \"Associazione Calcio Lugano\". Il 30 giugno 2004 si \u00e8 fuso con il FC Malcantone Agno, venendo riammesso alla lega cadetta. Infine il 4 giugno 2008 ha riadottato la denominazione storica \"Football Club Lugano\" e la relativa simbologia.\nCon 6 trofei nazionali vinti (3 campionati di massima serie e 3 coppe) \u00e8 il sodalizio pi\u00f9 titolato del proprio cantone e di tutta la Svizzera italiana.\nStoria.\nGli albori e la prima promozione in massima serie.\nIl Football Club Lugano nasce il 28 luglio 1908 sotto la guida del presidente Ernesto Corsini. Il 13 settembre gioca la sua prima partita ufficiale, con la quale s'inaugura lo storico terreno del Campo Marzio, una vittoria per 6-0 contro i rivali rossobl\u00f9 del Chiasso.\nIl colore delle maglie del Lugano \u00e8 in origine il bianco, poi si passa alla versione con collo e bordini azzurri e, quindi, a strisce verticali giallo-nere. Il 14 novembre 1916 si decide che i colori sociali saranno definitivamente il bianco e il nero, colori che accompagneranno il club lungo tutta la sua storia.\nL'ascesa nel massimo campionato (Serie A) si compie per la prima volta nel 1922. Nello spareggio decisivo i bianconeri battono due volte il Neum\u00fcnster: dapprima 1-0 al Campo Marzio, una settimana dopo 3-1 al Letzigrund di Zurigo.\nI successi degli anni 1930 e 1940.\nIl 10 maggio 1931 \u00e8 una data storica per il Lugano e per tutto il Ticino sportivo. In un Campo Marzio gremito di folla i bianconeri conquistano la Coppa Svizzera battendo per 2-1 il Grasshoppers e conquistando, cos\u00ec, il loro primo trofeo nazionale.\nGrazie alla vittoria in coppa e ai buoni piazzamenti nel massimo campionato, il prestigio del club in campo nazionale continua a crescere. Nella stagione 1937-1938 il Lugano si laurea per la prima volta campione svizzero: di ritorno dall'ultima gara di campionato, giocata a Berna contro lo Young Boys, la comitiva luganese col trofeo fa sosta ad Airolo, \"feudo\" del tifo bianconero; la festa prosegue per le vie di Lugano, sino al ricevimento in municipio, dove i bianconeri vengono accolti calorosamente dalle autorit\u00e0 cittadine.\nNegli anni quaranta il Football Club Lugano riesce ad aggiudicarsi altri due titoli nazionali (1940-1941 e 1948-1949) e colleziona numerosi piazzamenti d'onore in campionato: per otto volte in un decennio la formazione si classifica nei primi tre posti.\nDal Campo Marzio a Cornaredo.\nI risultati spingono le autorit\u00e0 cittadine a dismettere il Campo Marzio e a costruire un nuovo stadio in zona Cornaredo, che oltre alle partite casalinghe dei bianconeri fosse anche capace di ospitare anche incontri internazionali. L'inaugurazione dell'impianto avviene il 25 novembre 1951 davanti a oltre 30.000 spettatori con una partita tra le nazionali di Svizzera e Italia, terminata 1-1.\nGli anni 1960.\nNegli anni sessanta il Lugano conquista nuovamente la Coppa Svizzera (nel 1968) e la vittoria permette l'accesso alla Coppa delle Coppe (doppia sconfitta contro il Barcellona), mentre due anni dopo la squadra \u00e8 sconfitta in Coppa UEFA dai polacchi del Legia Varsavia.\nGli anni 1990 e la terza Coppa Svizzera.\nIl club vive momenti altalenanti nell'ultimo decennio del XX secolo. A stagioni tutto sommato positive si alternano, infatti, clamorose \"d\u00e9b\u00e2cles\" sportive che culmineranno addirittura con la relegazione nella serie cadetta, al termine della stagione 1996-1997.\nTra i risultati positivi si ricordano un 2\u00ba posto nella stagione 1994-1995, alle spalle del Grasshoppers, nonch\u00e9 due semifinali di Coppa Svizzera perse a favore di San Gallo (stagione 1997-1998) e Losanna (stagione 1999-2000).\nNel 1993 il Lugano si aggiudic\u00e0 la terza Coppa Svizzera della sua storia, grazie ad un 4-1 in finale al Grasshoppers, acquisendo pertanto il diritto di partecipare alla Coppa delle Coppe 1993-1994, dove colse la qualificazione al secondo turno battendo il N\u00ebman ma uscendo poi sconfitto dal doppio scontro con il Real Madrid. In questo caso la partita di ritorno, terminata 3-1 per gli spagnoli, si gioc\u00f2 al Letzigrund.\nNella Coppa UEFA 1995-1996 la formazione luganese giunse, eliminando i lussemburghesi del Jeunesse, al doppio confronto con l'Inter. Dopo un pareggio 1-1 al Cornaredo, nella partita di ritorno arriv\u00f2 un'inattesa vittoria (1-0) a San Siro, grazie ad un gol realizzato da Edo Carrasco a pochi minuti dal termine. Questa vittoria suscit\u00f2 molto clamore, in Svizzera ed all'estero; il Lugano venne poi eliminato nel turno successivo dallo Slavia Praga.\nIl fallimento e la rinascita.\nIl Terzo millennio per il Lugano si apre all'insegna del successo: nel campionato di massima serie 2000-2001 i bianconeri chiudono infatti al secondo posto, dopo aver finanche guidato la classifica per molte giornata. Ci\u00f2 vale loro l'accesso al turno preliminare della Champions League successiva, ove tuttavia vengono eliminati dallo \u0160achtar Donetsk, che vince per 3-0 in casa e limita i danni a Cornaredo (perdendo solo per 2-1)-\nLa situazione societaria tuttavia precipita nel corso del campionato 2001-2002, che il Lugano chiude in terza posizione: in data 5 marzo 2002 il presidente Helios Jermini viene trovato morto all'interno della sua macchina, affondata nelle acque del Ceresio. Poco dopo, a seguito della scoperta da parte della magistratura elvetica di un debito di 72 milioni di franchi gravante sulla societ\u00e0, il Lugano viene retrocesso a tavolino nella lega cadetta.\nNella stagione successiva la crisi si acuisce: i bianconeri si piazzano quarti in seconda serie, ma devono infine ritirarsi dal torneo di promozione/relegazione. Infine, il 27 marzo 2003, il F.C. Lugano dichiara fallimento e viene estromesso dai campionati nazionali.\nIn risposta a tale rovescio, gi\u00e0 quello stesso giorno viene fondata lAssociazione Calcio Lugano, con lo scopo di perpetuare la tradizione sportiva del defunto Football Club Lugano. Alla nuova societ\u00e0 \u00e8 consentito di ripartire dalla Seconda Lega interregionale, quarta categoria elvetica, con una squadra Under-21. Successivamente, il 30 giugno 2004, con la fusione fra l'AC Lugano ed il Malcantone Agno, appena promosso in Challenge League, la squadra ritorna nel campionato cadetto. A Giuseppe Morotti, presidente del Malcantone Agno, viene affidata la guida del nuovo sodalizio, che conserva il nome di AC Lugano. Le difficolt\u00e0 sono enormi e la societ\u00e0, nonostante piazzamenti onorevoli in campionato, deve far fronte ad una continua erosione di pubblico.\nL'era Preziosi.\nNel 2006 la societ\u00e0 viene rilevata per 2 milioni di franchi dall'imprenditore Enrico Preziosi (gi\u00e0 presidente del Genoa), che un anno dopo delega la propriet\u00e0 ad una \"holding\" da lui controllata all'80% e guidata da Giambattista Pastorello (che assume ufficialmente la carica di vicepresidente, mentre la massima carica sociale viene avocata a Luido Bernasconi).\nLa squadra frattanto disputa due campionati (2006-07 e 2007-08) di met\u00e0 classifica, con vari avvicendamenti sulla panchina.\nIl 4 giugno 2008, in occasione del centenario di fondazione del club, la dirigenza si accorda con gli azionisti e l'amministrazione municipale di Agno per la riadozione della storica denominazione \"Football Club Lugano\" e del relativo logo sociale (ove riappare il monogramma \"FCL\" e scompare lo stemma araldico del comune di Agno). Nella stagione seguente la formazione bianconera contende sino alle ultime giornate di campionato il primo posto (valido per la promozione diretta) al San Gallo, che alla fine prevale e obbliga il Lugano alla disputa dello spareggio per la promozione contro il Lucerna. Dopo aver vinto per 1-0 nella partita d'andata, i bianconeri perdono 0-5 in trasferta e rimangono in Challenge League.\nNella stagione 2009-2010 il Lugano si ripresenta con l'ambizione di puntare alla massima serie. I bianconeri disputano un campionato di vertice, arrivando a due giornate dalla fine della stagione regolare in testa alla classifica, con quattro punti di vantaggio sul Thun. Tuttavia proprio nelle ultime due partite la promozione diretta sfuma, complice la sconfitta nello scontro diretto e il pareggio interno all'ultima giornata di campionato. Per il secondo anno consecutivo il Lugano viene obbligato allo spareggio promozione, stavolta contro il Bellinzona; alla vigilia dell'incontro il tecnico Simone Boldini viene esonerato e sostituito da Marco Sch\u00e4llibaum (che peraltro era stato allontanato proprio dal Bellinzona nel corso della stagione regolare). La doppia sfida vede infine prevalere i granata, che salgono in prima lega a scapito dei luganesi.\nNel corso della stagione 2010-2011, con il benestare di Preziosi, l'immobiliarista ticinese Angelo Renzetti rileva il 20% del capitale azionario sociale e rileva la carica di presidente da Luido Bernasconi. I rapporti tra Giambattista Pastorello (gi\u00e0 braccio destro di Preziosi, ma ormai relegato ai margini della societ\u00e0) e il nuovo presidente si rivelano difficili e tesi, sicch\u00e9 nel marzo 2011 lo stesso Preziosi decide di licenziare Pastorello. Dal punto di vista agonistico il club inanella una serie di dodici vittorie consecutive, salvo poi subire un calo di rendimento durante l'ultimo mese di campionato, ove incassa cinque sconfitte consecutive. Nemmeno Roberto Morinini, chiamato in panchina a sostituire Sch\u00e4llibaum a quattro giornate dal termine, riesce ad invertire la rotta: il Lugano chiude infatti la stagione regolare al terzo posto, a pari punti col Servette (che prevale in virt\u00f9 della miglior differenza reti), venendo quindi estromesso dalla lotta per la promozione.\nA seguito di tali circostanze il vertice societario attua un rimpasto nell'organigramma: Carlo Taldo viene nominato direttore sportivo e Nicola Bignotti direttore generale, mentre la guida tecnica della squadra viene assegnata ad Alessandro Pane (ex allenatore di Empoli e ). La gestione Pane nel campionato 2011-2012 dura per\u00f2 sole 8 gare segnate da uno scarso rendimento, che ne inducono l'esonero e la sostituzione con Francesco Moriero, che dopo un inizio difficile riesce a risollevare la squadra portandola a ridosso delle prime posizioni, senza per\u00f2 riuscire a lottare per la promozione.\nL'era Renzetti: di nuovo in prima serie.\nAll'inizio della stagione 2012-13 il presidente Angelo Renzetti acquisisce la maggioranza del pacchetto azionario del Lugano (60%), mentre Preziosi progressivamente si disimpegna. Il nuovo proprietario affida la panchina a Davide Morandi; la squadra inizia il campionato di seconda serie con una serie di risultati positivi, issandosi in testa alla classifica. La fase positiva \u00e8 tuttavia interrotta da un calo del rendimento (4 punti in 9 partite di campionato e l'eliminazione in Coppa svizzera per mano del Thun) che conduce all'esonero di Morandi in favore di Raimondo Ponte, che guida la squadra al 7\u00ba posto finale in campionato.\nPer l'annata 2013-14 il presidente Renzetti annuncia un ridimensionamento del budget societario (da 3 a 1,9 milioni di franchi) e affida la guida tecnica della squadra all'italiano Sandro Salvioni, il quale tuttavia si dimette a seguito di una serie di risultati negativi (ultimo dei quali la sconfitta casalinga nel derby contro il Locarno); al suo posto subentra il ticinese Livio Bordoli. Dopo aver perso altre partite ed essere precipitata al penultimo posto - a pochi punti dalla zona retrocessione - il Lugano reagisce in occasione delle ultime partite del girone d'andata. Il buon rendimento si conferma anche nel girone di ritorno, ove i bianconeri conquistano 12 vittorie, 2 pareggi e solo 4 sconfitte, scalando la classifica e battendo la capolista Vaduz all'ultima giornata. I bianconeri concludono cos\u00ec la stagione al secondo posto, ottenendo il miglior risultato degli ultimi cinque anni.\nIn vista della stagione 2014-15 l'organico viene sfoltito, con appena 15 giocatori sotto contratto in occasione delle prime giornate di campionato. L'ingresso nei quadri societari di Pablo Bentancur, che rileva il 40% delle quote azionarie, garantisce tuttavia l'apporto economico necessario all'inserimento di nuovi giocatori. La squadra si rivela competitiva e chiude il girone d'andata al secondo posto, con appena un punto di svantaggio dal Wohlen capolista. Durante la pausa invernale i bianconeri si rinforzano con altri elementi di spessore, puntando apertamente alla promozione nella massima serie. Le prime giornate del girone di ritorno vedono tuttavia la squadra di Bordoli conquistare due soli punti e allontanarsi dalla vetta. La vittoria casalinga contro il Le Mont prelude per\u00f2 ad una nuova serie di risultati positivi, che riportano il Lugano a ridosso del primo posto. La volata finale per la promozione vede concorrere il Lugano, il Wohlen (il cui rendimento tuttavia si deprime nell'ultimo mese di campionato) e il . Nello scontro diretto contro questi ultimi, disputato l'11 maggio 2015 a Cornaredo, il Lugano si impone per 2-0 e si issa al comando della classifica. La successiva crisi di risultati dei granata e le affermazioni dei bianconeri contro Losanna, Chiasso e Bienne garantiscono infine al Lugano il margine necessario per festeggiare il ritorno in Super League dopo tredici anni d'assenza.\nIl 1\u00ba giugno 2015 la societ\u00e0 rescinde consensualmente il contratto col tecnico Livio Bordoli; circa due settimane dopo, il 14 giugno, la panchina viene affidata a Zden\u011bk Zeman. Sotto la guida del tecnico boemo, complici le non ingenti risorse disponibili per allestire la rosa e la scarsa durata della pausa estiva dei campionati svizzeri, il Lugano trascorre tutto il campionato nella parte bassa della classifica, accusando in particolare uno scarso rendimento difensivo (con 75 goal subiti in 35 giornate, che ne fanno la retroguardia pi\u00f9 perforata della prima serie) e una tendenza a repentini cali prestazionali durante le partite. I bianconeri riescono infine a garantirsi il nono posto in classifica e la salvezza all'ultima giornata, grazie alla vittoria interna per 3-0 sul San Gallo il 25 maggio 2016, che rende vano il contestuale successo per 3-1 dello Zurigo (decimo e retrocesso) sul . Pi\u00f9 fruttuoso si rivela il cammino in Coppa Svizzera, ove il Lugano supera in sequenza il Castello nel preliminare, il Bellinzona ai sedicesimi di finale, il Winterthur agli ottavi, il K\u00f6niz ai quarti e il Lucerna in semifinale, perdendo tuttavia per 1-0 la finale del 29 maggio 2016 contro lo .\nLa gestione Zeman si conclude il 4 giugno 2016, allorch\u00e9 l'allenatore boemo rifiuta di prolungare il proprio contratto con il Lugano. Il 17 giugno la squadra viene affidata \"ad interim\" ad Andrea Manzo (gi\u00e0 tecnico della selezione under-21 bianconera), il cui incarico viene infine reso permanente nel giro di una settimana. La squadra, sotto la gestione del tecnico italiano, dopo un inizio di stagione fruttuoso (con 14 punti nelle prime 9 partite) subisce un calo prestazionale che la conduce alla 17\u00aa giornata al terz'ultimo posto, con due soli punti di vantaggio sull'ultima classificata; in virt\u00f9 di ci\u00f2, il 19 dicembre arriva la risoluzione del contratto con Manzo, che viene pertanto sollevato dalla guida tecnica bianconera. Due giorni dopo la panchina viene affidata a Paolo Tramezzani, reduce dall'incarico di vicecommissario tecnico della nazionale albanese. Tale mossa sortisce l'effetto di rilanciare la squadra, che nel corso del girone di ritorno riesce a distaccare la zona retrocessione e a risalire la classifica: il 20 maggio, a seguito della vittoria interna per 2-1 contro il , i bianconeri si assicurano la qualificazione alla UEFA Europa League. La prosecuzione del trend positivo consente infine ai bianconeri di chiudere la stagione al terzo posto (valevole per accedere direttamente ai gironi della seconda coppa continentale): decisiva in tal senso si rivela l'ultima giornata, ove il Lugano perde per 0-1 contro il , ma conserva il piazzamento rispetto al Sion, incapace di andare oltre un pareggio per 1-1 contro il Grasshoppers. Protagonisti del campionato sono gli attaccanti Ezgjan Alioski e Armando Sadiku, autori rispettivamente di 16 e 9 goal.\nNel giugno 2017 Tramezzani rescinde il proprio contratto di comune accordo col club; in sua sostituzione viene ingaggiato Pierluigi Tami, che torna sulla panchina delle \"V bianche\" a 14 anni di distanza dalla sfortunata esperienza della stagione 2002-2003, conclusasi con la bancarotta societaria. Sotto la sua guida il Lugano mostra un rendimento altalenante: dopo aver trascorso il girone d'andata finanche in zona retrocessione (uscendo frattanto ai gironi di Europa League e ai quarti di Coppa Svizzera), a met\u00e0 annata riesce a risollevarsi, arrivando a lambire la zona d'accesso alle coppe europee. Da fine febbraio 2018 la squadra incappa tuttavia in una crisi, patendo sei sconfitte consecutive che il 9 aprile seguente conducono all'esonero di Tami; in sua sostituzione viene ingaggiato dal lo spagnolo Guillermo Abascal, che riesce a condurre il Lugano alla salvezza, garantendosi la conferma per l'anno seguente.\nLa gestione di Abascal, nella stagione 2018-2019, dura solo 9 partite: pi\u00f9 che la mancanza di risultati (Abascal lascia il Lugano al sesto posto con 10 punti), la societ\u00e0 rimprovera al tecnico la mancanza di gioco. Sulla panchina bianconera comincia cos\u00ec l'era di Fabio Celestini. Il girone d'andata procede in chiaroscuro, ma dopo la pausa natalizia il Lugano compie un decisivo salto di qualit\u00e0 e infila una lunga serie di risultati positivi che permettono al sodalizio di chiudere il campionato al terzo posto, garantendosi - come due anni prima - l'accesso diretto ai gironi di Europa League.\nDopo un negativo avvio di stagione 2019-2020 (2 vittorie, 4 pareggi e 6 sconfitte nelle prime 12 giornate di campionato), Celestini viene esonerato e lascia il posto a Maurizio Jacobacci, che guida i bianconeri al quinto posto finale in massima serie, mancando di due punti un'ulteriore qualificazione all'Europa League.\nL'era americana: il cambio di propriet\u00e0.\nAd agosto 2021, dopo 11 anni di propriet\u00e0, Angelo Renzetti vende il Football Club Lugano alla Morningstar Inc. di Joe Mansueto, imprenditore statunitense di origini italiane, anche proprietario della franchigia militante nella Major League Soccer.\nColori e simboli.\nColori.\nI colori del FC Lugano sono storicamente il nero e il bianco, con il primo colore dominante nella divisa casalinga e il secondo in quella esterna. Le terze divise, laddove previste dai contratti di sponsorizzazione, hanno giostrato su diversi colori, tra i quali si segnalano rosso (in omaggio allo stemma civico di Lugano), verde (in particolare in occasione dell'iniziativa \"Green Match\", introdotta negli anni 2010 a scopi benefici) giallo o arancione.\nCaratteristica peculiare delle casacche del club \u00e8 il largo scaglione rovesciato o \"scapulaire\" (colloquialmente noto come \"V\" - di colore bianco sulla prima maglia e nero sulla seconda) impresso sul petto.\nSimboli ufficiali.\nStemma.\nSimbolo storico del Lugano \u00e8 il monogramma \"FCL\" (abbreviazione del nome societario), di norma scritto a lettere bianche (o talora auree) racchiuse in un cerchio nero.\nTale disegno \u00e8 stato talora associato a soluzioni grafiche pi\u00f9 elaborate: ad esempio contornato dalla ragione sociale, inserito in uno scudetto palato, o ancora (nella versione usata fino al 2018) inscritto in un esagono nero bordato di bianco, contenente anche la V bianca (caratteristica peculiare delle maglie sociali), la ragione sociale, l'anno di fondazione e lo stemma araldico della citt\u00e0 ticinese.\nTra il 2004 e il 2008, a seguito della fusione con il Malcantone Agno e dell'assunzione della denominazione \"Associazione Calcio Lugano\", il summenzionato emblema esagonale venne minimamente modificato: il monogramma centrale fu tramutato in \"ACL\", la dicitura sovrastante in \"AC LUGANO\" e al posto dell'anno di fondazione venne inserito lo stemma araldico del comune di Agno.\nNel 2018 il club ha optato per diversificare la propria identit\u00e0 visiva: il solo monogramma FCL (a lettere bianche in un cerchio nero) viene ri-adottato onde impiegarlo nella comunicazione e nella parte sportiva del sodalizio, mentre il simbolo esagonale viene relegato all'ambito istituzionale.\nInno.\nIL FC Lugano adotta quale inno ufficiale il brano \"Bianco-neri\", scritto nel 1927 dal musicista italiano Bruto Mastelli (Ficarolo, 1878 - Lugano, 1962) all'interno della sua operetta intitolata \"Goal\" e verseggiato da Arrigo Cavenati. Il club ne utilizza in particolare l'incisione realizzata nel 1993 dalla Civica Filarmonica di Lugano, diretta da Pietro Damiani.\nStrutture.\nStadio.\nIl Lugano gioca le partite casalinghe allo Stadio comunale di Cornaredo. Costruito nel 1951 (in sostituzione del vecchio impianto del Campo Marzio) ha una capienza massima di 14 873 spettatori (nel 2015 limitati a 6 500 per motivi di sicurezza), un terreno di gioco in erba naturale misurante 105x68 m e una pista regolamentare d'atletica leggera.\nTra il 2019 e il 2020 l'amministrazione comunale della citt\u00e0 di Lugano ha licenziato un credito di circa 15 milioni per la progettazione esecutiva del nuovo Polo Sportivo e degli Eventi (PSE), incentrato sulla trasformazione dello stadio in un nuovo e moderno impianto puramente calcistico da 10 000 posti, conforme agli standard delle competizioni UEFA e della Swiss Football League.\nCentro di allenamento.\nLe selezioni societarie del FC Lugano sostengono le sedute di allenamento nel complesso sportivo pertinente al summenzionato stadio di Cornaredo, comprendente sei campi da gioco (di cui uno adibito alla pratica dell'hockey su prato) di varie dimensioni, con fondo in erba naturale e sintetica, nonch\u00e9 infrastrutture per altri sport.\nIl complesso sportivo di Cornaredo \u00e8 interamente propriet\u00e0 del comune di Lugano ed \u00e8 gestito dal relativo dicastero allo sport.\nNel 2019 il comune di Lugano ha licenziato un credito per la progettazione esecutiva di un nuovo centro di allenamento (battezzato \"al Maglio\"), situato nel comune di Canobbio, che sar\u00e0 utilizzato dalla prima squadra maschile, dalla prima squadra femminile e dalle squadre del settore giovanile.\nSociet\u00e0.\nDal punto di vista amministrativo, il Lugano ha un assetto societario composito: ai sensi delle normative della Associazione Svizzera di Football, le attivit\u00e0 di prima fascia sono infatti avocate a un soggetto giuridico distaccato rispetto a quelle del settore giovanile.\nA seguito del fallimento societario del 2003, il 9 aprile di quell'anno il settore giovanile bianconero \u00e8 passato in carico alla neocostituita \"Associazione Calcio Lugano\". Nel 2004, a seguito della fusione col Malcantone Agno, la gestione della prima squadra \u00e8 stata rilevata dalla societ\u00e0 anonima \"F.C. Lugano-Agno SA\", di cui l'associazione \u00e8 diventata un'emanazione.\nTutta la \"famiglia\" delle squadre bianconere ha continuato a disputare i campionati sotto la denominazione \"Associazione Calcio Lugano\" fino al 4 giugno 2008, allorch\u00e9 (previa riacquisizione dei diritti di denominazione) la societ\u00e0 maggiore \u00e8 stata ribattezzata \"F.C. Lugano S.A.\", mentre l'associazione delle giovanili \u00e8 divenuta \"Football Club Lugano\".\nAl 2008 risale inoltre la convenzione che lega le suddette entit\u00e0 in un'unica realt\u00e0 calcistica, adottante gli stessi simboli, i medesimi colori e una governance armonica: la societ\u00e0 anonima gestisce la prima squadra e la seconda (ovvero l'under-21), mentre l'associazione si occupa del resto delle giovanili.\nOrganigramma societario.\n\"Dal sito web della societ\u00e0\".\nSponsor.\n\"Di seguito la cronologia di fornitori tecnici e sponsor del Lugano\".\nSettore giovanile.\nIl settore giovanile del FC Lugano comprende otto squadre divise per fasce d'et\u00e0 (pi\u00f9 la selezione under-21, costituente \"de facto\" la squadra delle riserve bianconera, militante nel campionato di quinta serie Seconda Lega interregionale) e la scuola calcio, dedicata alle attivit\u00e0 di base e di avviamento alla pratica sportiva.\nOrganico.\nRosa 2021-2022.\n\"Aggiornata al 12 gennaio 2022.\"\".\"\nStaff tecnico.\n\"Dal sito web della societ\u00e0\".\nStatistiche e record.\nStatistiche nelle competizioni UEFA.\nTabella aggiornata durante la stagione 2019-2020.\nTifoseria.\nLe fazioni di tifoseria organizzata del FC Lugano, che in occasione delle partite casalinghe prendono posto nella curva nord dello stadio di Cornaredo, si organizzano attorno al gruppo guida denominato \"Teste Matte\" (fondato nel 2007 e occasionalmente attivo anche al seguito della squadra cittadina di hockey su ghiaccio). Ad esso si affiancava il collettivo \"Brigata LVGA\", poi disciolto nel 2012.\nIl tifo organizzato luganese si proclama apolitico e non ideologizzato; tra le sue fila si annovera tuttavia la presenza di elementi skinhead professanti ideali di estrema destra, alcuni dei quali negli anni 2010 si sono organizzati nel gruppo minore \"Bravi ragazzi\".\nGemellaggi.\nUn forte rapporto di amicizia, risalente agli anni 1990, lega i tifosi luganesi ai supporters del Servette: sovente le tifoserie assistono congiuntamente alle partite, scambiandosi pubblico e striscioni. Tale rapporto \u00e8 corroborato dai rispettivi rapporti di amicizia e rivalit\u00e0 sussistenti con altri club: i tifosi del Servette considerano infatti come rivale il pubblico del , il quale invece coltiva buoni rapporti con i tifosi del Chiasso, a loro volta rivali del Lugano.\nLe gi\u00e0 citate frange politicizzate intrattengono invece un rapporto di amicizia internazionale coi supporters delle squadre di calcio e di pallacanestro di Varese, le cui frange ultras sono note per la loro stretta aderenza alle ideologie di estrema destra. Occasionalmente essi presenziano anche alle gare dell'Hellas Verona, la cui tifoseria \u00e8 egualmente affine a tale area politica.\nRivalit\u00e0.\nPer quanto concerne le rivalit\u00e0, particolarmente accesa \u00e8 quella contro il Bellinzona, con il quale si disputa il cosiddetto derby del Ticino; i due rispettivi club rappresentano infatti le due citt\u00e0 pi\u00f9 popolose del Canton Ticino (nonch\u00e9 le uniche ad aver vinto perlomeno un titolo nazionale) e le relative partite sono considerate molto rischiose, con alta possibilit\u00e0 di tafferugli tra le opposte tifoserie.\nMolto sentite sono anche le rivalit\u00e0 verso le altre due maggiori squadre ticinesi, ovvero il Locarno (a sua volta rivale del Servette) e il Chiasso (vicino al Sion, altra squadra rivale del Lugano).\nAl di fuori del cantone d'appartenenza, la tifoseria luganese considera rivali i supporters di , , e ."}
{"id": "1174793", "revid": "224230", "url": "https://it.wikipedia.org/wiki?curid=1174793", "title": "Tam diu Germania vincitur", "text": "Tam diu Germania vincitur! \"Da cos\u00ec tanto tempo stiamo vincendo la Germania\"! \nSommamente ironica frase dello storico e politico romano Publio Cornelio Tacito che puntualizza nel suo \"De Origine et situ Germanorum\" (37, 2) come delle imprese dei Cimbri sia giunta per la prima volta notizia a Roma sotto il consolato di Cecilio Metello e Papirio Carbone (113 a.C.) e che\nEvidente l'ironia verso le continue e strombazzate vittorie di Roma che, per\u00f2, non riusciva a porre termine allo stillicidio di battaglie e guerre e a sottomettere (come aveva fatto con altri popoli) le genti germaniche."}
{"id": "1174794", "revid": "287204", "url": "https://it.wikipedia.org/wiki?curid=1174794", "title": "Division 1 2000-2001", "text": "La Division 1 2000-2001 \u00e8 stata la 63\u00aa edizione della massima serie del campionato francese di calcio, disputata tra il 28 luglio 2000 e il 19 maggio 2001 e concluso con la vittoria del , al suo ottavo titolo.\nCapocannoniere del torneo \u00e8 stato Sonny Anderson () con 22 reti.\nStagione.\nAvvenimenti.\nL'iniziale predominio del , salito in testa alla classifica grazie a un'imbattibilit\u00e0 di sei gare venne interrotto dal , che nelle giornate successive lott\u00f2 contro il per il comando della graduatoria, con il neopromosso e il a inseguire. In particolare, i \"Sangliers\" approfittarono di un calo delle concorrenti per portarsi al comando della classifica al quattordicesimo turno, per poi lottare al vertice contro il e il , concludendo il girone di andata in testa a pari merito con i \"Canaris\".\nAll'inizio del girone di ritorno il Sedan si defil\u00f2 dalla lotta per il titolo, sostituito dal Lilla che alla venticinquesima giornata raggiunse il Nantes, nel frattempo rimasto solo al comando. Le due squadre proseguirono appaiate fino a quattro gare dal termine, quando il Lilla venne fermato da un pareggio contro il Bordeaux, dando inizio a una calo di rendimento che gli coster\u00e0 l'accesso alla fase a gironi della Champions League, guadagnato infine dall'. Nel frattempo il Nantes aveva piazzato l'allungo finale, che gli permetter\u00e0 di festeggiare l'ottavo titolo nazionale con un turno di anticipo.\nNella giornata successiva vennero decisi i verdetti in chiave europea: sorpassando il Bordeaux, il Lilla pot\u00e9 riguadagnare la zona Champions League, ottenendo l'accesso al turno preliminare. Contemporaneamente il Sedan sopravanz\u00f2 il , rientrando assieme ai girondini nella zona valida per la Coppa UEFA e costringendo i bretoni a disputare l'Intertoto. Anche l'ultima posizione valevole per il torneo preliminare alla terza competizione europea venne decisa all'ultima giornata, con il Paris Saint-Germain che agganci\u00f2 il , risultando avvantaggiato in classifica grazie alla differenza reti.\nComplet\u00f2 il lotto delle qualificate alla Coppa UEFA lo , che compens\u00f2 l'ultimo posto in classifica con la vittoria in coppa nazionale. Assieme agli alsaziani, che cedettero dopo un girone di ritorno disastroso, retrocessero nel finale il e il , afflitte durante la stagione da problemi di natura economica e disciplinare.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1174798", "revid": "1272592", "url": "https://it.wikipedia.org/wiki?curid=1174798", "title": "Division 1 1999-2000", "text": "La Division 1 1999-2000 \u00e8 stata la 62\u00aa edizione della massima serie del campionato francese di calcio, disputato tra il 30 luglio 1999 e il 13 maggio 2000 e concluso con la vittoria del , al suo settimo titolo.\nCapocannoniere del torneo \u00e8 stato Sonny Anderson (), con 23 reti.\nStagione.\nAvvenimenti.\nVincendo le prime tre partite il fu la prima squadra a portarsi al comando solitario della classifica. I parigini furono raggiunti dal gruppo delle inseguitrici alla quinta e alla settima giornata, finch\u00e9 nei turni successivi si alternarono alla vetta l' e l'. Alla quattordicesima giornata il prese il comando della classifica, inizialmente assieme all'Olympique Lione, quindi in solitaria dalla settimana successiva. Nei turni seguenti i monegaschi presero il largo, concludendo il girone di andata con cinque punti di vantaggio sul Lione.\nAll'inizio del girone di andata il Paris Saint-Germain tent\u00f2 un avvicinamento sul Monaco, che aveva perso le prime due partite, ma la capolista riprese subito l'andatura arrivando alla ventiduesima a +10 dalle inseguitrici e assicurandosi il titolo con tre gare di anticipo. Nelle posizioni immediatamente successive, \"PSG\" e Olympique Lione si diedero battaglia per la qualificazione alla fase a gironi della Champions League, con i parigini che prevalsero all'ultimo turno.\nLa lotta per non retrocedere vide coinvolte alcune delle protagoniste di quegli anni: se il si mise al riparo grazie a una rimonta nel finale, il e l' ottennero una salvezza stentata, con questi ultimi raggiunti all'ultimo turno da un svantaggiato dalla differenza reti. I loreni accompagnarono nella caduta in seconda divisione e , arresesi anch'esse nelle ultime giornate.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:"}
{"id": "1174799", "revid": "131358", "url": "https://it.wikipedia.org/wiki?curid=1174799", "title": "CS Sedan-Ardennes", "text": ""}
{"id": "1174810", "revid": "111433", "url": "https://it.wikipedia.org/wiki?curid=1174810", "title": "Tryglav", "text": "Tryglav (dal lituano \"dalle tre teste\") a volte chiamato anche \"troglav\" era un dio o un complesso di dei nella mitologia slava, simile nel genere alla trinit\u00e0 nel Cristianesimo o alla Trimurti nell'induismo. Spesso viene considerato come la stessa divinit\u00e0 di Troyan.\nQI membri esatti della triade variano in base al luogo e all'epoca. Una prima variante includeva Svarog, Perun, e Dajbog. Pi\u00f9 tardi, Dajbog venne rimpiazzato da Svetovid o Veles. Triglav viene usualmente descritto come una fusione di questi dei. Pi\u00f9 raramente viene menzionato come loro figlio. Pu\u00f2 anche essere l'unione di dei inferiori (Triglav inferiore).\nFonti.\nLa presenza del culto di questa divinit\u00e0 tricefala in due citt\u00e0 della Pomerania, Wolin e Stettino, da Adamo da Brema e da diversi biografi medievali dell'opera missionaria di Ottone di Bamberga.\nDescrizione.\nTriglav viene descritto come un uomo a tre teste, a volte con bende (d'oro) sopra gli occhi per impedirgli di vedere i peccati degli uomini, o come un uomo con tre teste di caprone. Nei dintorni di Stettino esistevano quattro templi, di solo uno meritevole di descrizione con statue dedicati a Triglav e che vennero distrutti ai tempi della cristianizzazione.\nSecondo il controverso libro di Veles (dalla datazione e autenticit\u00e0 alquanto dubbia), Tryglav rappresentava i tre regni in cui era di viso il mondo, la Terra, il Cielo e l'Oltretomba (Jav, Prav e Nav, definibili anche, rispettivamente, il Materiale, l'Intermedio e l'Immateriale), la cui creazione \u00e8 attribuita Svarog, svolgendo una funzione essenziale in questa particolare cosmogonia slava. Svarog lott\u00f2 contro Zmaj, un sanguinoso serpente gigantesco o un drago a pi\u00f9 teste, simbolo del disordine. Dopo averlo soggiogato, Svarog lo us\u00f2 come aratro per separare il mondo dei vivi (Jav) da quello dei morti (Nav), stabilendo cos\u00ec la legge (Prav, o Prawia). Da quel momento Zmaj regn\u00f2 nella sfera dei morti, mentre Svarog si stabil\u00ec in quella celeste.\nAlcuni ipotizzano che il Monte Tricorno (in sloveno \"Triglav\"), la montagna pi\u00f9 alta della Slovenia, abbia preso il nome proprio da questo dio.\nTuttora in alcune forme di neopaganesimo, come il movimento neopagano \"Slovenski staroverci\" (\"antichi credenti sloveni\"), \u00e8 il dio supremo e fulcro della santa trinit\u00e0."}
{"id": "1174811", "revid": "484362", "url": "https://it.wikipedia.org/wiki?curid=1174811", "title": "Ludwig I di Baviera", "text": ""}
{"id": "1174813", "revid": "547992", "url": "https://it.wikipedia.org/wiki?curid=1174813", "title": "Voci notturne", "text": "Voci notturne \u00e8 una miniserie televisiva scritta da Pupi Avati e diretta da Fabrizio Laurenti, trasmessa da Rai 1 in 5 puntate a partire dal 24 settembre 1995, oggi considerata un cult dagli appassionati del genere. Su Nocturno ha avuto una recensione di 5/5, il massimo.\nTrama.\nViene ritrovato il cadavere di un giovane annegato nel Tevere. L'indagine di polizia per accertare l'identit\u00e0 del morto e le modalit\u00e0 del decesso (non si capisce all'inizio se si tratti di suicidio od omicidio) s'intreccia a una torbida storia di scandali e corruzione che ha implicato, oltre al padre del giovane annegato, alcuni politici e magistrati. Il procuratore incaricato delle indagini sospetta che la morte di Giacomo Fiorenza (questo il nome del defunto, anche se in tutta la vicenda ci sono dubbi che il cadavere ritrovato sul greto del Tevere sia proprio il suo) sia una rappresaglia da parte di personaggi potenti implicati nello scandalo; di diversa opinione Stefano, il miglior amico di Giacomo, come lui studente di architettura, che sospetta trattarsi in realt\u00e0 di un vero e proprio sacrificio umano celebrato da una setta esoterica.\nQuesta tesi \u00e8 accreditata anche dal fatto che si scopre dagli esami autoptici che Giacomo \u00e8 stato legato prima di morire e gli \u00e8 stato spalmato il garum, una salsa liquida dell'epoca degli antichi romani; inoltre nello stomaco gli vengono trovati alcuni semi di silfio, pianta ormai estinta che in passato era utilizzata per le esigenze pi\u00f9 disparate, mediche e non.\nAlla vicenda poliziesca, complicata da un'indagine portata avanti negli Stati Uniti da un investigatore privato, Fedrigo, incaricato dal Consolato italiano a Saint Louis di rintracciare Emily Cohen, una ebrea americana con cui Giacomo aveva una storia, si aggiunge la trama esoterica: questa ruota attorno a due figure misteriose, la ricca e affascinante Maria Valover, che negli anni Trenta e Quaranta era al centro di un gruppo di artisti e intellettuali, e il suo amante Norberto Sinisgalli, studente di architettura negli anni prima della seconda guerra mondiale e appassionato di esoterismo.\nGiacomo e Stefano erano arrivati al Sinisgalli ritrovando casualmente alcune sue carte in un ripostiglio della Facolt\u00e0 di Architettura: una vasta documentazione legata a riti magico-religiosi della Roma arcaica, celebrati annualmente dal pontifex maximus sul \"pons Sublicius\", il pi\u00f9 antico ponte di Roma. I riti culminavano nel sacrificio di alcuni prigionieri di guerra, legati e gettati nel Tevere per ingraziarsi gli dei. Proprio dalle carte del Sinisgalli era nata la ricerca che conducevano insieme i due studenti, e Stefano si rende conto ben presto che sapere di Sinisgalli e delle sue ricerche \u00e8 estremamente pericoloso.\nSinisgalli infatti, durante la seconda guerra mondiale, aveva carpito la fiducia di ricche famiglie ebraiche, facendosi intestare i loro beni con la promessa di restituirli dopo la vittoria degli alleati; gli ebrei benestanti si fidavano di lui perch\u00e9 era anch'egli di discendenza ebraica, ma venivano regolarmente denunciati ai nazisti e deportati nei lager. Questo aveva consentito a Sinisgalli di accumulare un'enorme fortuna; le tracce di questo personaggio si perdono per\u00f2 poco prima dell'entrata alleata a Roma. Le voci pi\u00f9 diverse circolano sul suo destino: ucciso per vendetta, fuggito all'estero, o forse ancora in Italia sotto falso nome, coperto da un'identit\u00e0 comprata con le sue ricchezze. Qualcuno sospetta addirittura che sia entrato in politica e oggi ricopra una carica prestigiosa.\nLe cose si complicano quando, dagli Stati Uniti, giungono a casa Fiorenza alcune misteriose telefonate in tarda serata nelle quali lo stesso Giacomo Fiorenza chiede aiuto ai genitori. Ma se Giacomo \u00e8 morto chi sta facendo queste stranissime chiamate intercontinentali?\nRepliche e censure.\nLa programmazione della prima messa in onda fu abbastanza travagliata. La prima puntata risale a domenica 24 settembre 1995, alle 20.40. La seconda fu regolarmente trasmessa la domenica dopo, il primo ottobre, ma gi\u00e0 dalla puntata seguente iniziarono i problemi. Infatti, l'8 ottobre, la terza puntata venne posticipata alle 22.30 per dare spazio alla partita di calcio Croazia - Italia. Agli ascolti (gi\u00e0 non brillantissimi per uno sceneggiato considerato \"troppo avanti\") fu infine dato il colpo di grazia: il 15 ottobre, in occasione della quarta puntata, a seguire e quindi in seconda serata, fu trasmessa anche la quinta e ultima. Cos\u00ec facendo, molti telespettatori, che avevano programmato la videoregistrazione per una sola puntata, non riuscirono a vederne la conclusione. La serie fu replicata solo dieci anni dopo, nel dicembre 2009, quando torn\u00f2 in onda all'interno del contenitore Rai Notte su Rai2. \u00c8 stata in seguito rivalutata e ritrasmessa pi\u00f9 volte, prima su Rai Premium nell'agosto 2013 e nell'agosto 2015, poi nel 2016 e nel 2019 \u00e8 passata su Rai1 in orario notturno. Nel 2020 \u00e8 stata temporaneamente disponibile sul canale digitale Rai Play.\nLe repliche, tuttavia, differiscono per alcuni particolari rispetto alla trasmissione originaria. Per una scelta editoriale, si \u00e8 scelto infatti di omettere qualsiasi riferimento alla cosiddetta \"Societ\u00e0 Teosofica per il ritorno dello Spirito Originario\". Tale scelta ha comportato l'omissione di alcuni passaggi in varie scene nella terza e quarta puntata, lasciando per\u00f2 un esplicito riferimento alla Societ\u00e0 Teosofica nella quinta (probabilmente il taglio avrebbe reso incomprensibile la scena).\nLo sceneggiato non ha un supporto home video ufficiale."}
{"id": "1174814", "revid": "123943771", "url": "https://it.wikipedia.org/wiki?curid=1174814", "title": "Neighbours (soap opera)", "text": "Neighbours \u00e8 una soap opera australiana.\nProduzione.\nCreata da Reg Watson, \u00e8 in onda in Australia dal 1985 ma mai trasmessa in Italia. La longeva e fortunata soap opera italiana \"Un posto al sole\" si \u00e8 inizialmente ispirata al format di Neighbours per quanto concerne il metodo di produzione \"industriale\" e il concetto che i protagonisti della serie sono vicini di casa. Per il resto le due serie sono indipendenti sia dal punto di vista creativo che produttivo e non hanno nulla in comune in termini di personaggi, ambientazioni e trame. \nLe storie sono incentrate attorno ad alcune famiglie che vivono nell'immaginaria \"Ramsey Street\"."}
{"id": "1174815", "revid": "486946", "url": "https://it.wikipedia.org/wiki?curid=1174815", "title": "Malvegil", "text": ""}
{"id": "1174818", "revid": "12405", "url": "https://it.wikipedia.org/wiki?curid=1174818", "title": "Ethne", "text": ""}
{"id": "1174819", "revid": "599013", "url": "https://it.wikipedia.org/wiki?curid=1174819", "title": "C\u00edan", "text": ""}
{"id": "1174822", "revid": "12405", "url": "https://it.wikipedia.org/wiki?curid=1174822", "title": "Ethn\u00e9", "text": ""}
{"id": "1174825", "revid": "9223248", "url": "https://it.wikipedia.org/wiki?curid=1174825", "title": "Heaviside", "text": ""}
{"id": "1174829", "revid": "124123", "url": "https://it.wikipedia.org/wiki?curid=1174829", "title": "Pier Ambrogio Curti", "text": "Biografia.\nPier Ambrogio Curti nacque a Milano il 2 agosto del 1819. Compiuti dapprima gli studi umanistici, entr\u00f2 nel seminario di Lecco per quelli teologici, ma ben presto si rese conto di avere maggiore interesse per le discipline umanistiche. Abbandon\u00f2 cos\u00ec la carriera ecclesiastica, e si trasfer\u00ec a Pavia per studiare diritto.\nA Pavia scrisse i \"Racconti storici danteschi\", che pubblic\u00f2 poi a Milano con il titolo di \"Storie italiane del XII secolo narrate con la scorta della Divina Commedia\". Sempre in questo periodo scrisse \"La figlia dell'armajuolo\", storia milanese del secolo XVI. Inizi\u00f2 a collaborare con alcune riviste letterarie, iniziando gi\u00e0 a manifestare una certa insofferenza verso la dominazione austriaca. Fu ancora in questo periodo (1841) che nacque la sua amicizia con l'attrice Adelaide Ristori, alla quale dedic\u00f2 nel 1855 una vivace ed affettuosa biografia.\nLaureatosi nel 1844, inizi\u00f2 la pratica forense al Tribunale penale e poi al civile. In quel periodo scrisse il volume \"Tradizioni e leggende di Lombardia\". Conclusa la pratica forense, divenne avvocato.\nIl 20 marzo 1848 fu assunto a membro del Comitato di pubblica sicurezza, del quale era presidente Angelo Fava. In quella occasione Pier Ambrogio Curti, cercando di penetrare nel Palazzo di giustizia penale da cui era stato scacciato il presidio militare austriaco con l'intento di eliminare i fascicoli dei processi politici contro gli italiani, vi giunse in tempo per impedire che tutti i detenuti evadessero. In tal modo evit\u00f2 che un'evasione di massa offuscasse la gloria delle Cinque giornate di Milano. Nell'aprile del 1848 il Curti lasci\u00f2 il Comitato, e conserv\u00f2 l'ufficio di Consigliere di Grazia per la revisione dei processi penali.\nCon la successiva vittoria degli austriaci, Pier Ambrogio Curti fu costretto a riparare in Svizzera con la moglie Matilde Ferrabini; ma costretto poco dopo a rientrare a Milano, sub\u00ec le prime vendette degli austriaci: il maresciallo Radetzky aveva cassato il suo nome dall'Albo degli avvocati. Fu riammesso tuttavia all'esercizio dell'avvocatura per intercessione di suo padre, creditore nei confronti del conte Pachta, braccio destro del Radetzky e intendente generale dell'esercito Austro-Ungarico.\nTuttavia, nel 1855 il Curti fu sospeso di nuovo dall'avvocatura, avendo sub\u00ecto un processo politico per \u201cperturbazione della pubblica tranquillit\u00e0 contro il nesso politico dello Stato\u201d, a causa di un articolo in cui criticava il finale del terzo atto dell'opera lirica \"Il Profeta\" del Meyerbeer definendolo \u201c\"la pi\u00f9 ladra cosa\"\u201d, poich\u00e9 quel finale ricordava le prime battute dell'inno nazionale austriaco.\nNell'estate del 1858 il Curti pubblic\u00f2 \"La Madama di Celan\", che per le allusioni politiche gli caus\u00f2 molte noie con la polizia austriaca. Questo bel romanzo fu poi ripubblicato in una seconda edizione riveduta nel 1875. In questo periodo fior\u00ec l'amicizia con Ippolito Nievo, che scrisse al Curti nel novembre del 1858, chiedendogli aiuto per la ricerca di un editore disposto a pubblicare \"Le confessioni d'un italiano\".\nNel 1859 il Curti, essendo nuovamente ricercato dalla polizia austriaca per trarlo in arresto, fu costretto a riparare in Svizzera, a Lugano. Raggiunta finalmente l'unit\u00e0 d'Italia e cessate le persecuzioni austriache, dal Collegio di Castiglione delle Stiviere Pier Ambrogio Curti ebbe l'onore di essere eletto deputato al primo Parlamento italiano nel 1867.\nNegli anni seguenti, dal 1872 al 1874, pubblic\u00f2 \"Pompei e le sue rovine\" in tre volumi, in cui tratt\u00f2 anche della vita pubblica e privata dei Romani; quindi una versione dei \"Mimiambi di Publio Siro\", per la prima volta tradotti in italiano, e le \"Escursioni autunnali\" sotto il titolo \"Il Lago di Como e il Pian d'Erba\". Suoi furono anche due volumi dal titolo \"Veglie storiche di famiglia\" editi nel 1869, ed un volume di novelle intime dal titolo: \"Fiori appassiti\". Il suo ultimo lavoro pubblicato nel 1878 fu la \"Livia Augusta\", studio storico in forma di romanzo, ricco di note storiche ed archeologiche.\nPier Ambrogio Curti mor\u00ec a Milano il 16 novembre del 1899 all'et\u00e0 di ottant'anni, vissuti intensamente tra passione politica, impegno professionale ed amore per la cultura classica e per le Lettere."}
{"id": "1174830", "revid": "1782831", "url": "https://it.wikipedia.org/wiki?curid=1174830", "title": "Sport in Friuli-Venezia Giulia", "text": "Principali societ\u00e0 sportive.\nAtletica leggera.\nmaschile:\nfemminile:\nfemminile e maschile\nCalcio.\nLe societ\u00e0 calcistiche del Friuli-Venezia Giulia aggiornati alla stagione 2021-22:\nPallacanestro.\nmaschile:\nfemminile:"}
{"id": "1174833", "revid": "287204", "url": "https://it.wikipedia.org/wiki?curid=1174833", "title": "Cr\u00e9dit Industriel et Commercial", "text": "Il Cr\u00e9dit Industriel et Commercial, in acronimo CIC, \u00e8 una banca francese fondata nel 1859 che fa parte del gruppo Cr\u00e9dit Mutuel- CIC, nato nel 1998 dopo l'acquisizione del CIC da parte del Cr\u00e9dit Mutuel. E pi\u00f9 esattamente da parte del Cr\u00e9dit Mutuel Centre Est Europe.\nIl Cr\u00e9dit Industriel et Commercial si componeva di 7 banche regionali:\nGi\u00e0 dal 2010 le banche regionali hanno assunto una denominazione rispondente alla collocazione geografica delle stesse:\nLa sede principale \u00e8 a Parigi. Nel 2007 il gruppo Cr\u00e9dit Mutuel - CIC risultava la terza banca francese.\nL'istituto \u00e8 stato a lungo uno degli azionisti istituzionali del gruppo Banca Popolare di Milano. Ufficialmente la partecipazione nel capitale della banca milanese \u00e8 stata venduta ad inizio aprile 2014.\nSi tratta del primo gruppo francese di banche regionali, storicamente forte nell'attivit\u00e0 di monetica. \u00c8 presente fuori dalla Francia con numerosi uffici di rappresentanza e con quattro succursali (Francoforte, Londra, New York, Singapore). Dal 2011 \u00e8 stata creata una joint venture con il Banco Popular, che ha dato vita a una nuova entit\u00e0 bancaria in Spagna: Targobank (con quota del 50%). Tale espansione segue l'acquisto in Germania di agenzie retail prima appartenenti a Citibank, oggi sotto la denominazione Targobank.\nIl gruppo Cr\u00e9dit mutuel - CIC ha partecipazioni anche in banche del Nordafrica, quali la Banque de Tunisie e la BMCE in Marocco. Del gruppo fa parte anche la Banque Transatlantique, storico istituto francese funzionante oggi come private bank.\nNel 2013 il CIC annoverava 4.569.510 clienti e 2.074 agenzie in Francia.\nStoria.\nIl CIC \u00e8 la pi\u00f9 antica banca francese di deposito, infatti nel 1859 fu fondata la Soci\u00e9t\u00e9 g\u00e9n\u00e9rale de cr\u00e9dit industriel et commercial per decreto imperiale di Napoleone III.\nNel 1864 il CIC particip\u00f2 in modo significativo al capitale di banche di nuova costituzione, come la \"Soci\u00e9t\u00e9 lyonnaise\".\nNel 1895 fu aperta la prima filiale all'estero, quella di Londra. Nel 1896 il CIC partecip\u00f2 alla fondazione di varie banche oltremare: la '\"Banca di Romania\", la \"Banca di Madrid\", la \"Banca della Nuova Caledonia\", la \"Banque de la R\u00e9union\" e quella del Madagascar.\nNel 1917 fanno la propria apparizione nei bilanci el CIC le azioni delle banche filiali regionali. Quella di assumere partecipazioni nelle banche regionali era una politica del CIC. Fra il 1918 e il 1927 entr\u00f2 nella compagiine sociale della \"Banque Dupont\", della \"Banque Scalbert-Dupont\", del \"Cr\u00e9dit havrais\", della \"Cr\u00e9dit de l'Ouest\", della \"Soci\u00e9t\u00e9 Nanc\u00e9ienne &amp; Varin-Bernier\". Nel 1927 fu creato il \"Groupe des banques affili\u00e9es\" (\"Gruppo delle banche affiliate\" - GBA). Nel 1929 nasce l' \"Union des banques r\u00e9gionales pour le Cr\u00e9dit industriel\" (\"Unione delle banche regionali per il CIC - UBR) che riunisce 18 istituti regionali e locali intorno al CIC. Nello stesso anno il CIC fonda la \"Soci\u00e9t\u00e9 de secours mutuels\" (\"Societ\u00e0 di mutuo soccorso\").\nFra il 1948 e il 1970 le banche regionali del CIC si sono espanse.\nNel 1968 il gruppo Banque de Suez-Union des Mines prende il controllo del CIC, cos\u00ec nel periodo 1971-1982 la maggioranza del capitale del CIC (72%) \u00e8 detenuta dalla \"Compagnie financi\u00e8re de Suez\". Durante questo periodo la Banca ha aperto degli uffici all'estero.\nLe successive ristrutturazioni del gruppo.\nNel 1982 il CIC fu nazionalizzato insieme alle nove banche del GBA. L'anno successivo la propriet\u00e0 del gruppo \u00e8 stata ristrutturata: il 51% del capitale delle banche regionali \u00e8 ormai deternuto dalla societ\u00e0 madre. Nel 1984 la ristrutturazione prosegue con l'istituzione della \"CIC Union europ\u00e9enne\" e della \"Compagnie financi\u00e8re de CIC\".\nNel 1989 la GAN, che gi\u00e0 deteneva il 34% delle azioni, port\u00f2 la sua partecipazione al 51%. Si ha una nuova ristrutturazione del gruppo: l'anno successivo la \"Compagnie financi\u00e8re de CIC\" e la \"Banque de l'Union europ\u00e9enne industrielle et financi\u00e8re\" si fondono per far nascere l' \"Union europ\u00e9enne de CIC\", banca e \"holding\" del gruppo CIC, che deteneva il 100% del capitale degli istituti regionali. Nel 1993 la GAN arriva a controllare il 92,64% del capitale dell\"Union europ\u00e9enne de CIC\".\nNel 1996 il governo di Alain Jupp\u00e9 decise di privatizzare il gruppo CIC attraverso vendite graduali.\nConseguentemente nel 1998 il Governo annunci\u00f2 che la \"Banque f\u00e9d\u00e9rative Cr\u00e9dit mutuel\" (una \"holding\" del gruppo \"Cr\u00e9dit mutuel\") \u00e8 ormai azionista di maggioranza dell' \"Union europ\u00e9enne de CIC\" con il 67% del capitale, GAN conservava il 23% e pi\u00f9 del 7% era riservato ai dipendenti.\nNel 1999 la fusione dell\"Union europ\u00e9enne de CIC\" con il \"CIC Paris\" (la banca regionale dell'\u00cele-de-France) d\u00e0 vita al \"Cr\u00e9dit industriel et commercial\" (CIC), nuova struttura e nome, insieme banca capogruppo e banca regionale.\nNel periodo 2000-2004 il CIC si espande internazionalmente con la partecipazione nella \"Banque de Tunisie\", e con accordi di partenariato con la \"Banca Popolare di Milano\" in Italia e la \"Bank of East Asia\".\nIntanto, nel 2001, il \"Cr\u00e9dit mutuel\" rileva la residua quota della GAN.\nIn Francia viene introdotta una nuova organizzazione territoriale intorno a sei poli, in ognuno dei quali opera una banca regionale: il \"CIC\" competente per l'\u00cele-de-France; \"Banque CIC Nord Ouest\"; \"Banque CIC Est\"; \"CIC Bonnasse Lyonnaise de Banque\" nel Sud-Est; \"Banque CIC Sud Ouest\"; \"Banque CIC Ouest\"."}
{"id": "1174837", "revid": "28592", "url": "https://it.wikipedia.org/wiki?curid=1174837", "title": "Pyotr Bagration", "text": ""}
{"id": "1174841", "revid": "339392", "url": "https://it.wikipedia.org/wiki?curid=1174841", "title": "Albero del bene e del male", "text": ""}
{"id": "1174842", "revid": "56818", "url": "https://it.wikipedia.org/wiki?curid=1174842", "title": "Rastafar-I", "text": ""}
{"id": "1174845", "revid": "2091899", "url": "https://it.wikipedia.org/wiki?curid=1174845", "title": "Gangwon", "text": "La provincia di Gangwon (Gangwon-do; \uac15\uc6d0\ub3c4; \u6c5f\u539f\u9053) \u00e8 una delle suddivisioni amministrative della Corea del Sud.\nLa sua capitale \u00e8 Chuncheon.\nPrima del 1945 e della guerra di Corea la provincia di Gangwon formava un'unica unit\u00e0 amministrativa con la confinante provincia nord-coreana di Kangwon.\nGeografia antropica.\nSuddivisioni amministrative.\nIl Gangwon \u00e8 suddiviso in 7 citt\u00e0 (\"si\") ed 11 contee (\"gun\"). \nTurismo.\n\uac15\ub989\uc2dc- Gangneung-si.\nUna passeggiata dove la cultura e la natura si incontrano.\nGangneung \u00e8 un luogo ricco di spiagge, da nord a sud, lungo tutta la costa. Queste spiagge sono circondate da pinete piantate dai nativi per bloccare la brezza marina. Grazie alla prossimit\u00e0 di queste foreste e spiagge, \u00e8 un luogo veramente calmo, \u00e8 divertente passeggiarci avanti e indietro e, d\u2019estate, il profumo dei fiori si mischia a quello del mare. Quando si \u00e8 a Gangneung, non si pu\u00f2 non provare il Chodang Sundubu e i coffee shops. Il sundubu \u00e8 realizzato con l\u2019acqua del mar dell\u2019est e prende il nome dal padre di Heo Gyun, Chodang. \nIl piccolo porto di Anmok \u00e8 famoso per una strada piena di distributori automatici di caff\u00e8. Questi ultimi sono cos\u00ec ben conosciuti grazie alla miscela che dona un sapore unico. Si dice che questa strada \u00e8 diventata la strada del caff\u00e8 perch\u00e9 \u00e8 un bel posto per gli estimatori dove poter discutere e fare confronti tra i vari prodotti. Camminare per questa strada con una tazza di caff\u00e8 in mano \u00e8 un\u2019esperienza unica anche se, al giorno d\u2019oggi, in disuso a causa della presenza di vari coffee shop. \nMuseo DMZ.\nQuesto grande museo ha una sorprendente quantit\u00e0 di lingua inglese nella narrazione della storia del DMZ, oltre alle mostre come US Pow letters e numerose foto. Si trova all\u2019interno del Parco di Sicurezza Tongil, alla sinistra della strada se ci si avvicina all\u2019Osservatoria dell\u2019Unificazione Goseong. \nParco Nazionale di Seoraksan.\nIl Parco Nazionale di Seoraksan si trova in Sud Corea. Il governo ha designato l\u2019area come riserva naturale nel 1965 mentre l\u2019UNESCO la indica come riserva della biosfera dal 1982. Fu il primo Parco Nazionale Coreano ad essere citato nella Legge dei Parchi Nazionali del 1970. \u00c8 molto visitato dai turisti e dagli amanti della natura. Ospita molte specie rare di flora e fauna. La riserva occupa un\u2019area di 163.6 kilometri quadri ed include molte cime di montagne che misurano oltre i 1,200 metri sopra il livello del mare, di cui la pi\u00f9 alta \u00e8 Daecheongbong, con un\u2019altitudine di 1,708 metri. Il parco \u00e8 molto importante per la diversit\u00e0 floreale. Esso ospita circa 1,013 specie di piante, delle quali 822\u202fsono piante vascolari. I sempreverdi come il Pino Siberiano sono abbondanti sul versante meridionale mentre su quello settentrionale si possono trovare querce ed altri alberi decidui. La Thuja cresce nelle valli. I pini nani e gli alberi coniferi crescono sia sui versanti alti che su quelli bassi. Specie rare nella riserva includono la Hanabusaya asiatica. 1,562 specie di animali sono state classificate fino ad oggi. La fauna locale include lontre, scoiattoli volanti siberiani, gheppi, sparvieri cinesi, salmonidi, ciprinide cinese e barbi maculati. Specie in pericolo di animali includono il picchio di Tristam, il goral coreano ed il cervo muschiato coreano. Punti di riferimento culturali nel parco sono il tempio Buddista di Baekdamsa\u202fe\u202fSinheungsa. \nTaebaeksan National Park.\nIl monte Taebaek, sacro per la popolazione coreana, si trova al bivio del limite della montagna Baekdudaegan, che va da bagdu fino a sud, dirigendosi alla montagna Jirisan. Sin da quando \u00e8 stata designata come parco provinciale, il monte Taebaek ha ampliato il suo regno e ricevuto il titolo di 22\u00ba Parco Nazionale. Il parco si estende dalla provincia di Gangwon-do fino a quella di Gyeongsangbuk-do (Bongwha-gun), raggiungendo i 70.052\u00a0km. Vi sono numerosi beni culturali nella zona del monte Taebaek come Cheonjaedan, un luogo dove viene tenuta una cerimonia del raccolto da centinaia di anni, e Geomryongso, sorgente del fiume Han. Presenta anche vari e spettacolari panorami ecologici come il pi\u00f9 grande habitat di fiori selvatici dello stato (dalla cima di Geumdaebong fino al monte Daedeok), un habitat di conifere attorno alla cima di Janggunbong e la valle di Baekcheon, l\u2019habita naturale di salmonidi pi\u00f9 a meridione del mondo. "}
{"id": "1174847", "revid": "486946", "url": "https://it.wikipedia.org/wiki?curid=1174847", "title": "Argeleb I", "text": ""}
{"id": "1174848", "revid": "1543377", "url": "https://it.wikipedia.org/wiki?curid=1174848", "title": "Podium Sans", "text": "Podium Sans \u00e8 il carattere usato in tutti i modelli di iPod con schermo a colori.\nQuando \u00e8 stato annunciato per la prima volta l'iPod photo l'Apple ha dichiarato che il dispositivo utilizzava un \"nuovo font Myriad\" affermando che \"da adesso in avanti grazie ai colori, la leggibilit\u00e0 \u00e8 migliore rispetto a prima. Questo anche grazie anche alla definizione del display \u2014 offre una risoluzione di 220x176 pixel \u2014 e all'uso del nuovo font Myriad.\" L'utilizzo dell'Adobe Myriad \u00e8 il primo esempio in cui l'Apple usa lo stesso font nella pubblicit\u00e0 e nell'interfaccia utente . Al momento pochi hanno notato che il carattere presenti sugli iPod ha perso le caratteristiche proprie del Myriad, come la sua 'k' e 'K', la 'M' schiacciata e la particolare 'y'. Molte di queste variazioni, come il fatto di raddrizzare la 'M', possono essere spiegate con la necessit\u00e0 per i progettisti Apple di semplificare il design per un carattere leggibile con una dimensione piccola e una bassa risoluzione, altre sono pi\u00f9 difficili da spiegare. "}
{"id": "1174855", "revid": "34947", "url": "https://it.wikipedia.org/wiki?curid=1174855", "title": "Geografia del giappone", "text": ""}
{"id": "1174867", "revid": "109617", "url": "https://it.wikipedia.org/wiki?curid=1174867", "title": "Pubblicit\u00e0 occulta", "text": ""}
{"id": "1174873", "revid": "767487", "url": "https://it.wikipedia.org/wiki?curid=1174873", "title": "J Mascis", "text": "\u00c8 membro dei Dinosaur Jr, e di diversi altri gruppi musicali come Upsidedown Cross e Witch. Occasionalmente \u00e8 stato anche produttore cinematografico.\nBiografia.\nNato ad Amherst in Massachusetts, figlio di un dentista, Mascis forma nei primi anni ottanta il gruppo hardcore Deep Wound insieme a Lou Barlow e Scott Helland. Il gruppo tuttavia avr\u00e0 una vita breve, e pubblicher\u00e0 solamente un 7\" e contribuir\u00e0 con 2 tracce alla compilation \"Bands That Could Be God\". Mascis inizi\u00f2 la sua carriera di musicista alla batteria, ma passer\u00e0 alla chitarra nel 1984, anno della fondazione dei Dinosaur Jr insieme al bassista Lou Barlow ed al batterista Emmett Jefferson 'Patrick' Murphy (noto semplicemente come Murph). La sua voce \u00e8 stata affiancata a quella di Neil Young e i suoi riff di chitarra vengono definiti come \"monolitici\". Dopo l'allontanamento di Barlow dai Dinosaur Jr nel 1989, Mascis registr\u00f2 diversi album con la sigla Dinosaur Jr fino al 1997, incluso l'album acustico solista del 1996 \"Martin &amp; Me\". Sempre nel 1996 ebbe una piccola parte nel film \"Grace of my Heart\" e scrisse una ballata e una canzone stile Beach Boys per la colonna sonora del film. Successivamente produsse album con il suo nuovo gruppo, J Mascis and the Fog, fondati nel 2000.\nNell'aprile del 2005, Mascis si riunisce con Barlow e Murph per iniziare un tour che celebra la ristampa dei primi tre album dei Dinosaur Jr. Nell'agosto dello stesso anno, Mascis realizza un nuovo album solista, \"J and Friends Sing and Chant for Amma\", sotto il nome di J Mascis and Friends. L'album \u00e8 dedicato alla guida spirituale Mata Amritanandamayi, o Ammachi, al quale Mascis aveva gi\u00e0 dedicato il pezzo \"Ammaring\" nel primo album dei J Mascis and the Fog, \"More Light\". I ricavi delle vendite dell'album sono stati donati alla organizzazione di Ammachi che si occupa delle vittime dello tsunami avvenuto nel 2004 nel Mar delle Andamane e nell'Oceano Indiano.\nVerso la fine dell'estate 2005 collabora con il gruppo danese Mew, contribuendo con la voce al pezzo \"Why Are You Looking Grave?\" e con i cori al pezzo \"An Envoy to the Open Fields\", pezzi che si trovano nell'album \"And the Glass Handed Kites\". Nel 2006 ritorna a suonare la batteria con il suo nuovo gruppo, i Witch, per l'incisione dell'omonimo album di debutto, e collabora con i Lemonheads nel loro album \"The Lemonheads\". Vive tuttora (2020) ad Amherst nella ex casa del padre di Uma Thurman con moglie e figlio. Solitamente i tre componenti solgono ritrovarsi come Dinosaur Jr nella sua casa per visionare il materiale che Mascis e Barlow producono per i progetti musicali del gruppo (da accordi Barlow produce solitamente 3 brani per gli album che vengono poi provati in studio)."}
{"id": "1174878", "revid": "256896", "url": "https://it.wikipedia.org/wiki?curid=1174878", "title": "Gardneriana", "text": ""}
{"id": "1174881", "revid": "287204", "url": "https://it.wikipedia.org/wiki?curid=1174881", "title": "Triangolo d'oro", "text": "Il Triangolo d'oro \u00e8 la zona montuosa compresa fra il Myanmar (ex Birmania), il Laos e la Thailandia avente una superficie di circa \u00a0km\u00b2. Tra le maggiori localit\u00e0 della zona vi sono Kengtung nella Birmania orientale, Ban Houayxay nel Laos settentrionale e Chiang Rai, Chiang Mai e Mae Hong Son nel nord della Thailandia. \u00c8 la seconda area asiatica per importanza e dimensione della produzione dell'oppio dopo la zona della \"mezzaluna d'oro\", che ha il suo centro di maggior produzione in Afghanistan. Il Triangolo d'oro ha preso questo nome perch\u00e9 buona parte dell'oppio da raffinare veniva acquistata nelle citt\u00e0 di frontiera e pagata con barre d'oro. Verso la met\u00e0 degli anni sessanta, nel Triangolo d'oro ebbe inizio la produzione di eroina e, a partire dagli anni novanta, alla produzione di oppio e eroina fu affiancata quella altrettanto redditizia delle metanfetamine.\nLa maggior parte della produzione \u00e8 per tradizione concentrata in Laos e Birmania; la Thailandia ha sempre avuto una produzione limitata ma, grazie alle sue infrastrutture e ai suoi agganci con la comunit\u00e0 internazionale, ha monopolizzato la distribuzione nel mondo dell'eroina della regione, che viene raffinata nei laboratori posti lungo la frontiera thailandese con Birmania e Laos.\nStoria.\nInizio della produzione di oppio.\nLe prime coltivazioni del papavero da oppio nella zona risalgono al XVIII secolo, l'oppio era prodotto in quantit\u00e0 limitate e usato inizialmente a fini terapeutici. A quel tempo la produzione ed il consumo della sostanza erano concentrati in India. Il consumo si espanse quindi in altri Paesi asiatici, soprattutto in Cina, malgrado i divieti imposti dal governo imperiale. La Compagnia britannica delle Indie orientali si assicur\u00f2 buona parte del traffico di oppio verso la Cina soprattutto dopo le guerre dell'oppio del XIX secolo.\nAnche in Siam, l'odierna Thailandia, che non fu mai colonizzato, i locali monarchi ne proibirono il consumo gi\u00e0 nel 1811, e nel 1839 introdussero la pena di morte per chi infrangesse il divieto. La Compagnia britannica delle Indie orientali approfitt\u00f2 dell'ascendente che aveva presso i thai e nel 1852 convinse re Mongkut a legalizzarne il commercio, il cui monopolio era del governo e la produzione affidata a privati. A fine secolo, i proventi dal commercio dell'oppio arrivarono ad essere oltre il 40% delle entrate governative. La produzione siamese fu fino agli anni quaranta del Novecento molto limitata e buona parte della sostanza veniva importata dall'India britannica. Nel 1821, i consumatori siamesi di oppio erano oltre .\nLa Cina ridusse l'importazione di oppio dagli occidentali alla fine dell'Ottocento, iniziando a produrlo in Sichuan e soprattutto nello Yunnan, in prossimit\u00e0 della zona che sarebbe diventata famosa come triangolo d'oro. Nello stesso periodo, i colonialisti dell'Indocina francese ne iniziarono una limitata produzione nel nord del Laos e del Vietnam affidandola alle minoranze etniche delle trib\u00f9 di montagna. I francesi istituirono quindi il monopolio con la creazione della \"R\u00e9gie de l'Opium\", i cui introiti in breve tempo costituirono la met\u00e0 delle entrate dell'Indocina francese grazie al dilagare del consumo da parte dei molti cinesi residenti in Vietnam. La maggior parte della sostanza veniva acquistata in Afghanistan e in India.\nIn Birmania la produzione di oppio attorno alla met\u00e0 dell'Ottocento era molto limitata e concentrata nei territori a est del fiume Saluen, l'odierna parte orientale dello Stato Shan Fu enormemente aumentata dopo che nel 1886 il Paese cadde sotto il controllo dei britannici, che stimolarono l'aumento della produzione e ne codificarono il controllo con l\"'Opium Act\" del 1910.\nAumento di produzione e traffici.\nPrima della seconda guerra mondiale, i governi del Sud-est asiatico avevano il monopolio per la produzione e distribuzione dell'oppio nel proprio Paese. Il consumo era legale e ai privati ne era vietata la vendita. I consumatori erano relativamente pochi, in prevalenza immigrati cinesi che avevano portato con s\u00e9 l'abitudine presa nel Paese natio, dove invece stava da lungo tempo dilagando, nonch\u00e9 molti coltivatori di oppio delle trib\u00f9 di montagna, che ne divennero dipendenti causando non indifferenti problemi alle famiglie e alle comunit\u00e0 in cui vivevano. I francesi intensificarono la produzione in Laos e Vietnam nel dopoguerra, riducendo sensibilmente l'importazione da India e Afghanistan.\nCon la sconfitta nel 1949 dei nazionalisti cinesi di Chiang Kai-shek da parte dei comunisti di Mao Zedong, fuggitivi del Kuomintang (KMT) invasero gli Stati Shan nella zona del triangolo d'oro, approfittando dell'isolamento di quest'area rispetto al resto della Birmania. Con la copertura della CIA, crearono gravi disagi alla popolazione ed arrivarono a prendere il controllo del 90% della produzione di oppio nella zona, che fecero crescere enormemente. Le devastazioni che operarono ebbero fine dopo qualche anno quando furono espulsi, ma continuarono ad operare nel trasporto, raffineria e distribuzione dell'oppio dai villaggi di frontiera, tassando i coltivatori e i piccoli produttori indipendenti. La produzione nello Stato Shan continu\u00f2 ad aumentare, anche per l'estrema povert\u00e0 a cui erano costretti i suoi abitanti dal malgoverno dell'Unione di Birmania, che aveva ottenuto l'indipendenza dai britannici nel 1948.\nAltri gruppi che esercitarono nella zona birmana il controllo sull'oppio del triangolo d'oro furono quelli formati dai separatisti delle minoranze etniche della regione, in particolare gli shan, i kokang e i wa, che finanziarono la guerriglia basandosi soprattutto sulla tassazione dei produttori e trafficanti dei derivati dell'oppio. La situazione si rese ancora pi\u00f9 drammatica con la formazione di nuovi piccoli eserciti da parte di locali signori della guerra, che si arricchirono assumendo il controllo di buona parte del traffico. Il principale di questi trafficanti fu il cinese-shan Khun Sa, a capo di una propria milizia collegata all'esercito birmano dal quale ruppe i rapporti nel 1964 creando un proprio feudo nello Stato Wa al confine con la Cina e rafforzandosi negli anni successivi. Nel 1967 sfid\u00f2 le truppe del Kuomintang organizzando una carovana che trasportava sedici tonnellate di oppio in Laos, rifiutando di pagare la tangente dovuta per il passaggio. Il conflitto tra il KMT e le forze di Khun Sa ebbe fine con il violento intervento armato delle truppe regolari laotiane comandate dal generale Ouane Rattikone, che gi\u00e0 da qualche anno controllava il traffico di oppio nel versante laotiano del Triangolo d'oro. Il generale Rattikone si appropri\u00f2 del carico e prese il controllo anche della maggior parte dei traffici gestiti dal KMT nella zona.\nDopo la sconfitta subita e le ingenti perdite di uomini e denaro, Khun Sa cerc\u00f2 di riorganizzarsi mettendosi in contatto con i capi di diversi gruppi di ribelli shan ma fu intercettato dal governo birmano che lo fece catturare e imprigionare. Tornato in libert\u00e0 nel 1974, ricostru\u00ec il proprio impero riprendendo il controllo del territorio, delle truppe e dei traffici che erano stati suoi. Si stima che nel 1977 abbia venduto una quantit\u00e0 di oppio ed eroina tale da soddisfare per un anno il fabbisogno dell'intero mercato statunitense, e che nel 1996, anno in cui si arrese al governo birmano, il suo esercito contasse su 10.000 unit\u00e0.\nEroina.\nLa produzione di eroina nella zona ebbe inizio verso la met\u00e0 degli anni sessanta sulle colline che circondano la cittadina laotiana di Ban Houayxay, a pochi chilometri dal punto in cui si incontrano le frontiere di Laos, Birmania e Thailandia. Nel giro di pochi anni altri laboratori di raffinazione furono aperti lungo le frontiere thai-laotiane e thai-birmane. Verso la fine del decennio, chimici della disciolta \"Banda Verde\", la triade pi\u00f9 potente di Shanghai legata al Kuomintang e rifugiatasi a Hong Kong dopo la rivoluzione maoista, inaugurarono lungo la frontiera thai-birmana il primo laboratorio della potente e sofisticata eroina bianca numero 4, introducendo la tecnologia che rese il triangolo d'oro la pi\u00f9 grande zona di produzione di eroina al mondo. Nei decenni successivi, l'eroina bianca fu prodotta esclusivamente nel triangolo d'oro, mentre altri Paesi si limitarono a produrre la pi\u00f9 grezza eroina base, la cosiddetta \"brown sugar\". \nAll'epoca, gran parte dell'eroina raffinata nel triangolo d'oro era destinata ad Hong Kong, dove giungeva prevalentemente via mare partendo da Bangkok: secondo stime ufficiali, su una popolazione di quattro milioni di abitanti, nel 1970 Hong Kong contava 100.000 tossicodipendenti. In quegli anni le organizzazioni criminali di Hong Kong, in gran parte di etnia Chaozhou con ramificazioni in tutto il Sud-est asiatico, furono tra le pi\u00f9 attive nel contrabbando di oppio ed eroina verso la Cina, anche dopo che nel 1997 i britannici restituirono la colonia ai cinesi. La produzione ebbe nuovo slancio quando anche gli occidentali iniziarono a consumare massicciamente gli oppiacei, in particolare l'eroina. Tra i primi vi furono molti soldati statunitensi di stanza in Sud-est asiatico per combattere nella guerra del Vietnam (1955-1975), attratti dal basso prezzo e dalla buona qualit\u00e0 dell'eroina della regione rispetto a quella prodotta in Messico. Dopo il conflitto, le esportazioni verso gli Stati Uniti aumentarono progressivamente. Fino ad allora, a fare uso di oppio nel Paese era stato in prevalenza la folta comunit\u00e0 cinese, i cui membri a met\u00e0 degli anni sessanta iniziarono a contrabbandarlo. In breve l'eroina dilag\u00f2 anche nell'Europa occidentale; un'approssimativa stima del 1989 riporta che il giro d'affari legato all'eroina era di 39 miliardi di dollari in Europa e di 28 miliardi negli Stati Uniti.\nFra le organizzazioni che inizialmente controllarono negli Stati Uniti il traffico di eroina proveniente dal triangolo d'oro vi furono le triadi cinesi di Hong Kong e i tong sino-americani, mentre in Europa si affermarono gruppi di immigrati provenienti dai Paesi produttori o da Paesi dove l'eroina transitava. Secondo quanto emerse dall'inchiesta che port\u00f2 al Maxiprocesso di Palermo, verso la fine degli anni settanta si mise in luce la mafia siciliana e italo-americana, che per qualche anno controll\u00f2 buona parte del traffico in entrambe le sponde dell'Oceano Atlantico: il mediatore tra l'organizzazione di Khun Sa e i mafiosi italiani fu il singaporegno Koh Bak Kin, che divenne il principale fornitore di eroina alle cosche siciliane e alla Banda della Magliana; arrestato in Thailandia, nel 1983 Kin inizier\u00e0 a collaborare con il giudice Giovanni Falcone e far\u00e0 incriminare i suoi complici siciliani e romani.\nNegli anni a cavallo del 1980, con il progressivo dilagare dell'eroina in Occidente, una prolungata siccit\u00e0 nel triangolo d'oro determin\u00f2 un sensibile calo della produzione e in quel periodo per la prima volta le esportazioni di eroina proveniente dai Paesi della mezzaluna d'oro (Afghanistan, Iran, Pakistan) superarono quelle del Sud-est asiatico: lungo tale rotta erano attive altre organizzazioni criminali tra cui la mafia turca, quella bulgara e quella albanese, che facevano da ponte tra il Medio Oriente e l'Europa occidentale. A partire dal 1990, la produzione di oppio nel triangolo d'oro super\u00f2 definitivamente quella in Afghanistan e ormai il 45% dell'eroina che arrivava negli Stati Uniti proveniva dal Sud-est asiatico.\nDopo il cessate il fuoco del 1989 tra il governo birmano e l'Esercito dello Stato Wa unito e la cattura nel 1996 di Khun Sa, la produzione di eroina in Birmania si spost\u00f2 dai villaggi alla frontiera con la Thailandia a quelli alla frontiera con la Cina, pi\u00f9 a nord. Fra i fattori che portarono al calo di produzione vi furono le pressioni della comunit\u00e0 internazionale e delle autorit\u00e0 antidroga statunitensi, con il conseguente calo al 7% dell'eroina che giungeva dal triangolo d'oro a partire dalla fine degli anni novanta. Da Taiwan, dove gi\u00e0 da lungo tempo molti abitanti facevano uso di oppio, dal 1998 furono organizzati importanti traffici tra il Sud-est asiatico e i mercati americani, australiani e giapponesi.\nMetanfetamina \"yaa baa\".\nLa produzione della metanfetamina nota come ya baa, termine thai che significa farmaco matto, ebbe inizio a Bangkok negli anni settanta e il governo thai la proib\u00ec solo nei primi anni novanta. Fu quindi prodotta di nascosto per alcuni anni in alcuni laboratori nella zona montana a nord del Paese. Nel 1996, alcune raffinerie di eroina del territorio sotto il controllo degli wa, nel nord-est dello Stato Shan e lungo la frontiera con la Cina, iniziarono a produrre la \"yaa baa\". I governanti del \"de facto\" indipendente Stato Wa, non riconosciuto dal governo birmano, acconsentirono all'insediamento di laboratori per la sua produzione perch\u00e9 le finanze statali erano in crisi dopo anni di scontri con le truppe di Khun Sa e per il divieto imposto dai cinesi di esportare in Cina l'eroina. Tradizionalmente soggetti all'influenza dei governanti cinesi, gli wa interruppero l'esportazione di eroina in Cina e preferirono saturare il mercato thailandese di \"yaa baa\".\nLe pillole furono inizialmente prodotte solo per il mercato thailandese e, malgrado il governo Wa le avesse dichiarate illegali nel 1999, l'Ufficio del governo thailandese per il controllo dei narcotici ha calcolato che nel 2001 circa 300 milioni di \"yaa baa\" provenienti dalla Birmania entrarono in Thailandia. La produzione conobbe un progressivo aumento, secondo una stima del Dipartimento di Stato degli Stati Uniti d'America, nel 2001 la Birmania produsse 800 milioni di \"yaa baa\". Secondo altre stime, nei primi anni del millennio questo nuovo mercato rese agli wa cinque volte pi\u00f9 di quanto rendesse l'eroina, la cui produzione nello Stato Wa sub\u00ec una drastica riduzione. Il fenomeno del contrabbando della \"yaa baa\" si \u00e8 esteso su scala internazionale, negli Stati Uniti ha assunto proporzioni tali da spingere le autorit\u00e0 locali a inviare alle frontiere di Birmania, Laos e Thailandia agenti della Drug Enforcement Administration.\nSviluppi recenti.\nNei primi anni del XXI secolo, anche i laboratori afghani hanno cominciato a produrre eroina bianca, ma con procedimenti diversi da quelli impiegati nel Sud-est asiatico. Secondo una stima pubblicata nel marzo 2015 e condotta dall'Ufficio per le droghe e i crimini dell'ONU, pur rimanendo inferiore alla produzione afghana, la produzione di oppio del triangolo d'oro torn\u00f2 ad aumentare e si triplic\u00f2 tra il 2006 e il 2014, con un totale di 762 tonnellate nel 2014. Secondo questa stima, il contrabbando di droga nella regione ebbe in quel periodo un volume di affari di circa 16,3 miliardi di dollari. Tale crescita fu dovuta al miglioramento delle infrastrutture dei trasporti nella regione e all'aumento degli eroinomani nei Paesi circostanti.\nTentativi di sradicare i traffici.\nMalgrado l'eroina sia stata dichiarata illegale, i governi di Birmania, Laos e Thailandia hanno fatto poco per contrastarne i traffici. Molti sono stati i massimi dirigenti dell'amministrazione e dell'esercito che si sono fatti corrompere e hanno collaborato con chi ha gestito la produzione, la vendita e la distribuzione dell'oppio e dei suoi derivati. Agli inizi degli anni novanta, la politica governativa di sopprimere la produzione di oppio ebbe successo in Thailandia, dove si \u00e8 comunque continuato a distribuire la droga proveniente da Laos e Birmania. Nel 1996 si costitu\u00ec alle autorit\u00e0 birmane Khun Sa, il locale signore della guerra che con il proprio esercito aveva monopolizzato buona parte dei traffici frontalieri.\nSpesso si \u00e8 pianificato di stroncare il traffico proibendo ai contadini del triangolo d'oro di coltivare l'oppio, nonostante si tratti della loro principale fonte di reddito. Malgrado la scarsit\u00e0 dei controlli governativi e la corruzione degli incaricati a tali controlli, la produzione e il commercio dell'oppio nel triangolo d'oro diminuirono verso la fine degli anni novanta. La lotta alle droghe promossa dal governo del primo ministro thailandese Thaksin Shinawatra nel 2003, nel periodo in cui il consumo nel Paese della \"yaa baa\" stava dilagando, port\u00f2 all'assassinio extragiudiziale di circa persone.\nLe forze dell'ordine thailandesi hanno bloccato la maggior parte del contrabbando lungo la frontiera thai-birmana, ma i birmani hanno continuato a fornire la Thailandia passando attraverso il Laos. La lunghezza della frontiera thai-laotiana e il fatto che i contrabbandieri agiscano soprattutto di notte, rende possibili gli intercettamenti quasi solo con l'aiuto di informatori. Da molti anni la polizia thailandese \u00e8 assistita nella sua lotta contro il contrabbando di droghe del triangolo d'oro da agenti della DEA statunitense. Molti abitanti del Sud-est asiatico sono stati incarcerati solo per il fatto di essere consumatori di droghe. Il nuovo aumento della produzione verificatosi nel Triangolo d'oro a partire dai primi anni del XXI secolo, ha spinto i governi dei Paesi interessati a prendere nuove iniziative tese a sradicare il fenomeno."}
{"id": "1174902", "revid": "174852", "url": "https://it.wikipedia.org/wiki?curid=1174902", "title": "Guerra Peninsulare", "text": ""}
{"id": "1174929", "revid": "767487", "url": "https://it.wikipedia.org/wiki?curid=1174929", "title": "Now That's What I Call Quite Good", "text": "Now That's What I Call Quite Good \u00e8 un album raccolta della band inglese Housemartins.\nIl titolo prende spunto dalla compilation, pubblicata periodicamente dal 1983 nel Regno Unito, intitolata \"Now That's What I Call Music\". Traducendo il titolo, l'espressione \"questa s\u00ec che \u00e8 musica!\" diventa, in chiave autoironica, \"questo s\u00ec che \u00e8 abbastanza buono\"\nPubblicato dalla \"Go! Discs\" nel 1988, immediatamente dopo la separazione della band, ma con il pieno assenso della stessa, questa raccolta postuma contiene, oltre a materiale proveniente dalle precedenti produzioni (album e singoli) del gruppo, anche una serie di registrazioni radiofoniche e cover come You've Got a Friend (scritta da Carole King e portata al successo da James Taylor nel 1971) o \"He Ain't Heavy, He's My Brother\", brano degli Hollies del 1969."}
{"id": "1174932", "revid": "125788313", "url": "https://it.wikipedia.org/wiki?curid=1174932", "title": "Pino &amp; gli anticorpi", "text": "Pino e gli anticorpi \u00e8 un duo comico italiano composto dai fratelli Michele (26 settembre 1975) e Stefano Manca (29 agosto 1972), tutti e due nati a Sassari. Fino al 2014 erano un trio grazie alla presenza di Roberto Fara (25 agosto 1973), staccatosi per una carriera da attore.\nIl nome del trio deriva dal personaggio \"Pino la Lavatrice\", interpretato da Michele.\nCarriera.\nIl trio inizi\u00f2 a esibirsi nel 1994 e dopo una lunga gavetta con spettacoli in teatri, locali e piazze sarde, con qualche apparizione nelle tv locali, nel 2001 riuscirono ad ottenere un'occasione a livello nazionale. Michele infatti partecip\u00f2 a sette puntate di \"Scherzi a parte\" come attore negli scherzi (in particolare quello a Michele Cucuzza, Pino Insegno, Stefano Bettarini, Elisabetta Canalis, Sean Kanan ed Arrigo Sacchi) e fu poi raggiunto dagli altri due membri del gruppo.\nDal 2005 al 2009 hanno fatto parte del cast di \"Colorado Caf\u00e8\", dove interpretavano tra le altre cose un surreale teatrino di \"marionette umane\", ottenendo un buon successo di pubblico. Nel 2010 sono usciti dal cast di \"Colorado\" e si esibiscono nelle piazze e teatri con lo spettacolo \"Collection Vol. 2\" (da cui hanno tratto l'omonimo DVD). Nel 2011 tornano a far parte del cast di Colorado che lasciano nuovamente nel 2012. Tornano di nuovo a \"Colorado\" nel 2014.\nNel 2010 il trio ha partecipato anche a vari sketch nel programma Disney \"Sketch Up\".\nL'11 febbraio 2016 si esibiscono nel corso della terza serata del \"Festival di Sanremo\" ottenendo il picco di share. Nello stesso anno debuttano sul grande schermo come protagonisti di \"Bianco di Babbudoiu\", diretto da Igor Biddau.\nFormazione.\nMichele Manca ha frequentato la \"Bont's International Clown school di Ibiza\" insieme al fratello Roberto; nell'anno 2008/2009 ha frequentato la NUCT Scuola di cinema e televisione nel corso di Regia.\nRoberto Manca ha anche frequentato l'Accademia del Doppiaggio di Roma nell'anno 2014/2015."}
{"id": "1174934", "revid": "83531", "url": "https://it.wikipedia.org/wiki?curid=1174934", "title": "Squich", "text": "Squich \u00e8 un album del 2007 di Leone Di Lernia."}
{"id": "1174935", "revid": "24823", "url": "https://it.wikipedia.org/wiki?curid=1174935", "title": "Now that's what I call quite good", "text": ""}
{"id": "1174938", "revid": "110157", "url": "https://it.wikipedia.org/wiki?curid=1174938", "title": "Prva hrvatska nogometna liga 2006-2007", "text": "La Prva hrvatska nogometna liga 2006-2007, conosciuta anche come Prva HNL O\u017eujsko 2006-2007 per motivi di sponsorizzazione, \u00e8 stata la sedicesima edizione della massima serie del campionato di calcio croato, disputata tra il 29 luglio 2006 e il 19 maggio 2007, e conclusa con la vittoria della Dinamo Zagabria, al suo nono titolo (tredicesimo in totale).\nCapocannoniere del torneo fu Eduardo Alves da Silva (Dinamo Zagabria), con 34 reti.\nFormula.\nLe squadre partecipanti furono dodici e disputarono un girone di andata/ritorno/andata per un totale di 33 partite, abbandonando cos\u00ec la precedente formula che prevedeva play-off e play-out.\nL'ultima classificata fu retrocessa mentre la penultima spareggi\u00f2 con la seconda della 2.HNL.\nLe squadre qualificate alle coppe europee furono quattro: la vincente alla UEFA Champions League 2007-2008, la seconda e la vincitrice della coppa nazionale alla Coppa UEFA 2007-2008 e un'ulteriore squadra alla Coppa Intertoto 2007.\nClassifica.\nLegenda:\nNote:\nSpareggio.\nIl (11\u00ba in Prva liga) affronta in uno spareggio con andata e ritorno lo (2\u00ba in Druga liga).\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1174941", "revid": "729019", "url": "https://it.wikipedia.org/wiki?curid=1174941", "title": "Banca Popolare di Apricena", "text": "La Banca Popolare di Apricena \u00e8 stato un istituto di credito nato nel 1911 con il nome di Banca Cooperativa Operaia di Apricena. Fin dalla sua fondazione, la banca ha sempre avuto un forte legame con il proprio territorio, con una forte presenza nella provincia di Foggia.\nL'istituto \u00e8 stato acquisito il 6 aprile 1989 dalla Banca Popolare di Milano."}
{"id": "1174950", "revid": "767487", "url": "https://it.wikipedia.org/wiki?curid=1174950", "title": "Bento Ribeiro", "text": "Bento Ribeiro \u00e8 un quartiere di classe media della Zona Nord della citt\u00e0 di Rio de Janeiro in Brasile. Appartiene alla XV regione amministrativa della citt\u00e0.\nStoria.\nIl quartiere deve il suo nome a Bento Manuel Ribeiro Carneiro Monteiro, sindaco di Rio dal 1910 al 1914. Bento Ribeiro \u00e8 il luogo di nascita del famoso calciatore Ronaldo Lu\u00eds Naz\u00e1rio de Lima.\nAmministrazione.\nBento Ribeiro fu istituito come \"bairro\" a s\u00e9 stante il 23 luglio 1981 come parte della Regione Amministrativa XV - Madureira del municipio di Rio de Janeiro."}
{"id": "1174960", "revid": "82533522", "url": "https://it.wikipedia.org/wiki?curid=1174960", "title": "Antagonista (biochimica)", "text": "Una molecola si definisce antagonista quando, pur legandosi selettivamente ad un recettore, non lo attiva, cio\u00e8 blocca la trasduzione del segnale. Gli antagonisti sono dotati di affinit\u00e0 per il recettore, ma sono privi di efficacia intrinseca, non sono in grado di provocare da soli effetti misurabili. Se un antagonista viene aggiunto ad un sistema in cui sono presenti sia l'agonista corrispondente che il recettore, si nota una diminuzione della risposta rispetto ad una situazione analoga in cui ci sia solo l'agonista.\nTipologie di antagonisti.\nEsistono due grandi categorie di antagonisti: ortosterici ed allosterici.\nGli antagonisti ortosterici (competitivi o sormontabili) si legano al recettore nello stesso sito in cui si lega l'agonista.\nNel caso di un antagonista ortosterico, un aumento della concentrazione di agonista pu\u00f2 spiazzare l'antagonista e ripristinare l'attivit\u00e0 del recettore (es. morfina/naloxone).\nGli antagonisti allosterici (non competitivi o non sormontabili) si legano in un sito del recettore che non \u00e8 sfruttato dall'agonista e modifica la conformazione del recettore in modo tale da diminuire l'affinit\u00e0 o l'efficacia dell'agonista.\nL'interferenza di un antagonista nella formazione di un complesso agonista-recettore prende il nome di antagonismo farmacologico.\nAltri antagonismi.\nCol termine antagonismo ci si riferisce genericamente ad un'interazione che porta a perdita di effetto di una sostanza.\nL'antagonismo funzionale o fisiologico riguarda sostanze che agiscono su recettori diversi che hanno effetti contrastanti (es: istamina/noradrenalina).\nNell'antagonismo biochimico o farmacocinetico l'antagonista riduce indirettamente la concentrazione di agonista riducendone l'assorbimento (per farmaci e nutrienti) o la sintesi (per composti endogeni) o influenzando processi di distribuzione, metabolismo ed escrezione.\nL'antagonismo chimico \u00e8 quello in cui intercorre una reazione chimica tra agonista ed antagonista (ad esempio l'uso di chelanti, come antidoto, nell'avvelenamento da metalli pesanti quali il piombo, essi sono in grado di complessare stabilmente gli ioni e ridurne la tossicit\u00e0).\nBibliografia.\nPaola Dorigo, \"Farmacologia generale\", 3\u00aa ed., Padova, Cedam, 2006."}
{"id": "1174961", "revid": "474175", "url": "https://it.wikipedia.org/wiki?curid=1174961", "title": "Nogometni Klub Zadar", "text": "Il Nogometni Klub Zadar, meglio noto come Zadar e in italiano Zara, era un club calcistico croato con sede nella citt\u00e0 di Zara. Nella sua ultima stagione ha militato in Tre\u0107a HNL, la terza serie del campionato croato di calcio.\nFondato nel 1945 durante gli anni della Repubblica Socialista Federale di Jugoslavia il club non raggiunse risultati sportivi di particolare rilevanza. Gioca le partite casalinghe allo Stadio Stanovi, avente una capacit\u00e0 di 5 860 spettatori.\nStoria.\nNel 1945 alla fine della Seconda guerra mondiale venne fondata a Zara la polisportiva Fiskulturno dru\u0161tvo Zadar, comprendente anche una sezione calcistica che and\u00f2 a raccogliere l'eredit\u00e0 dell'originario club calcistico cittadino, l'italiana Associazione Calcio Dalmazia. Nel 1949 la sezione calcistica venne staccata dalla polisportiva e assunse il nome di Nogometni Klub Zadar. Il neonato sodalizio jugoslavo inizi\u00f2 la propria attivit\u00e0 partendo dal campionato regionale croato, nel quale si dimostr\u00f2 tra le migliori ottenendo la promozione nella Serie B jugoslava nelle stagioni 1964-1965, 1967-1968 e 1984-1985. Tuttavia nella Druga liga lo Zadar non ottenne mai successi n\u00e9 continuit\u00e0, venendo in tre partecipazioni su quattro retrocesso nel campionato croato.\nNel 1990-1991 conquist\u00f2 la promozione in Druga liga, ma non vi partecip\u00f2 a causa della proclamazione d'indipendenza della Croazia. Dopo l'indipendenza della Croazia nel 1991, il club fu tra i fondatori della Prva HNL, la massima serie del campionato croato di calcio, raggiungendo il sesto posto nella stagione 1997-1998 e nella stagione 2003-2004, e alternando anche stagioni in Druga HNL. Dal 1996 al 2003 il club assunse la denominazione Nogometni Klub Zadarkomerc. Dopo otto stagioni consecutive in Prva HNL, nel biennio 2015-2016 il club sub\u00ec una doppia retrocessione che lo port\u00f2 in terza serie. Zadar vinse poi la Tre\u0107a Liga 2017-2018 ottenendo una promozione in seconda divisione, per poi retrocedere lo stesso anno. Nell'estate 2020 la squadra ha dichiarato bancarotta. Al posto di NK Zadar \u00e8 stato fondato il HNK Zadar.\nOrganico.\nRosa 2016-2017.\n\"Aggiornata al 2 settembre 2016.\""}
{"id": "1174962", "revid": "6923", "url": "https://it.wikipedia.org/wiki?curid=1174962", "title": "Jaguar serie XK", "text": ""}
{"id": "1174964", "revid": "1305772", "url": "https://it.wikipedia.org/wiki?curid=1174964", "title": "Banca 2000", "text": "La Banca 2000 SpA \u00e8 stata un istituto di credito italiano fondato nel 1920 con il nome di Banca di Marino S.p.A. ed estinto per fusione con la Banca Popolare di Milano nel 1998.\nStoria.\nLa banca venne fondata il 27 marzo 1920 nella cittadina di Marino, in provincia di Roma, nell'area dei Castelli Romani. All'epoca il territorio comunale di Marino era molto esteso, e comprendeva anche la nascente borgata di Ciampino, divenuta autonoma solo nel 1974. L'attivit\u00e0 principale del territorio era la vitivinicoltura, che in quegli anni si andava organizzando su scala industriale.\nIn breve tempo la Banca di Marino divenne il principale istituto di credito cittadino (esisteva infatti anche la Banca di Credito Cooperativo San Barnaba, fondata nel 1908 e tuttora attiva).\nAlla fine degli anni Venti il Banco di Santo Spirito divenne l'azionista di maggioranza dell'istituto.\nNel 1987 Banco di Santo Spirito rivendette il pacchetto di maggioranza di Banca di Marino alla societ\u00e0 di assicurazioni INA, che nel 1991 modific\u00f2 la ragione sociale in INA Banca - Marino S.p.A.. Nell'ottobre del 1997 l'INA, su consulenza della banca d'affari Goldman Sachs, decide di mettere in vendita la controllata.\nNel 1998 la Banca Popolare di Milano acquista cos\u00ec l'83.5% delle azioni di INA Banca - Marino per la somma di 123 miliardi di lire; BPM modifica nuovamente la denominazione sociale in Banca 2000. Il 15 giugno 1999 l'atto di fusione per incorporazione della Banca 2000 nella Banca Popolare di Milano sancisce la definitiva scomparsa dell'istituto laziale che entra cos\u00ec a far parte della banca meneghina. INA Banca - Marino all'atto della sua estinzione contava 18 sportelli, tutti nell'area di Roma."}
{"id": "1174966", "revid": "767487", "url": "https://it.wikipedia.org/wiki?curid=1174966", "title": "World League di pallavolo 2005", "text": "La XVI World League di pallavolo maschile si svolse dal 27 maggio al 10 luglio 2005. Dopo la fase a gironi, la fase finale, a cui si qualificarono le prime squadre classificate nei tre gironi di qualificazione e la Serbia e Montenegro, paese ospitante, si disput\u00f2 dall'8 al 10 luglio a Belgrado, nella Serbia e Montenegro. La vittoria finale and\u00f2 per la quinta volta al Brasile.\nSquadre partecipanti.\nEuropa:\nAmerica:\nAsia:\nPodio.\nCampione.\nBrasile(Quinto titolo)\nSecondo posto.\nSerbia e Montenegro\nTerzo posto.\nCuba"}
{"id": "1174971", "revid": "729019", "url": "https://it.wikipedia.org/wiki?curid=1174971", "title": "Ventricolo sinistro", "text": "Il ventricolo sinistro \u00e8 una delle quattro camere del cuore umano (due atri e due ventricoli).\nRiceve sangue ossigenato dall'atrio sinistro attraverso la valvola mitralica, e lo pompa nell'aorta attraverso la valvola aortica. Vi possiamo considerare delle pareti, una base e un apice.\nForma.\nIl ventricolo sinistro \u00e8 pi\u00f9 lungo e pi\u00f9 conico rispetto al ventricolo destro, e in sezione trasversale la sua concavit\u00e0 presenta una forma ovale o quasi circolare. Forma una piccola parte della superficie sternocostale e una considerevole parte della superficie diaframmatica del cuore; forma inoltre anche l'apice del cuore stesso.\nSviluppo.\nGi\u00e0 in et\u00e0 adolescenziale, le sue pareti sono spesse dalle tre alle sei volte pi\u00f9 del destro. Questo accade perch\u00e9 il ventricolo sinistro ha una mole di lavoro cinque volte superiore, ricevendo sangue a una pressione di circa 8 mmHg e pompandolo invece nell'aorta a una pressione di circa 120 mmHg a ogni battito cardiaco.\nFunzionamento fisiologico.\nIn condizioni eccellenti di salute, il ventricolo sinistro dovrebbe:\nIn un adulto sano a riposo, il ventricolo sinistro pompa circa 5 litri di sangue per minuto; che possono diventare 25 sotto sforzo (45 in un atleta di livello olimpico)."}
{"id": "1174975", "revid": "237256", "url": "https://it.wikipedia.org/wiki?curid=1174975", "title": "Alexander Oparin", "text": ""}
{"id": "1174978", "revid": "75421", "url": "https://it.wikipedia.org/wiki?curid=1174978", "title": "Casualties", "text": ""}
{"id": "1174993", "revid": "599013", "url": "https://it.wikipedia.org/wiki?curid=1174993", "title": "Giuseppe Porrino", "text": "Ha giocato nella e nell'Hellas Verona con il ruolo di portiere.\nCarriera.\nProdotto del vivaio della Casertana contribuisce in modo decisivo alla promozione dei rossoblu dalla Serie C alla Serie B nel campionato 1969-1970.\nIn Serie B disputa 23 partite ma non riesce ad evitare la retrocessione della sua squadra in Serie C.\nDopo due stagioni viene acquistato dal Verona che rinnova il ruolo con Porrino e Belli, al posto di Pizzaballa e Colombo. Dopo alcune partite come riserva Porrino esordisce contro l' il 14 ottobre 1973 e in seguito, a causa del periodo critico che colpisce il titolare Belli viene schierato con continuit\u00e0 anche se deve dividere il ruolo con Giacomi.\nAlla fine del campionato 1973-1974 il Verona avr\u00e0 utilizzato i tre portieri con questa serie: Porrino 12, Giacomi 10, Belli 9. Incappato nella caduta degli scaligeri in B decretata a tavolino, tra i cadetti scende in campo 11 volte, inizialmente come riserva di Giacomi per poi prendere stabilmente il posto di titolare nelle ultime gare della stagione. Grazie a una sua positiva prestazione in occasione dello spareggio promozione contro il il Verona ottiene nuovamente la A, ma l'anno dopo (1975-1976) non trova spazio e il posto da titolare viene preso da Ginulfi e nel torneo successivo (1976-1977) deve rassegnarsi a fare il vice di Superchi disputando 2 partite.\nAbbandonata Verona, gioca in diversi club, rivestendo tra l'altro di nuovo per quattro stagioni la maglia della Casertana e chiudendo infine la parabola professionistica nel e nella Juve Stabia. Nella stagione 1984-85, militando nelle file del Sorrento, \u00e8 il portiere meno battuto di tutto il calcio professionistico con solo 16 goal subiti."}
{"id": "1174996", "revid": "1705737", "url": "https://it.wikipedia.org/wiki?curid=1174996", "title": "Esercito del Libano del Sud", "text": "LEsercito del Libano del Sud (ELS) (, in ebraico \u05e6\u05d1\u05d0 \u05d3\u05e8\u05d5\u05dd \u05dc\u05d1\u05e0\u05d5\u05df, \u05e6\u05d3\"\u05dc; \"Tzv\u00e1 Dr\u00f3m Levan\u00f3n\", Tzad\u00e1l) fu una milizia libanese durante la Guerra civile libanese, che oper\u00f2 dal 1976 al 2000.\nDopo il 1979 la milizia oper\u00f2 sotto il comand\u00f2 del cosiddetto Governo del Libano libero di Sa'd Haddad. Era sostenuto totalmente da Israele durante il conflitto del Libano meridionale (1982-2000).\nStoria.\nNel 1976, come risultato della guerra civile, l'esercito libanese cominci\u00f2 a sfaldarsi. Il maggiore Sa'd Haddad, comandante di un battaglione dell'esercito libanese stanziato nel meridione, disert\u00f2 dall'Esercito Libanese e fond\u00f2 un gruppo noto come \"Esercito del Libano Libero\". L'Esercito del Libano Libero aveva inizialmente le basi nei paesi di Marj \u02bfUy\u016bn e di Qoley'a, entrambi nel Libano meridionale. I suoi primi membri erano per lo pi\u00f9 cristiani libanesi che combattevano con vari gruppi, inclusa l'Organizzazione per la Liberazione della Palestina, Amal e, dopo l'invasione israeliana del 1982, Hezbollah, che stava emergendo. Bench\u00e9 il gruppo non fosse pi\u00f9 sotto il diretto controllo dell'Esercito Libanese, dal 1976 al 1979, i suoi membri continuarono a venire pagati regolarmente dal governo come se fossero ancora regolarmente inseriti nei ruoli regolari.\nL'incursione israeliana in Libano nel 1978 permise all'Esercito del Libano Libero di guadagnare il controllo su un'area molto pi\u00f9 vasta nel Libano meridionale. Il 18 aprile 1979, Hadd\u0101d proclam\u00f2 l'area controllata dalle proprie forze \"Libano Libero Indipendente\". Il giorno seguente venne ufficialmente espulso dall'Esercito Libanese. L'Esercito del Libano Libero fu rinominato Esercito del Libano del Sud (ELS) nel maggio 1980. Dopo la sua morte per cancro nel 1984, Hadd\u0101d fu sostituito nelle funzioni di leader da Antoine Lahad (un Tenente Generale in pensione). L'ELS era composto da cristiani, sciiti e drusi dell'area che esso controllava, ma gli ufficiali erano per lo pi\u00f9 cristiani. Dopo il 1980 le forze dell'ELS divennero per lo pi\u00f9 sciite.\nL'ELS era stretto alleato di Israele. Aiut\u00f2 gli israeliani a combattere l'OLP nella striscia del Libano meridionale fino all'invasione israeliana del Libano nel 1982. Dopo di ci\u00f2, il sostegno dell'ELS per gli israeliani venne confermato fino al 2000, combattendo per lo pi\u00f9 nella Zona di Sicurezza - l'area del meridione libanese occupata dopo la parziale ritirata israeliana nel 1985 - le forze guerrigliere libanesi guidate da Hezbollah. In cambio, Israele forniva alla milizia armi, uniformi e altro supporto logistico.\nNel 1985 l'ELS apr\u00ec il centro detentivo di Khiyam. Fu ampiamente diffusa la notizia che si facesse largo uso della tortura a Khiyam. Israele neg\u00f2 ogni coinvolgimento e afferm\u00f2 che Khiyam era responsabilit\u00e0 unicamente dell'ELS: questo \u00e8 stato contestato da organizzazioni per i diritti umani come Amnesty International. L'ELS applic\u00f2 anche un programma per il servizio militare per il quale i maschi sopra i 18 anni residenti nella Zona di Sicurezza erano costretti a servire un intero anno come reclute militari nella milizia del Libano del Sud. L'ELS ricevette finanziamenti, armi e supporto logistico da Israele durante la sua intera esistenza.\nDurante gli anni novanta, Hezbollah realizz\u00f2 attacchi di gravit\u00e0 crescente contro di esso, aiutato negli anni seguenti dall\"intelligence\" militare libanese che si era ampiamente infiltrata nell'ELS. Questo cambio di situazione port\u00f2 a un progressivo calo di morale e a un calo dei reclutamenti. Nel 2000 l'ELS era calata a 1.500 combattenti contro i 3.000 di dieci anni prima. Al suo culmine nei primi anni ottanta, l'ELS comprendeva oltre 5.000 combattenti.\nPoich\u00e9 nel Libano meridionale stazionavano solo 1.000-1.200 soldati israeliani in quello stesso periodo, l'ELS port\u00f2 avanti gran parte della lotta da solo. L'ELS appoggi\u00f2 anche tutte le operazioni civili di governo nella zona libanese sotto controllo israeliano.\nCollasso dell'ELS.\nNel maggio 2000, le forze israeliane abbandonarono alcune postazioni avanzate della zona sotto controllo dell'ELS. Appena il ritiro divenne evidente, i civili libanesi abbandonarono i territori occupati dall'ELS per tornare nei loro villaggi, mentre Hezbollah assunse rapidamente il controllo delle aree precedentemente sotto la giurisdizione \"de facto\" dell'ELS. L'Esercito del Libano del Sud al centro della Zona di Sicurezza, collass\u00f2 di fronte alla rapida avanzata delle masse di militanti di Hezbollah. Il giorno seguente, le posizioni dell'ELS sul margine orientale della Zona di Sicurezza collass\u00f2. A seguito di ci\u00f2, le forze israeliane cominciarono un generale ripiegamento da tutti i territori libanesi occupati. Ai membri dell'ELS du detto che la frontiera sarebbe stata chiusa dopo il ritiro israeliano. Molti membri, alcuni con le loro famiglie al seguito, ripararono in Israele, mentre altri si consegnarono alle legittime autorit\u00e0 libanesi o furono presi prigionieri da Hezbollah che li consegnarono alla polizia libanese. I membri dell'ELS catturati dalle autorit\u00e0 libanesi o da Hezbollah furono tradotti in giudizio di fronte a Corti Marziali libanesi. La maggioranza dei componenti dell'ELS era ormai diventata sciita e temeva di essere sospettata di illecito penale qualora fosse fuggita in Israele. A un certo numero di componenti fu garantito asilo politico nei Paesi europei, per lo pi\u00f9 in Germania. Hezbollah (movimento a netta maggioranza sciita) fu criticato per aver preavvertito alcuni componenti dell'ELS, evitando loro l'arresto ma anche al Primo Ministro israeliano Ehud Barak non furono risparmiate critiche per aver operato il ripiegamento senza avvertire gli alleati dell'ELS, innescando una ingovernabile condizione di caos che port\u00f2 al repentino collasso della struttura paramilitare libanese.\nDa giugno 2000, 3.000 ex-membri dell'ELS sono sotto custodia carceraria in Libano. Dalla fine di quell'anno, circa 2.700 di loro sono stati giudicati da Corti Marziali per diserzione. \u00c8 stato stimato che un terzo dei componenti dell'ELS ha ricevuto una pena di 1 anno e che un altro terzo \u00e8 stato condannato a meno di 1 mese. Due membri dell'ELS accusati di tortura nella prigione di al-Khiyam sono stati condannati all'ergastolo. Ventuno miliziani dell'ELS sono stati indicati come meritevoli di pena capitale, ma in ognuno dei casi la Corte militare ha poi mutato la sentenza in pena detentiva. Alcune persone sono state condannate all'esilio dal Libano del Sud per un numero di anni variabile.\nMalgrado numerosi membri dell'ELS e le loro famiglie abbiano preferito rientrare in patria da Israele dopo che Hezbollah ebbe promesso l'incolumit\u00e0, altri hanno invece accettato l'offerta israeliana di ricevere la cittadinanza a pieno titolo e un aiuto finanziario pari a quello garantito ai nuovi immigranti israeliti e si sono dunque definitivamente stabiliti nello Stato ebraico. Il 6 aprile 2006, la commissione Finanze della Knesset israeliana ha approvato il pagamento di 40.000 NIS per famiglia ai veterani dell'ELS, includendovi gli arretrati per il settennio trascorso.\nIsraele continua a ospitare il Governo del Libano Libero per il quale aveva operato l'Esercito del Libano del Sud. Il Governo del Libano Libero ha operato dalla sua sede di Gerusalemme dal 2000 e tuttora pretenderebbe di essere il legittimo Governo della Repubblica Libanese."}
{"id": "1175001", "revid": "594360", "url": "https://it.wikipedia.org/wiki?curid=1175001", "title": "Gangwon-do", "text": ""}
{"id": "1175008", "revid": "123395790", "url": "https://it.wikipedia.org/wiki?curid=1175008", "title": "Merluccius merluccius", "text": "Il nasello europeo (o nasello comune), \u00e8 un pesce d'acqua salata appartenente alla famiglia \"Merlucciidae\". commercialmente pu\u00f2 assumere il nome di nasello o merluzzo.\nDistribuzione e habitat.\nQuesta specie si trova nel mar Mediterraneo, nel sud del mar Nero e nell'Oceano Atlantico orientale tra l'Islanda e la Mauritania.\nPredilige i fondali di tipo sabbioso o melmoso a profondit\u00e0 comprese tra i 30 ed i 370 metri. I giovani tendono ad essere pi\u00f9 costieri e gli adulti possono essere rinvenuti fino a 1000 metri.\nDescrizione.\nSi presenta con un corpo allungato e slanciato, i denti prominenti sono distribuiti sulle due mascelle: quella inferiore \u00e8 pi\u00f9 lunga di quella superiore. La bocca, profondamente incisa e rettilinea, armata di forti denti, ricorda quella del luccio.\nLe pinne dorsali sono due, la prima alta e stretta, la seconda allungata, con una profonda intaccatura centrale. La pinna anale \u00e8 simmetrica alla seconda dorsale, e ha la stessa forma.\nIl dorso \u00e8 di tonalit\u00e0 grigio-nerastra, cos\u00ec come l'interno della bocca e le branchie mentre i fianchi hanno un colore pi\u00f9 argenteo.\nPu\u00f2 raggiungere grosse dimensioni: 140\u00a0cm di lunghezza per un peso di 15\u00a0kg.\nAlimentazione.\nLe forme giovanili si nutrono prevalentemente di crostacei, mentre all'avvicinarsi dell'et\u00e0 adulta sembrano cambiare dieta rivolgendosi dapprima a pesci di taglia piccola, per dedicarsi infine esclusivamente a cefalopodi e pesci di una certa dimensione nell'et\u00e0 adulta. Gli adulti sono cannibali e predano spesso giovani della loro specie.\nRiproduzione.\nSi riproduce in inverno fino all'inizio della primavera.\nBiologia.\nPredatore notturno, di giorno passa il tempo sul fondo.\nPesca.\n\u00c8 una specie di grandissima importanza per le marinerie mediterranee ed europee. Viene pescato sia con reti a strascico che con palamiti. Le carni sono delicate e molto digeribili, consumate spesso lesse. Prima che l'Unione Europea ne vietasse la cattura, i piccoli esemplari erano impiegati per la caratteristica frittura di paranza.\nEtimologia.\nIl nome nasce nel termine medievale \"Maris Lucius\", \"luccio di mare\", per la sua somiglianza con il luccio."}
{"id": "1175009", "revid": "1061716", "url": "https://it.wikipedia.org/wiki?curid=1175009", "title": "New Moon (Elliott Smith)", "text": "New Moon \u00e8 una compilation di Elliott Smith, \u00e8 stata pubblicata postumo l'8 maggio 2007 dall'etichetta Kill Rock Stars."}
{"id": "1175010", "revid": "124546337", "url": "https://it.wikipedia.org/wiki?curid=1175010", "title": "Episodi di Streghe (serie televisiva 1998) (quarta stagione)", "text": "Gli antagonisti principali della stagione sono Cole, la Sorgente e la Veggente.\nA partire da questa stagione entra nel cast Rose McGowan.\nIl ritorno del Trio (1\u00aa parte).\nTrama.\n\u00c8 la mattina del funerale di Prue, morta dopo l'attacco di Shax. Leo \u00e8 infatti arrivato in tempo per salvare Piper, mentre per lei non c'era ormai pi\u00f9 nulla da fare. Piper compie un ultimo disperato tentativo per riportare la sorella in vita usando il Libro delle Ombre, ma senza che se ne renda conto l'ultima formula da lei pronunciata (la formula per ritrovare una strega perduta) scatena un insieme di avvenimenti, i quali fanno s\u00ec che una giovane donna di nome Paige venga al funerale di Prue. Phoebe stringendole la mano ha una premonizione in cui vede Paige mentre viene attaccata da Shax, il demone che ha ucciso Prue. Mentre Cole (che \u00e8 inseguito dai demoni al servizio della Sorgente incaricati di ucciderlo) e Phoebe cercano di salvare Paige da Shax, i due scoprono che Paige ha il potere di orbitare. Allora Leo e Cole cercano di scoprire se la ragazza \u00e8 un Angelo Bianco. Mentre Leo torna senza aver saputo niente dagli Anziani, Cole afferma che la Sorgente pensa che Paige possa riuscire a ricostituire il Potere del Trio. Saputo ci\u00f2, Piper richiama lo spirito di sua nonna Penny in soffitta per avere spiegazioni, e lei e Phoebe vengono a sapere dalla madre Patty uno scioccante segreto: anni prima aveva avuto una quarta figlia con il suo Angelo Bianco Sam, di cui era innamorata, e la bambina era stata abbandonata in un convento subito dopo la nascita dato che l'amore tra una strega ed un angelo bianco era proibito.\nIn quello stesso momento entrano l'ispettore Darryl e Cortez, cos\u00ec quest'ultimo scopre che le Halliwell sono streghe. Dopo varie minacce Cortez sviene grazie ad un colpo sferrato da Darryl, il quale viene incoraggiato da Phoebe ad andarsene e a non prendersi la colpa. Infine, grazie ai consigli della nonna, Phoebe pronuncia un incantesimo che porta l'ispettore a Timbuct\u00f9.\nPiper sfoga la sua rabbia discutendo con la madre. Dopo la sparizione sia della nonna che della madre, le sorelle decidono di partire alla ricerca di Paige, per poi scoprire che lei era gi\u00e0 alla porta di ingresso della loro casa.\nIl ritorno del Trio (2\u00aa parte).\nTrama.\nDopo aver quasi involontariamente aiutato Piper e Phoebe ad eliminare Shax, Paige ha un rifiuto della sua condizione di strega-angelo; in cerca di conforto si affida al suo ragazzo, Shane, nel corpo del quale, per\u00f2, su consiglio dell'Oracolo \u00e8 penetrata la Sorgente, che spera cos\u00ec di lusingarla abbastanza da farle scegliere, come strega nascente, la via del male. Il compito delle sue sorellastre sar\u00e0 dunque quello di mettere il pi\u00f9 possibile da parte il dolore che le angoscia, e aiutare Paige a non cadere nelle continue trappole che la Sorgente le tende per farle uccidere un innocente. Sar\u00e0 una lotta dura, tra l'altro complicata dalla presenza di uno zelante collega di Morris, Cort\u00e9z, che vuole a tutti i costi sbattere in galera le Halliwell. Ma \u00abil sangue \u00e8 pi\u00f9 forte del male\u00bb.\nLa furia di Piper.\nTrama.\nRifiutandosi di affrontare il dolore per la morte di Prue, Piper lo soffoca in una pericolosa ricerca di tutti i demoni di San Francisco, portandosi dietro Phoebe e Cole e mettendo la loro e la propria vita in pericolo. In questo modo, e con un potere al contempo bloccante ed esplosivo nel cui uso non \u00e8 ancora abile, specie da quando \u00e8 di pessimo umore, si avventura contro le mitologiche Furie; viene cos\u00ec intossicata dal loro fumo, che in lei scova un'ira latente e la fa trasformare. A Phoebe spetta quindi il compito di occuparsi da sola della formazione di Paige che, inesperta, ha sgraffignato il Libro delle ombre dalla casa e lo sta usando per dispensare incantesimi a destra e a manca. Risolte le inevitabili conseguenze di ci\u00f2, le due sorelle dovranno occuparsi di Piper, aiutandola a riportare in superficie la sua rabbia: quella per essere stata abbandonata da Prue.\nIl limbo.\nTrama.\nLa rinascita del Potere del Trio per l'arrivo della quarta sorella ha messo in allarme la Sorgente, che per non perdere la sua supremazia negli inferi sta per ingaggiare con le Halliwell una lotta senza quartiere. Per premunirsi Phoebe chiede a Cole di aiutarla a migliorare le sue doti di combattimento corpo a corpo, mentre Piper impone a Paige di mettersi il pi\u00f9 possibile in pari con la conoscenza del Libro delle Ombre e dei rudimenti della stregoneria; ma per un'eccessiva dose di polvere di funghi velenosi, Paige scambia il proprio corpo con quello di Phoebe. Sicch\u00e9 quando Anling, figlia di un maestro Zen, chiede l'aiuto delle sorelle contro Yen Lo, un suo ex condiscepolo che ha sequestrato suo padre in una dimensione a met\u00e0 tra la vita e la morte, le cose rischiano di complicarsi.\nLa casa dei brividi.\nTrama.\nNel suo forte spirito di cambiamento, Piper ha chiesto a un manager di rivoluzionare il P3, e accetta passivamente che costui snaturi il locale trasformandolo in una sottospecie di club a luci rosse. I tentativi di Phoebe di dissuaderla vengono per\u00f2 interrotti dall'istinto di angelo bianco di Paige, che passando ogni giorno davanti a una casa, percepisce in essa la presenza di qualcosa di sinistro. Per indagare sulla cosa, Phoebe finisce nelle mani di Gammill, un collezionista che ha riempito la casa di statuette cotte al forno, ottenute miniaturizzando il corpo di ragazze innocenti. Rimpicciolita a sua volta, Phoebe suscita nell'uomo l'irresistibile tentazione di collezionare tutto il Trio.\nPaige e il suo principe.\nTrama.\nLa vita in casa Halliwell senza il Trio, e con i demoni che attaccano in continuazione, sta diventando insostenibile; sicch\u00e9 a Piper viene finalmente l'idea di chiedere a Paige di trasferirsi in Prescott street. La reazione della strega non \u00e8 entusiasta, volendo proteggere in tutti i modi la sua vita privata dalla magia; ma negli stessi giorni Paige \u00e8 ossessionata dal ricordo di una favola inventata da bambina, e chiedendo aiuto al Libro delle Ombre pronuncia un incantesimo che richiama dal Medioevo uno splendido principe in costume. In questo modo Paige viene a sapere che ci\u00f2 che credeva una favola era in realt\u00e0 il ricordo di una sua vita precedente in cui, nei panni di una Malvagia Ammaliatrice, aveva fatto innamorare di s\u00e9 il principe sottraendolo alla sua promessa sposa. Nel presente, il principe subisce quindi il fascino di Paige; ma l'Ammaliatrice stessa l'ha inseguito dal passato, ed \u00e8 disposta a tutto per riaverlo. Il Trio al completo dovr\u00e0 viaggiare nel tempo per mettere fine al falso idillio; e al termine dell'avventura Paige accetter\u00e0 la proposta delle sorelle, e prender\u00e0 il suo posto a casa Halliwell dove da tempo c'\u00e8 una bella camera vuota che l'attende.\nUna vita normale.\nTrama.\nQuando in casa Halliwell irrompe un \"demone camaleonte\", inviato dalla Sorgente ad attaccare le sorelle, Piper decide che \u00e8 stufa della vita che conduce, e cerca in tutti i modi di ritagliarsi un angolo di libert\u00e0 da vivere con amici e famiglia senza magia.\nConvinta dalle sue sorelle a reagire il tempo necessario a scovare il demone, la Strega viene per\u00f2 sequestrata e portata negli inferi, e qui, assistita dall'Oracolo, la Sorgente stessa precipita Piper in un mondo fittizio e paradossale, dove casa Halliwell \u00e8 diventata un manicomio. In questo mondo immaginario, la Sorgente e Leo sono psichiatri che tentano di curare nella mente di Piper quella che loro dicono essere la sua \"convinzione di strega\": tutto ci\u00f2 che circonda Piper, incluse le sorelle, \u00e8 concepito dalla Sorgente per darle l'impressione di essere pazza, di essersi immaginato tutto, dall'acquisizione dei poteri alla morte di Prue.\nIn questa farsa, Piper si dibatte cercando di non perdere di vista la realt\u00e0; poi, una volta assoggettata e ammansita, il \"dottor Sorgente\" fa leva sui suoi desideri di moglie e madre, e le suggerisce di usare l'incantesimo di rinuncia ai poteri come auto-curazione per lasciarsi alle spalle la malattia. Si tratta di un incantesimo la cui pagina le Halliwell strapparono dal Libro e distrussero quasi tre anni fa, ma che \u00e8 ancora presente nella memoria di Piper.\nPhoebe e Paige dovranno fare tutto ci\u00f2 che \u00e8 in loro potere per entrarle nella mente cos\u00ec come ha fatto la Sorgente, e impedirle di pronunciare quella formula. Ma avranno bisogno che Leo e Cole trovino il nascondiglio della Sorgente e, eliminando l'Oracolo, la mettano in difficolt\u00e0 il tempo necessario per prendere il suo posto alle redini del cervello di Piper.\nDoppio volto.\nTrama.\nMentre Phoebe e Cole sono in giro a cercare un demone, inaspettatamente lui le chiede di sposarlo. La cosa sconvolge non poco la Strega, che dentro di s\u00e9, pur essendo innamorata, non \u00e8 poi cos\u00ec certa che sia una buona idea diventare la moglie di un demone.\nLa richiesta di Cole, tra l'altro, giunge proprio nel momento in cui uno strano demone, Sykes, molto simile a Belthazor e anche lui nelle vesti di assistente procuratore, sta dando la caccia alle streghe di una congrega, emulandolo in tutto e per tutto per guadagnarsi altrettanta stima nel mondo degli inferi.\nCercando di proteggere una potenziale vittima, le sorelle s'imbattono in Emma, la fidanzata di un ragazzo ucciso da Sykes, la quale \u00e8 ora determinata a vendicarsi in qualunque modo. Al momento di ricevere il nemico in casa Halliwell, per\u00f2, Cole \u00e8 costretto ad affrontarlo tirando fuori il Belthazor che \u00e8 in lui, e la ragazza, riconoscendolo come il vero assassino del suo fidanzato, fugge via inorridita all'idea che le Halliwell le impediscano di eliminarlo.\nPer Cole \u00e8 alquanto difficile guardare in faccia le sorelle dovendo dar conto di un cos\u00ec truce dettaglio del suo passato; e in effetti, se quasi tutta la famiglia glielo perdona, concedendogli il beneficio del dubbio in virt\u00f9 della sua met\u00e0 umana, lo stesso non \u00e8 per Paige, che proprio a partire da questo momento non si fider\u00e0 mai di lui completamente.\nFrattanto il Trio riesce, durante uno scontro, a strappare a Sykes un lembo di carne con cui improntano lo stesso tipo di incantesimo gi\u00e0 preparato in passato contro Belthazor.\nSykes riesce per\u00f2 a sequestrare Phoebe in soffitta; e per fronteggiarne la forza ed eliminarlo Cole dovr\u00e0 affidarsi interamente a Belthazor, rischiando di non riuscire a controllarsi in tempo per ritornare nella sua forma umana. In questo viene comunque preceduto da Emma, che entrata in casa e impossessatasi della pozione, elimina Belthazor, liberando Cole.\nL'ispirazione.\nTrama.\nFinalmente liberato dalla sua met\u00e0 demoniaca, Cole non riesce a rilassarsi e a vivere la sua nuova vita di mortale. Cerca perci\u00f2 di convincere le Halliwell a non abbassare la guardia contro la Sorgente, e soprattutto contro le fazioni di demoni che negli Inferi si stanno organizzando per spodestarla, sfruttando la sua momentanea debolezza. Una di queste fazioni ha preso di mira le Muse, esseri magici che ispirano alla creativit\u00e0, con il cui aiuto il capo-fazione, Devlin, spera di ottenere il dominio sul mondo del male. Nel lottare contro questo nuovo demone, Phoebe e le sorelle si ritrovano a proteggere Melody, una musa da cui ricevono la giusta ispirazione. Tentano anche in ogni modo di tenere Cole, ormai privo di poteri, lontano dall'azione; ma per lui, starsene in disparte non \u00e8 un'opzione: ne nasce una discussione che costringe Phoebe ad ammettere le vere ragioni per cui non ha ancora accettato la sua proposta di matrimonio.\nIl passato di Paige.\nTrama.\nPaige \u00e8 in un periodo difficile: non riesce a liberarsi del senso di colpa per la morte dei suoi genitori adottivi e questo la logora; \u00e8 convinta di avere una responsabilit\u00e0 nell'accaduto per colpa del suo temperamento giovanile. Piper e Phoebe decidono di fare qualcosa e Leo propone di usare le capacit\u00e0 di Clyde, il fantasma del passato, per rivivere gli avvenimenti del 1994. Per Paige, la tentazione di modificare gli eventi \u00e8 fortissima e nel dramma dell'incidente d'auto, dove morirono i suoi genitori adottivi, scopre che era stata la magia a salvarle la vita. Intanto due fantasmi sfruttando il varco-temporale si impossessano dei corpi di Phoebe e Cole con l'intento di sposarsi per soppiantarne le anime. Saranno Piper e Darryl ad evitare che i due fantasmi commettano malvagit\u00e0 usando i corpi di Cole e Phoebe. Conclusa la disavventura, Phoebe si sentir\u00e0 pronta per sposare Cole.\nIl verdetto.\nTrama.\nIn questo episodio largamente ispirato al film del 1957 \"12 angry men\", Phoebe \u00e8 concentratissima nell'esercizio del suo dovere di giurato in un processo che vede l'imputato, sedicente veggente, accusato di aver ucciso l'ex moglie. L'uomo, attraverso i suoi poteri \u00e8 stato in grado di rivelare alla polizia il luogo esatto in cui ritrovare la vittima, ma cos\u00ec facendo ha ovviamente attirato su di s\u00e9 ogni sospetto, sicch\u00e9 non gli crede nessuno degli altri undici membri della giuria, eccetto Phoebe che, toccando l'arma del delitto, ha una visione che lo scagiona. A Piper e Paige toccher\u00e0 quindi, con l'aiuto di Leo, incaricarsi di scovare il vero assassino, mentre Phoebe, alle prese con un gruppo di giurati frettolosi e stressati, ma anche comprensibilmente scettici, si vedr\u00e0 alla fine obbligata a usare la magia per ottenere all'unanimit\u00e0 un verdetto di assoluzione.\nErrori.\nRiguardo al potere di Leo di cancellare la memoria altrui si dice in quest'episodio che il suo utilizzo non \u00e8 consigliato perch\u00e9 non si sa mai di preciso cosa si andr\u00e0 a rimuovere e questo va molto teoricamente a spiegare perch\u00e9 non vi si \u00e8 fatto ricorso nell'episodio 3.22 nonostante la situazione d'assoluta emergenza; non \u00e8 chiaro invece come mai Piper lo inviti ad utilizzare questa magia asserendo che non ha intenzione di rivivere quanto successo in quell'ultima puntata della terza stagione: in quell'episodio il tempo \u00e8 tornato indietro anche per lei e perci\u00f2 non dovrebbe poter ricordare nulla dell'inferno che si era venuto a creare a causa del segreto svelato, almeno che Leo e Phoebe non gliel'abbiano raccontato, il che \u00e8 molto probabile.\nL'incendiario.\nTrama.\nPaige porta a casa Halliwell un ragazzino di nome Tyler. Lui \u00e8 un incendiario, quindi pu\u00f2 far incendiare ogni oggetto o persona con il pensiero. Viene messo al sicuro dai suoi genitori adottivi, in quanto essi sono dei demoni cacciatori di taglie che cercano di portarlo da Lord, un demone regnante che vuole rubare il potere di Tyler. Piper e Leo incontrano Lord facendo finta di essere due cacciatori di taglie ma falliscono il tentativo di eliminarli perch\u00e9 vengono cacciati dall'edificio \"maledetto\" e il ragazzino viene congelato con il Tocco Gelato. Questo potere mette in crisi Tyler perch\u00e9 ha una essenza di fuoco dentro al suo corpo. Alla fine riescono a salvare il bambino sconfiggendo il nemico e decidendo di bloccare i suoi poteri di incendiario per fagli avere un'adolescenza normale.\nLo scrigno.\nTrama.\nPhoebe ha una premonizione in cui un demone con met\u00e0 volto cerca di ucciderla e Cole si sacrifica per salvarla, cos\u00ec la donna fa in modo di farlo allontanare da casa, finch\u00e9 non avr\u00e0 scoperto chi era il demone. Parlandone successivamente con Cole, Phoebe viene a scoprire da quest'ultimo che il demone della premonizione \u00e8 in realt\u00e0 la Sorgente. Il piano del Signore del male \u00e8 pericolosissimo: rompendo un antichissimo accordo tra bene e male si \u00e8 impossessato dello scrigno che contiene il Vuoto, una potentissima forza in grado di assorbire ogni forma di magia, buona e cattiva, e ha intenzione di usarlo per impadronirsi dei poteri delle Halliwell. La Sorgente ingaggia quindi un demone e un angelo nero che rubano i poteri prima a Piper poi a Paige e riducono Leo in fin di vita. Tuttavia la Veggente, braccio destro della Sorgente, ha una premonizione in cui vede tutto il mondo della magia distrutto dal Vuoto e tenta cos\u00ec di convincere il Signore del male a rimettere il Vuoto al suo posto, ma inutilmente. Quando lo scontro sembra ormai volgere in favore del male, Cole viene misteriosamente richiamato negli inferi dalla Veggente, la quale stringe un accordo con lui. Dopo aver fatto entrare nel suo corpo il Vuoto, Cole si reca a casa Halliwell dove la Sorgente \u00e8 a un passo dallo sconfiggere il Trio, e come nella premonizione di Phoebe fa da scudo alle tre sorelle, assorbendo cos\u00ec i poteri della Sorgente che viene quindi sconfitta dal Trio grazie ad una formula. Quindi Cole e la Veggente fanno tornare il Vuoto nel suo scrigno e tutto torna alla normalit\u00e0. Essendo per\u00f2 stata eliminata la vecchia Sorgente se ne sta creando una nuova e pare proprio che l'indiziato a coprire questo ruolo sia Cole.\nI tre volti di Phoebe.\nTrama.\nPhoebe \u00e8 ansiosa per il suo imminente matrimonio con Cole e preoccupata dagli strani atteggiamenti dell'uomo, simili a quelli che aveva quando era Belthazor: decide quindi di pronunciare un incantesimo per capire se il matrimonio deve avvenire, ma la formula fa apparire nella Villa una giovane e innocente Phoebe (all'et\u00e0 di 10 anni) ed una vecchia e cinica Phoebe per aiutarla a prendere una decisione. Nel frattempo, Cole non riesce a prendere il controllo del male che cresce dentro di lui mentre la Sorgente si sta impossessando del suo corpo, e il principale rivale della Sorgente, Kurzon, che pensa che quest'ultima sia morta, viene convinto dalla Veggente ad uccidere le Halliwell per guadagnare il supporto dell'intero mondo degli Inferi. La vecchia Phoebe sa gi\u00e0 cosa \u00e8 successo e si rifiuta di cambiare la storia, confessando in seguito a Cole che nel suo passato lei aveva scoperto che lui era diventato la Sorgente e con le sue sorelle l'aveva eliminato e non l'aveva pi\u00f9 sposato, ma si \u00e8 sempre chiesta se c'era una possibilit\u00e0 di sposarlo e di salvarlo. Quando la vecchia Phoebe protegge Cole da un attacco di Kurzon e perde la sua vita, Phoebe prende la sua decisione di sposare Cole e le due Phoebe scompaiono. Phoebe comunica la sua decisione a Cole, che le mente dicendole di non nasconderle nulla. Paige scopre che il suo ultimo incantesimo su Carolyn le \u00e8 servito per prevalere su un suo collega, Scott, per una promozione ad assistente sociale, e decide poi di rinunciare alla promozione.\nLe nozze di Phoebe.\nTrama.\nMentre Phoebe \u00e8 emozionata per le sue nozze con Cole, quest'ultimo maledice le tre sorelle inducendole a litigare tra loro, mentre \u00e8 in atto un demoniaco matrimonio.\nLa ruota di scorta.\nTrama.\nPaige, che si sente come ruota di scorta nel Trio, sospetta che Cole sia ancora un demone. Intanto le tre sorelle incontrano una nuova innocente posseduta da un potere demoniaco che l'ha portata alla pazzia. Grazie a una pozione riescono a liberare l'innocente riportandola alla normalit\u00e0 ma Cole, deciso a eliminare Paige, ingaggia un demone per \"infettarla\" con un potere demoniaco in modo che arrivi alla paranoia e infine alla morte. Alla fine dell'episodio Cole, per amore di Phoebe, fa in modo che Paige ritorni in s\u00e9.\nSalvate il soldato Leo.\nTrama.\nLe Halliwell incontrano sulla loro strada due fantasmi dal passato di Leo , Rick e Nathan Lang, che sono tornati in cerca di vendetta dopo averlo cercato per 60 anni, credendo che Leo li abbia lasciati morire mentre era un medico durante la seconda guerra mondiale. In quell'occasione anche Leo era morto per salvare altre vite, poi fu \"premiato\" diventando angelo bianco ed aiutando a salvare tanti altri innocenti. Confrontato con il ricordo di aver abbandonato i suoi vecchi amici, proprio nell'anniversario della battaglia del Guadalcanal, Leo finisce col perdere i suoi poteri quando i fantasmi uccidono prima un'insegnante sua protetta, Maria, e poi anche Piper, la persona che Leo ama di pi\u00f9 al mondo: dovr\u00e0 essere Paige a risolvere la situazione. Nel frattempo Cole/La Sorgente spera che la moglie Phoebe possa essere incinta dell'essere magico pi\u00f9 potente al mondo e richiede l'aiuto di un demone molto sexy, Julie, che assume come sua assistente per rendere difficile la vita di Phoebe a Villa Halliwell e convincerla a separarsi dalle sorelle e trasferirsi in un bell'appartamento con lui. Phoebe, che adesso lavora realizzando la rubrica di consigli al giornale, si rende conto che villa Halliwell \u00e8 troppo sovraffollata e rumorosa per lei, e si trasferisce con Cole nel grande appartamento che l'uomo dice gli \u00e8 stato messo a disposizione dal suo studio legale.\nMordimi!\nTrama.\nPaige viene morsa da un vampiro, e si trasforma cos\u00ec in una di loro: le sorelle avranno il compito di fermarla prima che uccida un innocente e renda la trasformazione definitiva. Alla fine della puntata Paige riesce a tornare se stessa e Phoebe, dopo una discussione con Cole che le dice che non vuole che combatta ancora i Demoni, riceve una telefonata dal suo medico che le comunica che \u00e8 incinta, causando il suo svenimento.\nIl Grimoire.\nTrama.\nIl trio collabora con un mago cattivo capace di creare illusioni incredibilmente reali, affinch\u00e9 riescano a privare la futura sorgente (ignorando che sia Cole) del Grimoire, un libro potentissimo usato dalle forze del male. Cole vuole rinunciare ai poteri della sorgente ma viene fermato da Phoebe, istigata fortemente dal bambino che porta in grembo, una potente creatura destinata, in un lontano futuro, a governare gli Inferi, e dalla Veggente.\nLunga vita alla Regina.\nTrama.\nPhoebe \u00e8 ormai passata alla malvagit\u00e0, ma quando aiuta le sorelle a salvare un innocente, sente ancora il bene dentro di s\u00e9 e alla fine questo prevale: Phoebe ritorna ad essere una strega del trio, rinunciando all'amore della sua vita.\nPiccolo diavolo.\nTrama.\nPhoebe ancora sconvolta per la morte di Cole si trova ad affrontare le prime difficolt\u00e0 della sua gravidanza demoniaca. All'inizio lei \u00e8 convinta di poter riuscire a rendere buono il bambino con il suo amore. Ma a poco a poco il potere del bambino (che in realt\u00e0 \u00e8 la Sorgente) prende il sopravvento soggiogandola completamente. La Veggente, che intanto sta cercando di diventare la nuova Sorgente impadronendosi del bambino, tenta di rapire Phoebe e in primo luogo non ci riesce, grazie all'intervento di Piper e Paige, ma successivamente sar\u00e0 proprio Phoebe, soggiogata dal bambino, a recarsi negli Inferi dove la Veggente l'attende per ricevere il bambino nel suo ventre. Divenuta ormai la nuova Sorgente, durante la cerimonia dell'incoronazione la Veggente tenta di uccidere le Halliwell (che ha imprigionato in una gabbia magica) con i suoi nuovi poteri, ma loro si difendono con il Potere del Trio, che respinge indietro l'attacco e provoca un vortice distruggendo la Veggente assieme alla creatura che porta in grembo e a tutti i demoni presenti.\nLa fine del Trio?\nTrama.\nCome premio per aver annientato la Sorgente, un Angelo del Destino offre alle sorelle la possibilit\u00e0 di condurre una vita normale, senza poteri, e con gioia e amore e soprattutto senza demoni. Ma alla fine, dopo molti dubbi, le sorelle decidono di tenerli e a fine episodio si scopre che Piper \n\u00e8 incinta.\nUn poliziotto le ricatta per cercare un serial killer "}
{"id": "1175013", "revid": "31886", "url": "https://it.wikipedia.org/wiki?curid=1175013", "title": "Kamba (Kenya)", "text": "I Kamba sono un gruppo etno-linguistico di ceppo bantu dell'Africa orientale, diffuso prevalentemente nelle regioni semi-aride della Provincia Orientale del Kenya e in parte in Tanzania. La lingua dei Kamba \u00e8 il kikamba. In kikamba, i Kamba si chiamano Akamba (Mukamba al singolare).\nDistribuzione geografica.\nI Kamba risiedono prevalentemente nei due distretti di Machakos e di Kitui, che occupano l'area situata a est di Nairobi, una regione semidesertica attraversata dal fiume stagionale Athi e delimitata a nord dal fiume Tana, a est dal deserto, a sud dal Tsavo National Park e a ovest dalla linea ferroviaria che collega Mombasa a Nairobi. A partire da questa regione, denominata Ukamba (\"terra dei Kamba\"), negli ultimi decenni molti gruppi di Kamba si sono spostati dalle aree rurali verso le maggiori citt\u00e0 del Kenya; Nairobi e Mombasa ospitano le due comunit\u00e0 kamba pi\u00f9 numerose del Kenya. Gruppi minori di Kamba sono presenti in Tanzania. \nI Kamba rappresentano circa l'11% della popolazione del Kenya (circa 35.000.000), cosa che li colloca al quinto posto come numerosit\u00e0 fra le oltre 70 etnie del paese, dopo Kikuyu, Luya, Luo e Kalenjin. Il nome stesso \"Kenya\" deriva dalla parola kikamba \"kiinyaa\", \"terra degli struzzi\".\nStoria.\nI Kamba sono una popolazione di lingua bantu, originaria della Tanzania Occidentale, che emigr\u00f2 attraverso i monti Mbooni, stabilendosi nel territorio attualmente occupato dal distretto di Machakos. Successivamente, questo gruppo attravers\u00f2 il fiume Athi occupando l'attuale distretto di Kitui. Gerard Lindblom osserva che la quasi identit\u00e0 linguistica e culturale fra i due distretti \u00e8 probabilmente indizio di un'espansione relativamente recente, avvenuta forse durante la prima met\u00e0 del XVIII secolo. \nNon vi sono informazioni sui Kamba nei resoconti dei viaggiatori europei fino all'epoca della colonizzazione britannica, in cui ebbero luogo le prime esplorazioni dell'entroterra dell'Africa orientale. Nel periodo in cui i Kamba rimasero sconosciuti all'Occidente, tuttavia, essi acquistarono notoriet\u00e0 nel territorio keniota. Svilupparono strette relazioni commerciali con le popolazioni limitrofe, in particolare con i commercianti swahili e arabi della costa, e furono coinvolti in una guerra contro i Maasai per il controllo del bestiame e del territorio. Nello stesso periodo essi estesero i propri traffici commerciali a gran parte dell'odierno Kenya, dall'Oceano Indiano ai laghi Vittoria e Turkana. Tradizionalmente, i Kamba commerciavano soprattutto beni locali birra di canna, avorio, bestiame, e numerosi prodotti artigianali (amuleti, utensili, armi, cestini intrecciati, sculture in legno). Una merce di scambio particolarmente nota \u00e8 una pianta medicinale detta \"miti\".\nDurante la conquista britannica dell'Africa orientale (nel XVIII secolo), i Kamba furono fra le popolazioni dell'entroterra che opposero resistenza alla colonizzazione, rimanendo indipendenti quasi fino alla fine del secolo. Nel 1892 l'Imperial British East Africa Company apr\u00ec una stazione nel territorio kamba, e nel 1898 ebbe inizio anche in Ukamba il dominio coloniale. La presenza britannica in Ukamba si rafforz\u00f2 con la costruzione della linea ferroviaria che collega ancora oggi Mombasa all'Uganda. \nIn epoca coloniale i Kamba entrarono nelle file dell'esercito britannico, mentre le loro terre e il loro bestiame furono confiscati dagli inglesi. Questi beni furono poi restituiti in seguito alla rivolta non-violenta dei Kamba negli anni trenta, in cui i Kamba marciarono verso Nairobi e occuparono il mercato di Kariokor in segno di protesta. Nonostante questa vittoria il controllo inglese del territorio kamba e keniota continu\u00f2 fino al 1963, anno della proclamazione d'indipendenza del Kenya.\nAlcuni dei leader kamba che vengono ricordati per la loro strenua opposizione ai colonizzatori sono Syokimau, Syotune wa Kathukye, Muindi Mbingu, Paul Ngei, JD Kali e Malu di Kilungu.\nOrganizzazione sociale.\nLa popolazione Kamba, pur dispersa su un territorio molto vasto (che misura circa 45.000\u00a0km\u00b2), mantiene una forte coesione interna attraverso una struttura sociale basata su un sistema di classi d'et\u00e0, un sistema clanico ed un sistema territoriale.\nSistema delle classi d'et\u00e0.\nIl ciclo della vita kamba \u00e8 suddiviso in classi d'et\u00e0 che non dipendono strettamente dall'et\u00e0 anagrafica ma dai riti di passaggio che sanciscono lo status sociale di ogni individuo. Le classi d'et\u00e0 costituiscono dei gruppi corporativi che comprendono tutti i membri della societ\u00e0 iniziati nello stesso periodo. Gli individui raggruppati in base a criteri d'et\u00e0 possono appartenere anche a gruppi di discendenza e gruppi territoriali differenti. L'appartenenza ad una classe d'et\u00e0 implica specifici rapporti sociali, culturali e di solidariet\u00e0 verso i membri della propria classe e anche verso gli individui esterni.\nPrima di nascere, e nei giorni successivi al parto, un kamba \u00e8 chiamato \"kiimu\", ovvero spirito ancestrale. Il distacco dal mondo degli spiriti avviene pochi giorni dopo la nascita attraverso una cerimonia, durante la quale il padre del neonato, scegliendo e pronunciando per la prima volta il nome del figlio, sancisce l'entrata del bambino nel mondo umano e sociale. L'attribuzione del nome \u00e8 un aspetto importante della cultura kamba. Nomi comuni per i bambini sono \"Musumbi\" (\"re\") e \"Muthoki\" o \"Nthoki\" (\"il lungamente atteso\"). Altri nomi vengono assegnati in base alle circostanze della nascita; per esempio, le bambine nate di notte vengono spesso chiamate \"Nduku\", e i bambini nati di notte \"Mutuku\". I bambini nati nei giorni di pioggia sono spesso chiamati \"Mumbua\" (le femmine) o \"Wambua\" (i maschi). In altri casi, il nome viene scelto in onore di un antenato, vivo o defunto. Il nuovo membro della comunit\u00e0 \u00e8 denominato prima \"kaana\" (bambino da svezzare) e successivamente \"kinisi\" (incirconciso). Il bambino diventer\u00e0 un uomo attraverso tre cerimonie d'iniziazione incentrate sul rituale della circoncisione. Queste cerimonie sono accompagnate da prove di coraggio e di destrezza che condurranno gli iniziati a condividere conoscenze segrete a cui prima non avevano accesso. Il bambino diventer\u00e0 prima \"kamwana\" (circonciso), poi \"mwanake\" (guerriero), con l'obbligo di occuparsi della manutenzione e della sicurezza del villaggio, ed infine \"nthele\" (uomo sposato con figli). \nLe due classi d'et\u00e0 successive e maggiori sono rappresentate dagli \"atumia ma nzama\" (uomini del consiglio degli anziani) e dagli \"atumia ma ithembo\" (custodi dei luoghi sacri). I primi si occupano dell'amministrazione della giustizia, della sistemazione delle contese per omicidio o per debito; ovvero debiti contratti con il mancato pagamento o la mancata restituzione della ricchezza della sposa: un quantitativo, fissato dal consiglio degli anziani, di bovini e capre pagate dalla famiglia del marito per legalizzare le transazioni matrimoniali e acquisire i diritti sulla fertilit\u00e0 e sulla prole della donna. Gli \"atumia ma nzama\" esercitano una legge basata sulla compensazione e non sulla punizione. Le riunioni del consiglio degli anziani hanno luogo sotto l'albero centrale del villaggio, luogo di discussione e di condivisione delle idee ma anche di aggregazione sociale, di trasmissione intergenerazionale delle conoscenze tradizionali e di ricreazione e svago. I custodi dei luoghi sacri esercitano, invece, le funzioni sacerdotali e si occupano delle cerimonie sacrificali. \nLe classi d'et\u00e0 superiori sono legate allo svolgimento delle funzioni sociali pi\u00f9 importanti, ovvero funzioni politiche, amministrative e religiose. Sono soprattutto gli anziani a ricoprire questi ruoli preminenti e prestigiosi nella comunit\u00e0 kamba. Il sistema sociale kamba \u00e8, infatti, una gerontocrazia incentrata sull'estremo rispetto e sulla totale obbedienza agli anziani.\nSistema clanico.\nI Kamba sono suddivisi in 25 clan totemici patrilineari (\"mbai\") ulteriormente divisi in \"muvia\", ovvero famiglie estese congiunte che comprendono tre o quattro generazioni. I principali clan kamba sono quelli degli Ulu, dei Kikumbuliu o Kibwezi, dei Kitui e dei Musoni.\nI membri di un clan condividono un totem comune, un animale sacro, rispettato come un membro del clan, protetto dall'assoluto divieto di uccisione e da un tabu alimentare. Nelle aree rurali \u00e8 idea comune che i membri dello stesso clan condividano il temperamento e le peculiarit\u00e0 caratteriali del totem, ma i Kamba che risiedono nelle zone urbane ignorano oggigiorno persino il nome del proprio totem. \nI clan sono esogamici, caratterizzati quindi dalla proibizione di intrattenere relazioni sessuali e matrimoniali tra i membri del gruppo; vige persino il divieto di danzare insieme, dato che la danza \u00e8 considerata un preliminare al rapporto sessuale. \nOltre ai tabu alimentari e sessuali, i membri dello stesso clan condividono anche obblighi di aiuto e protezione reciproca in guerra e nelle dispute con altri clan, soprattutto nelle contese provocate da un omicidio. In questi casi il clan che ha subito la perdita ha l'obbligo di vendicare l'omicidio istituendo una vendetta di sangue, la pratica comune per\u00f2 consiste nell'affidarsi alla mediazione del consiglio degli anziani, che si occupa della composizione delle dispute attraverso i rituali di purificazione e il pagamento della ricchezza di sangue, ovvero cedendo un numero variabile di capi di bestiame alla famiglia che ha subito la perdita.\nSistema territoriale.\nL'unit\u00e0 territoriale minore kamba \u00e8 il \"musyi\" (fattoria), che \u00e8 la residenza della famiglia congiunta, in cui vige il potere assoluto del capofamiglia che \u00e8 responsabile del sostentamento e della protezione dei propri familiari. Ogni \"musyi\" possiede dei diritti di coltivazione (\"ngiundu\") e di pascolo (\"kimese\") su un determinato territorio, questi diritti e terreni sono ereditati dalle mogli dell'uomo e possono essere venduti o affittati ad altri kamba.\nI misyi si aggregano, basandosi sul principio della prossimit\u00e0 territoriale, in unit\u00e0 superiori, gli \"utui\", che possono essere composti anche da famiglie di clan differenti. Il \"vivalo\" \u00e8 l'unit\u00e0 territoriale maggiore e raggruppa gli \"utui\" confinanti in un'unica unit\u00e0 politica, mantenendo la coesione interna con alleanze matrimoniali e con l'obbligo di riunirsi durante le guerre intraprese contro sezioni territoriali avversarie.\nCredenze magico-religiose.\nPrima della diffusione del cristianesimo per opera dei Seventh Day Adventists e della African Inland Mission, i Kamba possedevano un culto ben sviluppato ed incentrato su un essere extraumano, superiore, amorfo e non personificato (\"ngai\", \"mulungu\" o \"mumbi\") e sugli spiriti ancestrali (\"aimu\"). \nQuesti ultimi con il nome di \"kiu\" (ombra) o \"ngoo\" (vita), rappresentavano gli spiriti che accompagnavano durante tutto l'arco della vita i Kamba e che, quando li abbandonavano, procuravano loro il decesso diventando spiriti della morte. Gli \"aimu\", inoltre, ricoprivano il ruolo di spirito-marito; ogni donna kamba possedeva, oltre ad un marito in carne ed ossa, anche un marito spirituale, che era responsabile della sua fertilit\u00e0 e del concepimento.\nLe offerte di cibo (\"kithanguna\") erano un elemento essenziale del sistema magico-religioso kamba. Essi allestivano cerimonie sacrificali per placare gli spiriti dopo un periodo di malattia o di sfortuna intensa o per ingraziarsi gli \"aimu\" ed ottenere dei favori in cambio di offerte sacrificali. Si offrivano bovini, ad esempio, durante le cerimonie di purificazione, per placare l'ira dello spirito di un defunto morto in seguito ad un omicidio, oppure si offrivano caprini allo spirito-marito per rendere gravida una donna.\nQueste cerimonie sacrificali erano organizzate dagli \"atumia ma ithembo\" ma erano praticate dal \"mundu mue\" (indovino-sacerdote) il quale, attraverso le tecniche di divinazione, decideva quali riti praticare e quali formule rituali utilizzare a seconda del torto da riparare o del favore da ottenere. \nDopo gli incessanti sforzi proselitistici dei missionari cristiani queste credenze magico-religiose hanno perso importanza e ufficialit\u00e0, ma non sono scomparse del tutto. Ancora oggi, infatti, i Kamba conservano l'abitudine di deporre piccole quantit\u00e0 di cibo in un angolo della casa da offrire allo spirito protettore e ricorrono all'uso di pozioni preparate dal mundu mue locale anche per curare malattie gravi come il cancro o per riuscire a trovare un lavoro o un compagno.\nEconomia.\nAgricoltura, allevamento, commercio e artigianato rappresentano le principali attivit\u00e0 economiche kamba, finalizzate alla soddisfazione delle esigenze primarie di questo gruppo etnico.\nAgricoltura e allevamento.\nIl territorio kamba \u00e8 arido e poco fertile, le uniche zone coltivabili sono situate lungo i corsi d'acqua e nelle depressioni irrigate tramite un sistema di fossati. I Kamba coltivano soprattutto sorgo, mais e miglio, ma anche legumi, patate dolci, igname, banane e manioca. Essi allevano bovini, pecore e capre.\nCommercio.\nIl commercio ebbe, ed ha tuttora, un'importanza economica straordinaria per i Kamba, perch\u00e9 supplisce alla mancanza di cibo dovuta alle frequenti carestie.\nIl nome Kamba deriva dal verbo bantu hamba e significa \u201cviaggiare\u201d; esso descrive la caratteristica fondamentale di questa trib\u00f9 di commercianti che si occupano da sempre della raccolta, del trasporto e della vendita dei prodotti artigianali e alimentari locali in un territorio vastissimo che collega l'interno alla costa e il lago Vittoria al lago Turkana. Essi barattavano, in cambio delle derrate alimentari carenti nel proprio territorio, avorio, birra di miele, armi di ferro e ornamenti con i Maasai ed i Turkana. Inoltre erano coinvolti nel traffico di schiavi degli arabi. Oggi partecipano al grande giro d'affari incentrato sul commercio della propria arte turistica.\nCultura materiale.\nPrima del 1920, prima cio\u00e8 della nascita dell'arte turistica kamba, le abilit\u00e0 artigianali dei Kamba erano utilizzate nella produzione di manufatti d'uso quotidiano e domestico. Ogni capo famiglia produceva, con l'aiuto degli altri parenti di sesso maschile, utensili domestici (cucchiai, pettini, sgabelli, pipe e tabacchiere), mobili per la propria abitazione, attrezzi per la caccia, l'allevamento e l'agricoltura (trappole, lance, archi, frecce, pale, asce, accette e coltelli), strumenti musicali (tamburi e corni) e ornamenti per i danzatori (collane, bracciali, cinture, campanelli). Alle donne invece era riservata la produzione dei contenitori per il trasporto dei cibi (borse di corda) e per la conservazione di acqua, latte e birra (contenitori di terracotta e \"calabash\" usate anche nella divinazione o per la conservazione di medicine). Alcuni di questi artefatti, prevalentemente \"calabash\" e sgabelli, erano abbelliti con decorazioni costituendo l'arte tradizionale kamba.\nLe \"calabash\" sono delle zucche che, dopo esser state essiccate e svuotate, possono esser utilizzate per la conservazione dei liquidi. La superficie esterna \u00e8 molto liscia e facilita quindi le decorazioni ornamentali create con l'applicazione di perline colorate e con delle incisioni effettuate con punteruoli e coltelli e successivamente sfregate con la cenere. I motivi ornamentali sono connessi al mondo animale, sono riprodotti soprattutto i serpenti, le lucertole e le tartarughe, all'interno di cornici create con motivi geometrici, quali cerchi concentrici, semicerchi e triangoli.\nGli sgabelli di legno (\"ibila\" o \"ivila\") sono costituiti da tre gambe, che differiscono nella forma e nell'altezza a seconda che siano destinati agli uomini anziani o alle donne; e da un sedile circolare decorato nel centro con una tecnica appresa dalla popolazione costiera Wigiriama, che utilizza dei fili metallici martellati nel legno per creare motivi naturalistici, geometrici e simmetrici con uno scopo puramente funzionale e decorativo.\nI motivi pi\u00f9 utilizzati sono gli \"eumu\", che raffigurano le punte delle frecce, i \"vioo\", che utilizzano un marchio impresso sul bestiame, i \"kithaita\", che rappresentano una stella, e i \"kitui\", che riproducono le strutture delle capanne kamba. Gli artigiani praticano inoltre dei piccoli fori negli sgabelli per far passare delle catenelle metalliche o di corda di sisal utilizzate dagli anziani per il trasporto degli sgabelli.\nWalter Elkan (1958: 1-2) elenca altri oggetti artistico-tradizionali kamba: dei bastoni cerimoniali utilizzati dagli anziani e acquistati al prezzo di una giovenca e tre capre, delle figure lignee raffiguranti leopardi posti fuori dalle abitazioni per allontanare gli animali selvatici e dei tappi di legno decorati con teste umane o di uccelli.\nMusica.\nGli Akamba amano la musica e la danza, che svolgono un ruolo centrale sia negli eventi quotidiani che nei riti. Le danze kamba sono acrobatiche, e ricordano quelle dei Tutsi del Ruanda e del Burundi e degli Aembu del Kenya. \nNella tradizione kamba si distinguono diversi generi musicali. Il \"mwali\" (plurale \"myali\") \u00e8 una danza che accompagna una canzone il cui testo ha un contenuto morale di critica dei comportamenti non consoni alle tradizioni sociali del popolo. Il \"kilumi\" e lo \"ngoma\" sono danze religiose; la danza \"muilu\" si pratica durante i riti di circoncisione. Le danze \"mbalya\", \"ngutha\" e \"kamandiko\" servono sono da intrattenimento per i giovani.\nVestiario.\nI moderni Akamba, come la maggior parte dei kenioti, vestono all'occidentale. Gli abiti tradizionali sopravvivono in alcune zone rurali; gli uomini indossano kilt fatti di pelle di animale e numerosi gioielli (collane, braccialetti e cavigliere), soprattutto di rame e ottone. Gli abiti tradizionali femminili comprendevano gonne di pelle lunghe fino al ginocchio, e tipiche collane di perline (acquistate dai mercanti swahili e arabi). Le donne si radevano il capo, e indossavano una bandana decorata con perline. In genere uomini e donne lavoravano a piedi nudi, indossando sandali di pelle solo durante i viaggi commerciali.\nAkamba celebri.\nPolitici:\nSportivi:\nMusicisti:"}
{"id": "1175018", "revid": "1968719", "url": "https://it.wikipedia.org/wiki?curid=1175018", "title": "Davide IV di Georgia", "text": "Da alcuni autori \u00e8 anche indicato come Davide II di Georgia.\nConsiderato dalla tradizione come il pi\u00f9 grande sovrano georgiano, \u00e8 celebrato per essere riuscito a scacciare gli invasori selgiuchidi dal suolo georgiano vincendo la battaglia di Didgori nel 1121.\nGrazie alle sue riforme in campo militare ed amministrativo, la nazione georgiana riusc\u00ec a rafforzarsi e a portare sotto il controllo del regno georgiano gran parte della regione del Caucaso. Grande sostenitore della Chiesa e della religione cristiana, venne canonizzato dalla Chiesa ortodossa georgiana.\nBiografia.\nUnico figlio ed erede di re Giorgio II, e di sua moglie Elene, nacque a Kutaisi, nella Georgia occidentale nel 1073, sal\u00ec al trono in uno dei momenti pi\u00f9 bui e terribili della storia georgiana, la cosiddetta \"Grande offensiva turca\" (in georgiano \"didi turkoba\"), quando i Turchi Selgiuchidi iniziarono l'invasione in massa del Caucaso meridionale in un grande flusso migratorio verso sud. Fu proprio in occasione di queste invasioni che, a causa della sua inettitudine nel fronteggiare questo grave evento, re Giorgio II fu costretto da un sanguinoso colpo di mano contro di lui a deporre lo scettro in favore del figlio ancora sedicenne nel 1089.\nLa restaurazione dello Stato georgiano.\nA dispetto della sua giovanissima et\u00e0, il nuovo sovrano era gi\u00e0 ben addentro la vita politica del regno e intraprese una politica coraggiosa senza mai fare passi avventati e sconsiderati. Ben determinato a riportare ordine e stabilit\u00e0 al suo dominio, cerc\u00f2 di sottomettere alla sua autorit\u00e0 tutti i suoi feudatari, sia secolari che ecclesiastici, e si adoper\u00f2 per una maggiore centralizzazione dell'amministrazione del regno. Una riforma molto importante fu operata in campo militare, con il rafforzamento del suo esercito affinch\u00e9 fosse capace di perseguire il suo principale obiettivo, scacciare i Selgiuchidi prima dal suolo georgiano e poi dall'intera regione caucasica. Tra il 1089 e il 1100 l'esercito di Davide IV restaur\u00f2 l'ordine dov'era l'anarchia e scacci\u00f2 gli invasori turchi da gran parte del suo regno, ricostruendo le citt\u00e0 e le campagne devastate dai saccheggi e dalle razzie. Incoraggiato da questi successi, ma anche grazie all'avvento della campagna crociata in Palestina che allent\u00f2 di molto la presa turca sulla regione, egli inizi\u00f2 a rifiutarsi di pagare l'annuale tributo di sottomissione agli invasori e pose fine al loro flusso migratorio periodico verso le sue terre.\nNel 1101 Davide IV conquist\u00f2 l'importante fortezza di Zedazeni, punto cruciale per la riconquista delle regioni di Kakheti ed Hereti, e nell'arco dei tre anni successivi conquist\u00f2 tutta la Georgia orientale.\nNel 1093 sconfisse il potente signore feudale \"Liparit Baghvashi\", un nemico ostile alla corona dei Bagrationi, e lo esili\u00f2 dalla Georgia nel 1094, e dopo la morte del figlio di Liparit, Rati, Davide IV abol\u00ec il loro Ducato di Kldekari nel 1103, annettendone i territori.\nNel 1099 il suo potere era talmente forte da rifiutarsi non solo di pagare i suoi tributi ai Turchi, ma di rifiutare anche il titolo vassallo di \"panipersebastos\" da parte dell'Impero Bizantino, che da sempre considerava la Georgia dei Bagrationi come suo protettorato. Di fatto Davide fu l'ultimo sovrano georgiano a essere investito di un titolo appartenente alla burocrazia bizantina.\nNel 1103 Davide si adoper\u00f2 per rafforzare l'autorit\u00e0 del sovrano nel regno georgiano e nel sinodo tenutosi nel convento di Urbnisi, noto appunto come \"Sinodo di Ruis-Urbnisi\", egli si concili\u00f2 con i vescovi che gli si opponevano e riunific\u00f2 in una sola figura istituzionale, quella di \"Tchqondidel-Mtzignobartukhutsesi\" (lontanamente paragonabile a quella di Primo Ministro), le duplici cariche secolare di \"Mtzignobartukhutsesi\" (Consigliere) e religiosa di \"Tchqondidi\" (Vescovo).\nDurante l'anno successivo, i sostenitori di Davide nella provincia orientale di Kakheti, si ribellarono al loro sovrano, il re Aghsartan II, e si unirono al regno di Davide IV.\nCampagne militari.\nA seguito dell'annessione del regno di Kakheti, nel 1105, Davide IV mise in rotta una spedizione punitiva inviata contro di lui dall'Impero Selgiuchide nella battaglia di Ertzukhi, grazie alla quale ottenne il dominio delle fortezze di Samshvilde, Rustavi, Gishi, e Lorri tra il 1110 ed il 1118.\nTuttavia iniziarono a sorgere diversi problemi che ostacolarono le sue campagne, primo fra tutti il bisogno da parte della sua popolazione di ritornare alle proprie case da dove mancava da pi\u00f9 di vent'anni di guerra, a cui si aggiungevano le prime ribellioni da parte dei suoi nobili. Molto saggiamente Davide IV risolse queste questioni attuando una radicale riforma del suo esercito; egli permise un grande flusso migratorio nei suoi territori da parte di una grande trib\u00f9 di Kipchaki dal nord del Caucaso, con l'obbligo che ognuna delle 40.000 famiglie che la componevano fornissero un uomo e un cavallo da porre al servizio del suo esercito. Questo nuovo esercito, forte di 40.000 unit\u00e0, era alle dirette dipendenze del sovrano, che aveva fatto insediare in diverse regioni della Georgia, soprattutto lungo le zone di confine.\nNel 1120 Davidee IV si spost\u00f2 con le sue nuove truppe lungo il confine occidentale e diede l'assalto all'esercito arabo mettendolo in rotta, per poi penetrare oltre confine e conquistare la regione dello Shirvan e occupare la citt\u00e0 di Qabala. Nell'inverno a cavallo tra il 1120 ed il 1121, attacc\u00f2 con successo tutti gli avamposti turchi a ridosso della regione del Trancaucaso liberandola dalla minaccia selgiuchide.\nPreoccupati di queste offensive da parte di un regno cristiano in rapida crescita ed espansione nel sud del Caucaso, gli stati musulmani, guidati dal sultano Mahmud ben Muhammad, organizzarono una coalizione contro il regno georgiano forte di circa 600.000 uomini, secondo le cronache cristiane, ma pi\u00f9 probabilmente vicina alle 200.000-250.000 unit\u00e0, numero di gran lunga superiore in ogni caso all'esercito georgiano del sovrano bagratione, che poteva contare su circa 56.000 uomini. Il 12 agosto 1121, nonostante la pesante disparit\u00e0 numerica tra le forze in campo, l'esercito di Davide IV sconfisse i musulmani nella battaglia di Didgori, conseguendo quella che \u00e8 sempre stata considerata nella tradizione storica la pi\u00f9 grande vittoria ottenuta da un esercito georgiano. La vittoria conseguita sul campo di battaglia segn\u00f2 definitivamente l'ascesa della Georgia come potenza politica e militare nella regione caucasica.\nLe sue recenti vittorie militari permisero a Davide IV di conseguire uno degli obiettivi principali della sua campagna, ovvero la conquista di Tbilisi che nel 1122 elesse come nuova capitale del regno georgiano. Uomo illuminato e di cultura, Davide promosse la tolleranza nei confronti delle altre religioni, abrogando ogni istituto che fosse discriminante o vessatorio nei confronti dei suoi sudditi di fede islamica ed ebraica, e ponendo sotto la sua personale protezione gli studiosi sufi e musulmani. Nel 1123 l'esercito georgiano liber\u00f2 l'ultimo avamposto arabo in terra georgiana, la citt\u00e0 di Dmanisi, nella Georgia orientale. Nel 1124 l'avanzata consolid\u00f2 definitivamente il controllo della regione di Shirvan e prosegu\u00ec con la conquista della citt\u00e0 armena di Ani, espandendo i confini del regno fino alle sponde del fiume Aras. Il popolo armeno lo consider\u00f2 un liberatore ed andarono ad ingrossare le file del suo esercito. Fu allora che Davide IV assunse il titolo di \"Spada del Messia\". In una coppa di rame risalente all'epoca di questo sovrano sono incise le parole:\nLa sua benevolenza nei confronti delle altre religioni e delle altre etnie segnarono cos\u00ec profondamente la cultura armena da restare una caratteristica costante di questo regno anche dopo la morte di Davide IV. Costui mor\u00ec il 24 gennaio 1125 e il suo corpo, cos\u00ec come era nelle sue volont\u00e0, venne seppellito sotto una pietra posta all'ingresso principale del monastero di Gelati, in modo tale che chiunque entrasse in quel luogo fosse obbligato a posare il piede sulla sua tomba, dando cos\u00ec dimostrazione di profonda umilt\u00e0.\nEredit\u00e0.\nDavide IV lasci\u00f2 tre figli:"}
{"id": "1175020", "revid": "1543377", "url": "https://it.wikipedia.org/wiki?curid=1175020", "title": "Nelshael", "text": "Nelshael \u00e8 un fumetto online italiano di ambientazione fantasy, disegnato e scritto dalla coppia denominata Studio Dardanidi; la pubblicazione su web era di una tavola a settimana anche se, il ritmo fu meno frequente fino alla sua interruzione avvenuta al termine del 2008.\nIl fumetto veniva disegnato con l'utilizzo di software grafici ricalcando lo stile manga: pagina intera con numero variabile di vignette, bianco e nero con retini per le mezze tinte. Parallelamente venivano realizzati yonkoma come freetalk della disegnatrice ed illustrazioni a colori.\nTrama.\nI protagonisti (Irene, Kylie, Eblis, Yoon e Jas) sono cinque ragazzi di circa 17 anni, nostri contemporanei; sono stati trasportati nel mondo di Nelshael da un oggetto magico ritrovato casualmente durante una gita scolastica a Pompei. Appena arrivati, i cinque ragazzi, si ritrovano essere l'oggetto della contesa tra due fazioni avverse."}
{"id": "1175024", "revid": "594360", "url": "https://it.wikipedia.org/wiki?curid=1175024", "title": "Chungcheong Settentrionale", "text": "La provincia del Chungcheong Settentrionale (Chungcheongbuk-do; \ucda9\uccad\ubd81\ub3c4; \u5fe0\u6df8\u5317\u9053) \u00e8 una delle suddivisioni amministrative della Corea del Sud.\nVenne creata nel 1896 insieme alla provincia del Chungcheong Meridionale dalla divisione della precedente provincia di Chungcheong.\nLa capitale \u00e8 Cheongju.\nGeografia antropica.\nSuddivisioni amministrative.\nIl Chungcheong Settentrionale \u00e8 suddiviso in 3 citt\u00e0 (\"si\") e 8 contee (\"gun\")."}
{"id": "1175026", "revid": "594360", "url": "https://it.wikipedia.org/wiki?curid=1175026", "title": "Chungcheongbuk-do", "text": ""}
{"id": "1175027", "revid": "2148979", "url": "https://it.wikipedia.org/wiki?curid=1175027", "title": "Asta giudiziaria", "text": "Unasta giudiziaria \u00e8 una particolare attivit\u00e0 processuale che si tiene presso l'ufficio aste giudiziarie dei tribunali, e attraverso cui il giudice dell\u2019esecuzione, a seguito di un'esecuzione immobiliare o di un fallimento, dispone la vendita forzata di uno o pi\u00f9 beni mobili o immobili di propriet\u00e0 dell'esecutato o del fallito, al fine di ottenere una liquidit\u00e0 con la quale soddisfare, in tutto o in parte, i creditori intervenuti nel processo.\nTipi di asta.\nL'asta pu\u00f2 avvenire secondo diverse modalit\u00e0 telematiche attraverso la vendita \"senza incanto\" La vendita senza incanto viene adottata per i beni immobili, mentre per i beni mobili, specie se di piccolo valore, il giudice pu\u00f2 adottare anche la vendita a trattativa privata.\nL\u2019asta prevede che, in caso di pi\u00f9 offerenti, si svolga una gara.\nLa gara si svolge in udienza davanti al giudice o a un suo delegato, secondo le modalit\u00e0 indicate pi\u00f9 avanti.\nNella vendita senza incanto l'offerta \u00e8 immediatamente impegnativa per chi la presenta; non \u00e8 quindi possibile revocarla e, se si \u00e8 l'unico offerente, si \u00e8 obbligati all'acquisto; in caso di rifiuto si perde la cauzione. L'aggiudicazione fatta in udienza \u00e8 definitiva; fatti salvi i rari casi di istanza di assegnazione qualora il prezzo di aggiudicazione non raggiunga la base d\u2019asta.\nModalit\u00e0 di partecipazione alle aste.\nLe vendite relative agli immobili soggetti a esecuzione immobiliare o procedure fallimentari e concorsuali sono effettuate dai magistrati del Tribunale, o per delega, dai notai, avvocati o commercialisti (Legge 3 agosto 1998, n. 302).\nTutti possono partecipare all'acquisto di immobili sottoposti a pignoramento o fallimento, con l'eccezione del debitore esecutato o fallito (art. 579 c.p.c.). \nSe l'offerente non vorr\u00e0 o potr\u00e0 partecipare fisicamente all'udienza, dovr\u00e0 dare procura speciale notarile.\nNel caso infine in cui l'offerente, nella sua offerta, non voglia rivelare il proprio nome (cd. offerta per persona da nominare), riservandosi di comunicarlo solo entro 3 giorni dopo l\u2019aggiudicazione avvenuta, dovr\u00e0 servirsi di un avvocato (art. 583 c.p.c.).\nLe modalit\u00e0 dell'incanto sono contenute nell'ordinanza di vendita; in particolare l'eventuale suddivisione dei beni in uno o pi\u00f9 lotti, il prezzo base dell'incanto, il giorno e l'ora dell'incanto, l'ammontare della cauzione, la misura minima dell'aumento delle offerte e il termine, non superiore a 120 giorni dall'aggiudicazione, entro il quale il prezzo deve essere depositato e le modalit\u00e0 di deposito (art. 581 c.p.c.).\nL'offerta di partecipazione all'incanto deve essere depositata nella Cancelleria del Tribunale (Sezione Esecuzione Immobiliare o Sezione Fallimentare) ovvero secondo le indicazioni del Delegato o Curatore, con l'indicazione della procedura e dei beni (Lotti) che si intende acquistare (art. 580 c.p.c.). Alla domanda soggetta all'imposta di bollo di 16,00 euro deve allegarsi generalmente il 10% della offerta fatta; alcuni tribunali chiedono anche, in aggiunta, un deposito per spese. \u00c8 necessario comunque far riferimento all'ordinanza del singolo giudice o all\u2019avviso di vendita anche per sapere a chi deve essere intestato l'assegno (es. procedura esecutiva, oppure Giudice dell'Esecuzione o ancora Giudice del Fallimento, ovvero Fallimento o Notaio Delegato). La domanda deve essere depositata solitamente entro le ore 13:00 del giorno precedente la vendita.\nLa domanda \u00e8 presentata in busta chiusa, senza che all'esterno sia indicato il nome dell'offerente (art. 571 c.p.c.); \u00e8 invece identificato chi materialmente la consegna. Gli assegni sono inseriti all'interno di essa.\nGli assegni, che valgono a titolo di anticipo sul prezzo e sugli oneri di aggiudicazione, vengono restituiti al termine della gara in caso di mancata aggiudicazione.\nIn sede d'asta gli acquirenti effettuano rilanci a voce, con aumenti superiori al rilancio minimo stabilito nel bando.\nQuando sar\u00e0 rimasto un solo compratore interessato al rilancio, il lotto viene aggiudicato con un verbale di aggiudicazione temporanea.\nUna volta in presenza di aggiudicazione, l'aggiudicatario deve versare nel termine (massimo 120 gg.) e nel modo indicato dal delegato alla vendita il prezzo oltre le imposte e le spese accessorie. In caso di inadempienza dell'aggiudicatario nel termine stabilito, il giudice pronuncia con decreto la decadenza dell'aggiudicatario e la perdita della intera cauzione a titolo di multa e quindi dispone un nuovo incanto (art. 587 c.p.c.)\nIn alcuni casi le aste non ricevono offerte (cd. \"asta deserta\"): in questo caso \u00e8 compito del giudice stabilire una nuova data per un'altra asta, solitamente con prezzo di partenza ridotto.\nPossibilit\u00e0 di esaminare i beni prima della offerta.\nLa legge (art. 560 c.p.c.) stabilisce che il giudice, in previsione della vendita, nomini un custode dei beni e che stabilisca nella sua ordinanza le modalit\u00e0 con i quali gli interessati all'acquisto possano prendere visione dei beni stessi. \nPer gli immobili, il custode, in genere previo appuntamento, accompagna in loco gli interessati.\nL'interessato ha anche diritto di consultare la relazione di stima che viene redatta, su richiesta del giudice, da un esperto da lui nominato.\nIn quasi tutti i casi \u00e8 possibile scaricare tale documento dal sito del Tribunale (vedi sotto); altrimenti si pu\u00f2 interpellare il Custode o la Cancelleria.\nChe cosa viene venduto nelle aste.\nNelle aste giudiziarie possono essere venduti sia beni mobili sia immobili. In ogni asta pu\u00f2 essere presente uno o pi\u00f9 lotti. Si elencano qui di seguito, le categorie di lotti pi\u00f9 frequenti:\nAsta mobiliare.\nmotoveicoli, autovetture, motocicli, furgoni, camion, autoarticolati, rimorchi, imbarcazioni, motori, autocarri, attrezzature, utensili, arredi casa, arredi ufficio, scaffalature, computer, impianti di produzione, strutture in legno e metallo, pannelli solari, frigoriferi, forni per pizza, oggetti d'arte, quadri, gioielli, abbigliamento, materie prime, semi lavorati, prodotti finiti.\nAsta immobiliare.\nabitazione, albergo, alloggio, appartamento, azienda, azienda agricola, azienda commerciale, bifamiliare, cantina, capannone, capannone industriale, cava, complesso aziendale, complesso immobiliare, complesso industriale, edificio, edificio industriale, fabbricato, fabbricato commerciale, Fabbricato industriale, fabbricato rurale, garage, laboratorio, lastrico solare, locale, locale commerciale, locale magazzino, magazzino, monolocale, negozio, opificio, palazzina, pizzeria, podere, posto auto, ripostiglio, terreno, terreno edificabile, ufficio, unit\u00e0 immobiliare, villa, villino.\nPubblicazione.\nLe modalit\u00e0 di pubblicazione degli avvisi di vendita sono definite dalla legge del 14 maggio 2005, n. 80. L'articolo 490 del Codice di procedura civile prevede che, in caso di vendita all'asta di beni mobili e immobili derivanti da un atto esecutivo, venga pubblicato un avviso contenente tutti i dati di pubblico interesse. L'avviso deve essere affisso per tre giorni consecutivi nell'albo dell'ufficio giudiziario davanti al quale si svolge il procedimento esecutivo.\nSe il valore dei beni mobili supera i 25.000 euro o sono presenti immobili, l'avviso deve essere pubblicato anche in appositi siti internet e in quotidiani nazionali almeno 45 giorni prima del termine di presentazione delle offerte o della data dell'asta, congiuntamente a copia dell'ordinanza del giudice e a una stima dei beni (ai sensi dell'art. 173-bis del codice di procedura civile). \nSe lo ritiene opportuno, il giudice pu\u00f2 stabilire la diffusione della notizia anche con altri mezzi pubblicitari.\nMolti tribunali (ad es. quelli del distretto di Milano) pubblicano periodicamente tutti gli annunci su uno o pi\u00f9 quotidiani riunendoli in una sola pagina dedicata; \u00e8 quindi possibile informarsi in una volta sola, periodicamente, di tutte le vendite di quel tribunale. \u00c8 utile informarsi presso le Cancellerie o sul sito internet dell'ufficio per conoscere la data di pubblicazione.\nNell'avviso d'asta viene omesso il nome del debitore per tutelarne la riservatezza.\nValutazione di convenienza.\nLa questione pi\u00f9 ricorrente \u00e8 capire se conviene comprare a un'asta giudiziaria.\nLa partecipazione a un'asta giudiziaria pu\u00f2 essere generalmente conveniente soprattutto a seguito di asta deserta, per cui il prezzo viene ribassato a una nuova messa in asta, ed essere di conseguenza un buon investimento. In pratica non conviene acquistare a primo incanto. Talvolta il bene, soprattutto se beni mobili come auto, imbarcazioni, attrezzature varie, ecc., viene messo in vendita a cifre irrisorie dopo precedenti aste deserte, vanificando oltretutto la garanzia di soddisfazione da parte dei creditori che hanno promosso il pignoramento. \nGeneralmente non \u00e8 conveniente acquistare immobili o terreni indivisibili e non in piena propriet\u00e0 e messi in asta quindi per una sola quota, la quale pu\u00f2 essere variabile. Se tale quota \u00e8 la sola pignorabile, all'acquisto si entra in compropriet\u00e0 del bene con altri e di conseguenza non se ne ottiene il pieno godimento; \u00e8 possibile che oltre ai vantaggi dei possibili introiti percentuali derivanti da eventuali affitti, ci possano essere al contrario ulteriori oneri per gestione, ristrutturazione obbligatoria degli immobili e spese condominiali. Un esempio \u00e8 dato dal possibile acquisto di una frazione di propriet\u00e0 pari a 1\u20442 o 1\u20443 di un normale appartamento che non pu\u00f2 essere ovviamente utilizzato, se non pagando una quota di affitto agli altri comproprietari, nel caso che questa possibilit\u00e0 venga comunque concessa. Di conseguenza \u00e8 molto difficile rivenderlo per liberarsi da ulteriori complicazioni e per tentare di ottenere un ricavo dall'operazione globale. Inoltre \u00e8 praticamente impossibile utilizzarlo nel caso che l'immobile sia gi\u00e0 abitato e le rimanenti quote siano intestate agli occupanti l'immobile, soprattutto se residenti in regime di prima casa. Pu\u00f2 essere conveniente invece l'acquisto di una quota di immobili di prestigio come appartamenti storici, ville o locali commerciali venduti a prezzo ribassato e per cui un eventuale introito garantisca quantomeno la redditivit\u00e0 dell'investimento.\nAltro aspetto molto importante da considerare per la relativa convenienza nel caso di aste relative ad appartamenti ed edifici \u00e8 la effettiva regolarit\u00e0 in tutti gli aspetti del bene acquistato, come concessioni edilizie, abusi edilizi parziali e/o necessit\u00e0 di modifiche o demolizioni necessarie per riportare l'immobile alla regolarit\u00e0. In tal caso si pu\u00f2 incorrere in ulteriori spese e gravami per ottenere la relativa sanatoria ed eventuale certificato di abitabilit\u00e0, necessario per rivendere l'immobile e ottenere nel caso anche mutui. Conviene quindi porre particolare attenzione alla relazione tecnica allegata alla perizia dello stato dell'immobile e alla sua planimetria, altrimenti il rischio \u00e8 quello di vanificare l'investimento, con la reale possibilit\u00e0 di perdere ulteriormente anche parte del capitale investito.\nIn certi casi \u00e8 inoltre necessario l'accertamento di reale disponibilit\u00e0 del bene immobile, nel caso sia utilizzato in regime di possesso da un terzo non avente causa che abbia la possibilit\u00e0 di richiedere atto di propriet\u00e0 per usucapione anche a seguito di pignoramento per avvenuto raggiungimento dei termini legali.\nInfine, aspetto non trascurabile, \u00e8 la corretta valutazione della documentazione presente e in particolare della perizia di stima del bene oggetto dell'asta. Occorre infatti considerare il periodo storico di redazione della stessa soprattutto per valutare eventuali scostamenti temporali che possono avere effetti sul valore attuale rispetto a quello stimato. Un esempio \u00e8 dato dalla volatilit\u00e0 del mercato immobiliare che pu\u00f2 rendere una perizia di stima diversa (per difetto o eccesso) rispetto al momento attuale. Lo stesso vale per le condizioni materiali dell'immobile che per effetto di un periodo troppo lungo di tempo trascorso, pu\u00f2 aver avuto peggioramenti sostanziali rispetto alla valutazione.\nIncongruenza.\nL'esecuzione forzata, una estrema forma giudiziaria spesso preceduta da una procedura concorsuale, \u00e8 utilizzata per riuscire a risarcire creditori o esecutori, ma perde spesso totalmente di efficacia poich\u00e9 non si sono ottenute le cifre necessarie a pagare i debiti e si \u00e8 agito nei confronti di soggetti, generalmente imprenditori e artigiani, non pi\u00f9 in grado di onorare dei debiti contratti per pagare servizi e forniture per svariati fattori come:\nDi conseguenza con il pignoramento dei beni le imprese non sono pi\u00f9 in grado di pagare i loro debiti poich\u00e9 non disponendo pi\u00f9 di impianti, attrezzature e immobili, non sono certamente in grado di risollevarsi e quindi di garantire l'occupazione ai titolari delle imprese e ai loro dipendenti che si trovano da un giorno all'altro senza lavoro e senza nessun'altra fonte di reddito.\nVi sono innumerevoli strutture industriali pignorate e abbandonate al degrado poich\u00e9 non vi sono fondi per la custodia e la manutenzione. In attesa di vendita, dato che le relative aste nonostante i ribassi vanno deserte, queste perdono completamente di valore e anzi hanno un alto costo di gestione burocratica e fiscale. In taluni casi i costi relativi allo smaltimento di coperture in eternit, amianto e di altri materiali tossici sono talmente elevati e superiori al valore degli immobili che non \u00e8 quindi possibile riuscire a vendere anche con ulteriori ribassi, ma \u00e8 necessario addirittura offrire una contropartita economica e di defiscalizzazione per gli eventuali interessati che ne vogliano entrare in possesso e realizzare ulteriori attivit\u00e0 imprenditoriali.\nAste famose.\nNel 2003 una particolare asta giudiziaria del Tribunale di Milano ha suscitato molta attenzione e curiosit\u00e0 in Italia, per via della peculiarit\u00e0 degli oggetti venduti.\nLa vendita derivava dal fallimento della societ\u00e0 di Angelino Borra e Caterino Borra proprietari di Radio 101, in relazione al crack Credieuronord, ed ebbe grande risonanza sia per le dimensioni e per il gran numero di lotti, sia per il fatto di essere una delle prime in Italia a essere gestite prevalentemente online, sia per la particolarit\u00e0 di alcuni lotti.\nTra gli oggetti all'incanto vi erano \ne altri oggetti di varie categorie merceologiche per un totale di 3.075 unit\u00e0, per un totale di oltre 2 milioni di euro.\nAltro fatto che ha destato molto clamore \u00e8 quello avvenuto nel 2011 della messa all'asta da parte del tribunale di Milano di numerosi lussuosi villaggi turistici sparsi in varie mete tropicali appartenenti al noto tour operator \"I Viaggi del Ventaglio\" e per cui al momento del fallimento molti viaggiatori si sono trovati in una situazione difficile mentre ancora trascorrevano le vacanze. Si sono tentate numerose soluzioni ma infine i giudici fallimentari hanno deciso per il fallimento mettendo all'asta i vari villaggi turistici per riuscire a fronteggiare l'ingente somma debitoria, ammontante a circa 200 milioni di euro.\nSempre nel 2011 in Sardegna si \u00e8 aperto un clamoroso dibattito relativo a Equitalia che ha pignorato terreni, fabbricati, insediamenti produttivi, attrezzature e case a seguito di ingiunzione nei confronti di agricoltori, allevatori e pastori che avendo richiesto un contributo governativo poi non corrisposto e per cui le aziende si sono rese insolventi nei confronti di numerosi creditori tra cui lo stesso Stato per i mancati versamenti contributivi. \u00c8 stato quindi creato un movimento che ha organizzato numerose forme di protesta contro i pignoramenti. La Regione Sardegna si \u00e8 attivata varando un piano chiamato \"Piattaforma di Novazione\" per cui si \u00e8 richiesto ai giudici fallimentari di emettere una sospensiva dei pignoramenti e di ristrutturare i debiti con forme di rifinanziamento anche con garanzie da parte di parenti."}
{"id": "1175032", "revid": "125401157", "url": "https://it.wikipedia.org/wiki?curid=1175032", "title": "Topolino e i Cattivi Disney", "text": " \nTopolino e i Cattivi Disney (\"Mickey's House of Villains\") \u00e8 un film d'animazione \"direct-to-video\" del 2002 prodotto da Disney. Prendendo spunto dalla serie televisiva \"House of Mouse\", ha come protagonisti Topolino, Paperino, Pippo, Minni, Paperina e Pluto, e molti Cattivi Disney, da Jafar (come antagonista principale del film), Iago, Capitan Uncino, Crudelia De Mon, Ursula e Ade (come antagonisti secondari del film), comparsi nei classici Disney.\nTrama.\n\u00c8 Halloween e i tutti personaggi Disney si ritrovano al Topoclub come al solito per cenare e godersi i cartoni animati. Minni nota che sono presenti molti cattivi, ma Topolino non se ne avvede. Nel frattempo ad un tavolo si sono seduti Jafar, Iago, Capitan Uncino, Crudelia De Mon e Ursula. Gli ultimi tre si lamentano del fatto che Halloween non sia abbastanza spaventoso e aggiungono che se fosse il loro Club sarebbe tutto diverso. Jafar ha in mente un diabolico piano: giocare un brutto scherzo per Topolino allo scoccare di mezzanotte. La serata procede normalmente tra vari cartoni animati con il tema di Halloween, ma alla mezzanotte Jafar, Uncino, Crudelia, Ursula e Ade prendono possesso dell'edificio insieme a tutti gli altri cattivi Disney.\nDopo la visione di un paio di cartoni animati da parte dei cattivi, Topolino si arma del cappello magico dell'apprendista stregone e comincia a combattere contro Jafar a suon di sfere di fuoco. Tuttavia un colpo fa perdere il cappello di Topolino, e quindi anche i poteri. In quel momento per\u00f2 Aladdin gli lancia la lampada magica afferrata e la usa per intrappolare il malvagio stregone al suo interno. L'House of Villains ritorna ad essere il Topoclub grazie a Topolino e i suoi amici.\nCartoni.\nDurante lo spettacolo del Topoclub vengono trasmessi alcuni cortometraggi classici e moderni come:\nEdizioni home video.\nVHS.\nLa prima edizione VHS del film usc\u00ec in Italia il 23 gennaio 2003.\nDVD.\nLa prima edizione DVD del film usc\u00ec in Italia il 23 gennaio 2003."}
{"id": "1175036", "revid": "82143", "url": "https://it.wikipedia.org/wiki?curid=1175036", "title": "Fratelli della Sacra Famiglia di Belley", "text": "I Fratelli della Sacra Famiglia di Belley (in latino \"Institutum Fratrum a Sancta Familia de Bellicio\", in francese \"Institut des Fr\u00e8res de la Sainte-Famille de Belley\") sono un istituto religioso maschile di diritto pontificio. I membri di questa congregazione laicale pospongono al loro nome la sigla F.S.F.\nStoria.\nLa congregazione venne fondato nel 1835 a Belmont-Luth\u00e9zieu (Ain) dal religioso francese Gabriel Taborin (1799-1864) con l'assistenza di Alexandre-Raymond Devie, vescovo di Belley: gi\u00e0 attivo nel servizio della sagrestia nella cattedrale, Taborin volle organizzare una fraternit\u00e0 di insegnanti per l'educazione cristiana della giovent\u00f9 nelle zone rurali della Francia, dove la pratica religiosa si era affievolita a causa della Rivoluzione.\nL'opera godette sin dalle origini del sostegno di Jean-Marie Vianney, curato d'Ars-sur-Formans, che affid\u00f2 ai Fratelli la scuola parrocchiale e indirizz\u00f2 loro molte vocazioni religiose.\nL'istituto ricevette il pontificio breve di approvazione il 28 agosto 1841: le sue costituzioni vennero approvate definitivamente dalla Santa Sede nel 1936.\nAttivit\u00e0 e diffusione.\nI Fratelli della Sacra Famiglia si dedicano principalmente all'educazione cristiana ed all'istruzione primaria e secondaria della giovent\u00f9: sono attivi anche nel servizio nelle chiese.\nL'abito tradizionale dei religiosi \u00e8 costituito da una veste talare nera, una fascia alla vita annodata sul fianco sinistro, facciole blu orlate di nero che scendono dal colletto sul davanti della veste e crocifisso.\nSono presenti in Europa (Francia, Italia, Spagna), in Africa (Benin, Burkina Faso, Costa d'Avorio), in America (Argentina, Brasile, Colombia, Ecuador, Messico, Uruguay) e in Asia (Filippine, India): la sede generalizia \u00e8 a Roma.\nAl 31 gennaio 2005, l'istituto contava 64 case e 315 membri, 5 dei quali presbiteri."}
{"id": "1175037", "revid": "6923", "url": "https://it.wikipedia.org/wiki?curid=1175037", "title": "Castelnuovo (Sassocorvaro Auditore)", "text": "Castelnuovo \u00e8 una frazione di Sassocorvaro Auditore.\nGeografia fisica.\nLa frazione \u00e8 posta in un'exclave del territorio comunale, posta pi\u00f9 a nord del centro urbano di Auditore, che sino al 2018 era Comune autonomo del quale Castelnuovo costituiva la principale frazione. Confina con Tavoleto, Montefiore Conca (RN), Gemmano (RN) e Mercatino Conca.\nOrograficamente, il territorio \u00e8 collinare, con i modesti rilievi tipici dell'entroterra marchigiano-romagnolo.\nStoria.\nIl borgo di Castelnuovo risale al XIII secolo\n. L'origine medievale \u00e8 attestata dalla presenza di alcune costruzioni di quell'epoca.\nNegli anni cinquanta del Novecento contava circa 600 abitanti, come censito dal libro mastro della chiesa, e disponeva di una scuola e un ufficio postale. In seguito, il borgo \u00e8 andato soggetto a un forte spopolamento, che lo ha reso quasi completamente disabitato. Nell'anno 2000 l'allora Comune di Auditore ha avviato nell'intero borgo, costituito nella zona centrale da una trentina di abitazioni, una procedura di trasformazione urbana che nei fatti ha congelato gli interventi di recupero del patrimonio edilizio rivolti a singoli manufatti.\nMonumenti e luoghi d'interesse.\nLa chiesa, dedicata al patrono san Biagio, versa in pessime condizioni strutturali e, sebbene non sia sconsacrata, non \u00e8 agibile."}
{"id": "1175039", "revid": "1305772", "url": "https://it.wikipedia.org/wiki?curid=1175039", "title": "New Moon", "text": "New Moon (\"luna nuova\" in lingua inglese) pu\u00f2 riferirsi a:"}
{"id": "1175040", "revid": "767487", "url": "https://it.wikipedia.org/wiki?curid=1175040", "title": "Lanterne rosse", "text": "Lanterne rosse (cinese semplificato: \"\u5927\u7ea2\u706f\u7b3c\u9ad8\u9ad8\u6302\"; cinese tradizionale: \"\u5927\u7d05\u71c8\u7c60\u9ad8\u9ad8\u639b\"; pinyin: \"D\u00e0 H\u00f3ng D\u0113ngl\u00f3ng G\u0101og\u0101o Gu\u00e0\"; letteralmente \"Appendete in alto la grande lanterna rossa\") \u00e8 un film del 1991 diretto da Zh\u0101ng Y\u00ecm\u00f3u, basato sul romanzo \"Mogli e concubine\" di Su Tong.\nSecondo alcuni fu con questa opera che la Cina si affacci\u00f3 alla ribalta cinematografica.\nIl film fu candidato al Premio Oscar per il Miglior film straniero nel 1992.\nTrama.\nCina del Nord, periodo dei signori della guerra, 1920: dopo la morte del padre, la giovanissima studentessa universitaria Songlian viene chiesta in moglie da Chen Zuoqin, maturo discendente di un'antica dinastia. La ragazza accetta, sia perch\u00e9 con la morte del padre \u00e8 caduta in miseria, sia per i contrasti insanabili con la matrigna. L'uomo ha gi\u00e0 tre mogli: Yuru, Zhuoyun e Meishan, ciascuna delle quali aspetta che davanti alla propria porta vengano appese le lanterne rosse, che stanno a significare che il marito passer\u00e0 la notte con loro e che potranno disporre di certi privilegi per il giorno in corso e per quello successivo, fino a che le lanterne non si accenderanno di nuovo.\nSonglian ben presto si rende conto di cosa in realt\u00e0 la aspetti tra le mura del palazzo e quanto quel semplice massaggio ai piedi, privilegio per la prescelta, sia diventata un'ossessione per ciascuna delle Signore: gi\u00e0 la prima notte di nozze viene disturbata da Meishan, la Terza Signora, che con la scusa di un malore fa in modo che Chen abbandoni Songlian e dorma assieme a lei. Il giorno dopo la nuova Quarta Signora fa la conoscenza delle altre tre: Yuru, la Prima Signora, nonostante abbia la facolt\u00e0 di sostituire il marito nella gestione della casa, \u00e8 invecchiata precocemente e vive una vita triste e passiva. Zhuoyun, la Seconda Signora, le si mostra molto amichevole ed \u00e8 l'unica ad accoglierla con gioia. Meishan \u00e8 un'ex-soprano ancora attraente, che tratta la nuova arrivata con freddezza, continua a fingere malori per interrompere gli amplessi del marito con la nuova arrivata e disturba il loro sonno col suo canto. C'\u00e8 inoltre Yan'er, la domestica che viene assegnata a Songlian, la quale si mostra da subito ostile alla nuova padrona: la ragazza ha una tresca segreta con Chen, e sperava di diventare la Quarta Signora; in seguito all'arrivo della legittima sposa, non potr\u00e0 far altro che appendere delle lanterne rosse nel segreto della propria camera e sognare di essere una concubina.\nSonglian non riesce ad adattarsi a questa nuova vita, e ben presto si attira il malcontento del marito che comincia a passare pi\u00f9 tempo con le altre consorti. Intanto Feipu, figlio di Yuru e Chen, fa ritorno alla dimora e affascina Songlian con il suono del flauto, cosa che il padre di lei faceva quando era in vita. Chen, saputo che lei teneva un flauto in camera glielo brucia, non sapendo che si trattasse dell'unico ricordo che Songlian avesse del defunto padre. In seguito Zhuoyun causa un incidente e, per un errore calcolato dalla stessa, si fa tagliare da Songlian parte dell'orecchio. Questo fa s\u00ec che Chen passi pi\u00f9 notti assieme a lei. In seguito a questo avvenimento, Songlian diventa sempre pi\u00f9 insofferente e Meishan sar\u00e0 l'unica a mostrare un po' di rispetto nei confronti di Songlian; entrata in confidenza con lei, le rivela che la Seconda Signora, dietro l'apparenza gentile, \u00e8 una donna perfida che ordisce complotti alle spalle di tutte le altre mogli ricorrendo a malefici mortali con l'aiuto di Yan'er.\nPer riconquistare le attenzioni del marito, Songlian finge di essere incinta, e nel palazzo si festeggia lasciando accese le lanterne giorno e notte nel suo cortile. Yan'er, scoperto l'inganno di Songlian, riferisce tutto a Zhuoyun, che attraverso un sospetto di malattia fa visitare Songlian da Gao, il medico di famiglia, che rivela l'inganno.\nChen indignato fa coprire di nero le lanterne del cortile, segno di umiliazione estrema, e Songlian, per vendetta, rivela alle altre mogli il segreto di Yan'er, esponendo le lanterne rosse da lei usate nella sua camera; questa per punizione viene costretta a restare per ore inginocchiata nella neve a guardare le sue lanterne che bruciano. La donna potrebbe porre fine al supplizio ammettendo il suo torto, ma lei rifiuta di farlo e ci\u00f2 provocher\u00e0 la sua morte per polmonite. Songlian, che non intendeva davvero causare la morte di Yan'er ma solo punirla, cade in depressione e si ubriaca, rivelando senza volerlo a Zhuoyun il tradimento di Meishan, che le aveva confidato di avere una tresca con Gao. Anche la Terza Moglie viene pertanto impiccata dai servi del padrone in una stanza segreta indicata come Stanza della Morte, dove altre concubine infedeli erano state giustiziate prima di lei. Scoperto l'accaduto Songlian denuncia l'omicidio al padrone ma questi, essendo il vero mandante, l'accusa di essere impazzita. \nSentendosi causa della morte dell'unica persona che l'avesse trattata con rispetto, Songlian impazzisce definitivamente: addobba la casa di Meishan con le lanterne rosse, suona un suo disco e crea l'illusione di un fantasma nella casa, causando il terrore degli abitanti.\nTrascorre un anno. La Quinta Signora, una giovanissima ragazza poco pi\u00f9 che bambina appena giunta al palazzo, viene sottoposta al rituale delle lanterne rosse e del massaggio ai piedi. A un certo punto nota Songlian vagare in trance nel cortile, e chiede chi sia costei: \"Era la nostra Quarta Signora - le viene risposto - \u00e8 diventata pazza\".\nAccoglienza.\nLa distribuzione e la proiezione del film fu proibita nella Repubblica Popolare Cinese."}
{"id": "1175042", "revid": "594360", "url": "https://it.wikipedia.org/wiki?curid=1175042", "title": "Chungcheong Meridionale", "text": "La provincia del Chungcheong Meridionale (Chungcheongnam-do; \ucda9\uccad\ub0a8\ub3c4; \u5fe0\u6df8\u5357\u9053) \u00e8 una delle suddivisioni amministrative della Corea del Sud.\nVenne creata nel 1896 insieme alla provincia del Chungcheong Settentrionale dalla divisione della precedente provincia di Chungcheong.\nLa capitale \u00e8 Daejeon, che dal punto di vista amministrativo \u00e8 una citt\u00e0 metropolitana autonoma con il rango di provincia e non fa parte del territorio del Chungcheong Meridionale.\nGeografia antropica.\nSuddivisioni amministrative.\nIl Chungcheong Meridionale \u00e8 suddiviso in 8 citt\u00e0 (\"si\") e 7 contee (\"gun\")."}
{"id": "1175045", "revid": "594360", "url": "https://it.wikipedia.org/wiki?curid=1175045", "title": "Chungcheongnam-do", "text": ""}
{"id": "1175047", "revid": "1013865", "url": "https://it.wikipedia.org/wiki?curid=1175047", "title": "Jeolla Settentrionale", "text": "La provincia della Jeolla Settentrionale (Jeollabuk-do; \uc804\ub77c \ubd81\ub3c4; \u5168\u7f85\u5317\u9053), nota anche come Jeonbuk \u00e8 una delle suddivisioni amministrative della Corea del Sud.\nVenne creata nel 1896 insieme alla provincia della Jeolla Meridionale dalla divisione della precedente provincia di Jeolla.\nIl capoluogo \u00e8 Jeonju che fu anche capoluogo dell'intera provincia di Jeolla prima del 1896.\nGeografia antropica.\nSuddivisioni amministrative.\nLa Jeolla Settentrionale \u00e8 suddivisa in sei citt\u00e0 (\"si\") e otto contee (\"gun\")."}
{"id": "1175048", "revid": "594360", "url": "https://it.wikipedia.org/wiki?curid=1175048", "title": "Jeollabuk-do", "text": ""}
{"id": "1175052", "revid": "486946", "url": "https://it.wikipedia.org/wiki?curid=1175052", "title": "Proglottide", "text": ""}
{"id": "1175057", "revid": "61713126", "url": "https://it.wikipedia.org/wiki?curid=1175057", "title": "Sardegna Uno Sat", "text": ""}
{"id": "1175058", "revid": "439724", "url": "https://it.wikipedia.org/wiki?curid=1175058", "title": "K (album)", "text": "K \u00e8 il primo album dei Kula Shaker, uscito il 16 settembre 1996.\nSette dei brani del disco sono prodotti da John Leckie, uno dei pi\u00f9 importanti produttori della storia del rock (XTC, The Fall, Stone Roses, Radiohead e molti altri). "}
{"id": "1175059", "revid": "1543377", "url": "https://it.wikipedia.org/wiki?curid=1175059", "title": "Piccoli fratelli di Ges\u00f9", "text": "I Piccoli Fratelli di Ges\u00f9 (in latino \"Institutum Parvolorum Fratrum Iesu\", in francese \"Petits Fr\u00e8res de J\u00e9sus\") sono un istituto religioso maschile di diritto pontificio: i membri di questa congregazione pospongono al loro nome la sigla P.F.I. o P.F.J.\nStoria.\nLa congregazione sorse a opera di Ren\u00e9 Voillaume (1905-2003) e altri cinque sacerdoti ispirati dall'esempio di vita di Charles de Foucauld (1858-1916): l'8 settembre 1933 ricevettero nella chiesa di Montmartre a Parigi l'abito religioso dalle mani del cardinale Jean Verdier e nell'ottobre successivo si recarono in Africa.\nIniziarono a condurre vita comune a El Abiodh Sidi Cheikh, in Algeria, e a seguire la regola elaborata da Charles de Foucauld nel 1899, che prevedeva la clausura e l'adorazione eucaristica: volendo imitare pi\u00f9 da vicino lo stile di vita di de Foucauld, che aveva assistito soprattutto materialmente le popolazioni del Sahara, vivendo a stretto contatto e lavorando insieme a loro, abbandonarono la rigida interpretazione della regola.\nL'istituto dei Piccoli Fratelli di Ges\u00f9 venne eretto in istituto di diritto diocesano da Gustave Nouet, prefetto apostolico di Gharda\u00efa, il 19 marzo 1936; ricevette il pontificio decreto di lode il 13 giugno 1968.\nEsiste anche il ramo femminile delle Piccole Sorelle di Ges\u00f9.\nAttivit\u00e0 e diffusione.\nI Piccoli Fratelli conducono una vita di povert\u00e0, condividendo la sorte degli strati pi\u00f9 umili della popolazione e svolgendo lavori manuali; esercitano l'apostolato tra i diseredati e negli ambienti meno penetrabili dalla normale azione pastorale. Spesso vivono in appartamenti. Il loro abito tradizionale consiste in una tunica e scapolare bianchi o grigi, con un cuore rosso sormontato da una croce ricamato sul petto.\nSono presenti in Africa (Algeria, Camerun, Egitto, Mauritius, Tanzania), nelle Americhe (Argentina, Bolivia, Cuba, Stati Uniti d'America e in Asia (Corea del Sud, India, Giappone) e in Europa (Austria, Francia, Italia, Polonia, Spagna; il moderatore supremo, che porta il titolo di Priore Generale, risiede a Bruxelles.\nAl 31 dicembre 2005, la congregazione contava 89 case e 229 religiosi, 64 dei quali sacerdoti."}
{"id": "1175061", "revid": "1233442", "url": "https://it.wikipedia.org/wiki?curid=1175061", "title": "Opv", "text": ""}
{"id": "1175067", "revid": "287204", "url": "https://it.wikipedia.org/wiki?curid=1175067", "title": "Too Bad You're Beautiful", "text": "Too Bad You're Beautiful \u00e8 il primo studio-album della emo band di Long Island From Autumn to Ashes. Questo album \u00e8 considerato uno dei capisaldi dello screamo e del post-hardcore del nuovo millennio, e si caratterizza per il particolare duo di voci di Benjamin Perri e di Francis Mark: Perri presenta uno stile fortemente hardcore mentre Mark provvede a creare delle dolci linee melodiche e, occasionalmente, rafforza il tappeto vocale con degli screaming in background. Proprio per questa scelta sonora i FATA hanno guadagnato un notevole rispetto in tutto il mondo rock e metal e hanno vista riconosciuta la loro originalit\u00e0.\nQuesto album venne ripubblicato nel 2005, con l'aggiunta del demo \"Sin, Sorrow and Sadness\" come \"bonus track\"."}
{"id": "1175069", "revid": "57872", "url": "https://it.wikipedia.org/wiki?curid=1175069", "title": "Villa Maddalena di Arenzano", "text": ""}
{"id": "1175071", "revid": "1013865", "url": "https://it.wikipedia.org/wiki?curid=1175071", "title": "Jeolla Meridionale", "text": "La provincia del Jeolla Meridionale (Jeollanam-do; \uc804\ub77c \ub0a8\ub3c4; \u5168\u7f85\u5357\u9053) \u00e8 una delle suddivisioni amministrative della Corea del Sud. Essa venne creata nel 1896 insieme alla provincia del Jeolla Settentrionale dalla divisione della precedente provincia di Jeolla.\nIl capoluogo della provincia \u00e8 dal 2005 Namak, villaggio della contea di Muan. La precedente capitale, Gwangju, \u00e8 una citt\u00e0 metropolitana autonoma con rango di provincia.\nGeografia antropica.\nSuddivisioni amministrative.\nIl Jeolla Meridionale \u00e8 suddiviso in 5 citt\u00e0 (\"si\") e 17 contee (\"gun\").\nSport.\nDal 2010 il Jeolla Meridionale ospita la sede del Gran Premio di Corea di Formula 1, il quale si disputa sul Circuito internazionale di Corea."}
{"id": "1175075", "revid": "594360", "url": "https://it.wikipedia.org/wiki?curid=1175075", "title": "Jeollanam-do", "text": ""}
{"id": "1175081", "revid": "117222722", "url": "https://it.wikipedia.org/wiki?curid=1175081", "title": "Ouverture italiana", "text": "L'ouverture o sinfonia italiana \u00e8 un brano di musica orchestrale che nel tardo XVII e nel XVIII secolo apriva le opere, gli oratori e gli altri lavori a larga scala.\nQuesto tipo di ouverture fu particolarmente in voga fra i compositori come Alessandro Scarlatti; nei primi decenni del XVIII secolo per identificarla veniva usualmente usato il termine \"sinfonia\", ma pi\u00f9 tardi, per evitare confusione con gli altri tipi di sinfonia, si prefer\u00ec chiamarla \"ouverture italiana\".\nDi solito era formata da tre movimenti, veloce-lento-veloce, in genere allegro-adagio-allegro (o presto), presentava una struttura omofona e i movimenti esterni erano tipicamente in tonalit\u00e0 maggiore. Inizialmente il primo movimento tendeva ad avere il metro di 2/4, il secondo movimento era notevolmente pi\u00f9 corto del primo e il terzo spesso era danza, principalmente una giga o un minuetto. Successivamente, con lo sviluppo di questo genere di brano, il primo movimento assunse i tipici elementi della fanfara e venne costruito sullo schema della forma-sonata, senza per\u00f2 la sezione dello sviluppo, il secondo movimento aument\u00f2 di durata e il terzo a volte veniva omesso.\nI primi lavori ad usare questo tipo di sinfonia furono quelli di Alessandro Scarlatti negli anni '90 del Seicento. In seguito si diffuse in tutta Europa e rimase in auge pi\u00f9 o meno sino gli anni '70 del XVIII secolo, anche se gi\u00e0 dagli anni '60 inizi\u00f2 a imporsi la forma di ouverture a singolo movimento.\nL'ouverture italiana ebbe inizialmente grande importanza nello sviluppo della sinfonia classica.\nL'ouverture italiana non \u00e8 da confondersi con l'ouverture francese, strutturalmente diversa."}
{"id": "1175084", "revid": "57872", "url": "https://it.wikipedia.org/wiki?curid=1175084", "title": "Villa Spinola Dufour di Cornigliano", "text": ""}
{"id": "1175087", "revid": "76430", "url": "https://it.wikipedia.org/wiki?curid=1175087", "title": "Sinfonia italiana", "text": ""}
{"id": "1175088", "revid": "287204", "url": "https://it.wikipedia.org/wiki?curid=1175088", "title": "I-words", "text": ""}
{"id": "1175089", "revid": "287204", "url": "https://it.wikipedia.org/wiki?curid=1175089", "title": "I words", "text": ""}
{"id": "1175090", "revid": "287204", "url": "https://it.wikipedia.org/wiki?curid=1175090", "title": "I word", "text": ""}
{"id": "1175091", "revid": "287204", "url": "https://it.wikipedia.org/wiki?curid=1175091", "title": "I-word", "text": ""}
{"id": "1175092", "revid": "125226173", "url": "https://it.wikipedia.org/wiki?curid=1175092", "title": "Gyeongsang Settentrionale", "text": "La provincia del Gyeongsang Settentrionale (Gyeongsangbuk-do; \uacbd\uc0c1 \ubd81\ub3c4; \u6176\u5c1a\u5317\u9053) \u00e8 una delle suddivisioni amministrative della Corea del Sud.\nVenne creata nel 1896 insieme alla provincia del Gyeongsang Meridionale dalla divisione della precedente provincia di Gyeongsang.\nIl capoluogo \u00e8 Taegu che \u00e8 stata anche capoluogo dell'intera provincia di Gyeongsang prima del 1896 e anche della Prefettura di Keish\u014d-hoku dal 1910. Attualmente, dal punto di vista amministrativo, Taegu \u00e8 contemporaneamente capitale del Nord Gyeongsang e citt\u00e0 metropolitana autonoma col rango di provincia, quindi esterna al territorio del Gyeongsang Settentrionale.\nGeografia antropica.\nSuddivisioni amministrative.\nIl Gyeongsang Settentrionale \u00e8 suddiviso in 10 citt\u00e0 (\"si\") ed 13 contee (\"gun\").\nTurismo a livello provinciale.\n\uacbd\uc0c1\ub3c4 - Gyeongsang-do.\nLe citt\u00e0 di Pohang (\ud3ec\ud56d\uc2dc) e Gyeongju (\uacbd\uc8fc\uc2dc), si trovano a nord della provincia di Gyeongsang (\uacbd\uc0c1\ubd81\ub3c4 Gyeongsangbuk-do) e offrono ai turisti esperienze uniche per poter esplorare la penisola sudcoreana, e la sua cultura appieno. Entrambe le citt\u00e0 sono facilmente raggiungibili con il KTX utilizzando la Donghae Line (\ub3d9\ud574\uc120 Donghae Seon), chiamata anche \u201cLinea del Mare d\u2019Oriente\u201d, la linea ferroviaria che collega la stazione di Busanjin a quella di Pohang.\n\ud3ec\ud56d\uc2dc \u2013 Pohang-si.\nProprio nel cuore della citt\u00e0, i turisti possono trovare il Mercato di Pohang Jukdo ((\ud3ec\ud56d \uc8fd\ub3c4\uc2dc\uc7a5Pohang Jukdo Sijang), il pi\u00f9 grande mercato tradizionale di tutta la costa est della regione di Gyeongsangbuk, molto popolare tra i coreani stessi e i visitatori stranieri, grazie ai suoi prodotti, venduti a un prezzo accessibile a tutti poich\u00e9 incredibilmente economico. \u00c8 un mercato aperto tutto l\u2019anno, per 14 ore al giorno (dalle 8.00 alle 22.00), dando ai turisti l\u2019opportunit\u00e0 di acquistare prodotti coreani e di artigianato degli stessi abitanti della provincia. Il mercato centrale di Pohang ospita anche il pi\u00f9 grande mercato di pesce della zona, il famoso Pohang Fish Market, costituito da pi\u00f9 di duecento venditori di pesce crudo, che vendono una grande quantit\u00e0 di pesce locale e di qualit\u00e0, sia fresco che essiccato, a prezzi davvero accessibili. Questo grande mercato di pesce all\u2019ingrosso \u00e8 rinomato in tutto il mondo per le sue specialit\u00e0 di pesce crudo e porridge di riso, come il mulhoe (\ubb3c\ud68c), una zuppa di pesce crudo piccante servita con pescato di stagione e jeonbok-juk (\uc804\ubcf5\uc8fd), una variet\u00e0 di porridge coreano (\uc8fd juk), con abalone e riso bianco. Visitando la citt\u00e0 di Pohang, oltretutto, \u00e8 immancabile una passeggiata lungo il Canale di Pohang (\ud3ec\ud56d\uc6b4\ud558), forse una delle pi\u00f9 famose attrazioni turistiche della citt\u00e0.\nViaggi / escursioni lungo il fiume di Pohang.\nIl mare di Pohang offre ai visitatori un\u2019ampia gamma di attrazioni, come escursioni e viaggi lungo tutta la zona. I turisti hanno dunque la possibilit\u00e0 di visitare il porto interno di Dongbinga, che ha perso il suo aspetto originario, che \u00e8 stato riutilizzato per creare nuovi spazi residenziali. Nel 2013, un nuovo corso d\u2019acqua \u00e8 stato battezzato col nome di Canale di Pohang, cos\u00ec da poter ospitare un gran numero di turisti da tutto il mondo. Attraverso le escursioni, i visitatori possono conoscere la storia generale di Pohang e, pi\u00f9 in particolare, la storia passata del Canale di Pohang. Questo viaggio offre anche la possibilit\u00e0 di prendere parte a una crociera che, lungo questo nuovo corso, si dirige verso il luogo di incontro tra il mare e il fiume, la cui lunghezza \u00e8 di 1,3 chilometri. L\u2019escursione \u00e8 adatta a chiunque: i visitatori possono restare una o pi\u00f9 notti, o possono soltanto partecipare a un corso/escursione di un solo giorno, che \u00e8 anche molto vantaggioso per le famiglie. Questo viaggio lungo il mare di Pohang \u00e8 la chiave per esplorare la provincia di Gyeongsang e per scoprire la storia stessa della citt\u00e0, dei suoi cittadini e anche del suo mare.\nHomigot Sunrise Square.\nHomigot \u00e8 localizzata nella parte pi\u00f9 a nord della penisola coreana. Seguendo le ricerche del Korea Astronomy and Space Science Institute, l\u2019orario in cui si pu\u00f2 vedere l\u2019alba il 1 gennaio \u00e8 alle 7.32, la prima in assoluto tra le prime albe di ogni anno in Corea. La piazza venne costruita per commemorare la veridicit\u00e0 di queste ricerche mediante il National Sunrise Festival. Nei dintorni, una delle pi\u00f9 grandi attrazioni che la Corea ha da offrire, c\u2019\u00e8 il Faro di Homigot, costruito nel 1908; il museo del faro, il monumento commemorativo del patriottismo di Lee Yuk-sa e il Daebo Sweater Bathm che utilizza le acque pure del Mare d\u2019Oriente. La Mano di Sangsaeng, una scultura di bronzo in due parti modellata come un paio di mani, venne realizzata nel Dicembre del 1999. Questa statua \u00e8 uno dei marchi pi\u00f9 importanti e simbolici del Sunrise Festival. La mano sinistra si trova sulla terra ferma, mentre la mano destra \u00e8 immersa nel mare. \u00c8 stata edificata per comunicare un messaggio: tutte le persone vivono insieme aiutandosi a vicenda proprio come Sangsaeng (\u201ccoesistenza\u201d in coreano). Alla base della piattaforma vi \u00e8 l\u2019immagine del sole e dei suoi due cerchi a rappresentanza dell\u2019armonia. Queste due mani commemorano gli spiriti della riconciliazione e della coesistenza cos\u00ec da poter celebrare un nuovo millennio.\n\uacbd\uc8fc\uc2dc- Gyeongju-si.\nCon una sola distanza di trenta minuti in autobus da Pohang, i turisti possono trovare Gyeongju (\uacbd\uc8fc\uc2dc), una citt\u00e0 piena di reliquie della dinastia Silla come di affascinanti beni locali e tradizionali, oltre che quartieri ricchi di street food. \u00c8 una delle pi\u00f9 grandi citt\u00e0 della provincia di Gyeongsang dopo Andong (\uc548\ub3d9\uc2dc), Gyeongju offre una moltitudine di attrazioni turistiche: alcuni dei complessi di tempi buddhisti pi\u00f9 famosi in Corea del Sud e siti storicamente rilevanti quali quello del Bulguksa Temple (\uacbd\uc8fc \ubd88\uad6d\uc0ac), il Donggung Palace (\uacbd\uc8fc \ub3d9\uad81), il Wolji Pond (\uacbd\uc8fc \uc6d4\uc9c0), il Seokguram Grotto (\uacbd\uc8fc \uc11d\uad74\uc554) e il Cheomseongdae Observatory (\uacbd\uc8fc \ucca8\uc131\ub300), insieme a un ampio numero di quartieri a tema cibo molto popolari (Summeori Food District, Mohwa Bulgogi Town e il Bomun Maeuntang District, per esempio) e il suo scenario unico. Per gli appassionati di cultura coreana, il Yangdong Folk Village (\uacbd\uc8fc\uc591\ub3d9\ubbfc\uc18d\ub9c8\uc744 Gyeongju Yangdong Minsok Maeul), a sedici chilometri a nord-est del centro della citt\u00e0, offre ai suoi visitatori la splendida possibilit\u00e0 di immergersi appieno nella storia coreana e nelle sue tradizioni visitando la moderna e tecnologicamente avanzata citt\u00e0 di Gyeongju.\nYangdong Minsok Maeul.\n\u00c8 uno dei villaggi pi\u00f9 vasti di tutta la Corea del Sud, e negli scorsi 40 anni \u00e8 stato designato sia come \u201cImportant Folklore Cultural Heritage n. 189\u201d dal governo sudcoreano (1984) che come \u201cWorld Heritage site\u201d dall\u2019UNESCO e dallo stesso governo sudcoreano (2010), principalmente grazie al suo perfetto stato di conservazione, al suo tradizionalismo e alla bellissima ambientazione naturale nella quale \u00e8 immerso.\nTumuli Gong-wong (Complesso Tombale di Daereungwong).\nIl parco custodisce 23 tombe di monarchi della dinastia Silla e dei membri della famiglia reale. Dall\u2019esterno, assomigliano alle erbose collinette che riecheggiano le montagne all\u2019infuori della citt\u00e0. Molti di questi tumuli conservano molti favolosi tesori, che si trovano ora in esposizione al Gyeongju National Museum. Una delle tombe, Cheonmachong, \u00e8 aperta ai visitatori ma venne precedentemente chiusa per un restauro. Tredici metri in altezza e quarantasette metri in diametro, questa tomba fu scavata intorno alla fine del quinto secolo. Riproduzioni della corona d\u2019oro, di braccialetti, ornamenti in giada, armi e cercamiche che vi furono ritrovati sono ora conservati in teche di vetro, intorno alla stessa tomba. Il parco \u00e8 un posto di vera bellezza, e di sublime romanticismo ove si pu\u00f2 passeggiare e girovagare, specialmente all\u2019alba e al tramonto.\nTombe di Noseo-dong.\nLe tombe della dinastia Silla sono collocate nei pressi della principale area commerciale del quartiere di Noseo-dong. Seobongchong e Geumgwanchong sono due tombe adiacenti, scavate tra il quarto e il quinto secolo. Vennero scoperte attraverso degli scavi conseguiti tra il 1921 e il 1946; tra i ritrovamenti ci furono anche due corone d\u2019oro. Dall\u2019altra parte della strada c\u2019\u00e8 Bonghwadae, da cui spuntano numerosi e maestosi alberi. \u00c8 una delle pi\u00f9 grandi tombe tuttora esistenti della dinastia Silla, con un\u2019altezza di 22 metri e una circonferenza di 250 metri; adiacente a essa si trova Geumnyeongchong.\nCheomseongdae (\u201ctorre da cui osservare le stelle\u201d in coreano).\n\u00c8 un osservatorio astronomico situato a Gyeongju, nella Corea del Sud. \u00c8 uno dei pi\u00f9 antichi osservatori astronomici in Asia, ed eventualmente anche del mondo. Venne edificato nel settimo secolo durante il regno Silla, la cui capitale era Seorabeol, attuale Gyeongju. Venne designato come 31\u00ba tesoro nazionale il 20 dicembre 1962. Con un\u2019altezza di 9.17 metri, \u00e8 diviso in tre parti: uno stilobate, la base su cui \u00e8 costruito, una curva strutta cilindrica che ne caratterizza il corpo, e un tetto quadrato. Nella parte intermedia della struttura, troviamo una grande finestra quadrata e l\u2019entrata per raggiungere l\u2019interno.\nTempli di Bulguk-sa.\nBulguksa si trova in pendenza sul Monte Toham. Si tratta di un grande tempio nell\u2019undicesimo distretto dell\u2019ordine buddhista coreano dei Jogye e comprende sette dei tesori nazionali di tutta la Corea del Sud. Questo tempio \u00e8 stato classificato come primo sito storico e panoramico dal governo sudcoreano. Nel 1995, il Bulguksa divenne uno dei patrimoni dell\u2019UNESCO cos\u00ec come il Seokguram Grotto, che si trova quattro chilometri pi\u00f9 a est. Tre le prime stampe in legno al mondo, venne trovata nel 1966, proprio l\u00ec, una versione del Dharani Sutra datata tra il 704 e il 751. \nGrotta di Seokguram.\nIl Tempio sotterraneo di Seokguram \u00e8 un eremo che fa parte del complesso del tempio di Bulguksa. Dal 1962 \u00e8 stato classificato tesoro nazionale n. 24 dal governo sud coreano. La grotta si affaccia sul Mar del Giappone e si trova a 750 metri sul livello del mare. Nel 1995 venne inserito nell'elenco dei Patrimoni dell'umanit\u00e0 dell'UNESCO insieme al Tempio di Bulguksa, in quanto contiene alcune delle principali sculture buddhiste del mondo. Secondo la tradizione venne costruito da Kim Daeseong e originariamente il suo nome era Seokbulsa (\"Tempio di Buddha in pietra\"). La grotta venne ultimata nel 774, poco dopo la morte di Kim. Oggi il tempio \u00e8 considerato uno dei principali luoghi turistici della penisola coreana. La vista del sole che sorge dal mare, alla quale si pu\u00f2 assistere da vicino al porticato del Buddha seduto, \u00e8 particolarmente popolare.\n\uc548\ub3d9\uc2dc- Andong-si.\nVillaggio tradizionale Hahoe.\nIl Villaggio Hahoe \u00e8 un villaggio tradizionale della dinastia Joseon. \u2018Ha\u2019 \u00e8 l\u2019abbreviazione di fiume e \u2018hoe\u2019 significa girarsi, tornare, fare ritorno. Il villaggio \u00e8 importante per la cultura coreana perch\u00e9 preserva architetture del periodo Joseon, tradizioni popolari, libri preziosi e una antica tradizione di villaggi basati sui clan. Il villaggio si trova ad Andong, nel nord Gyeongsang. A nord possiamo trovare la scogliera di Buyongdae mentre il monte Namsan si staglia a sud del villaggio. Il villaggio \u00e8 diviso in linee geometriche chiamate pungsu che fanno prendere al villaggio la forma di un fiore di loto o due virgole incrociate. Il villaggio \u00e8 entrato nella lista dei Patrimoni mondiali dell\u2019UNESCO insieme al villaggio tradizionale Yangdong nel 2010. \n\ud568\uc548\uad70 \u2013 Haman-gun \nLa prefettura di Haman (Haman-gun) si trova a sud della provincia di Gyeongsang in Sud Corea. Confina con la prefettura di Changwon ad Est ad a Sud, quella di Changyeong a Nord e con Uiryeong ad Ovest. Occupa circa il 3.9% della provincia di Gyeongsangnam. Haman si estende per circa 29\u00a0km da Est ad Ovest e per circa 26\u00a0km da Nord a Sud. Si trova pi\u00f9 o meno al centro della provincia Gyeongsnam. La prefettura \u00e8 per la maggior parte montagnosa con il fiume Gaya che attraversa la valle. Il picco pi\u00f9 alto nella prefettura di Haman-gun \u00e8 il Yeohang (770m). Il fiume Namgang viene individuato come confine tra la prefettura di Uiryeong e Haman mentre il fiume Nakdong come confine tra Haman e Changyeong.\n\"Il parco di Ipgok:\".\nLa riserva di Ipgok \u00e8 un parco che venne usato per ottenere acqua per uso agricolo, durante il periodo della colonizzazione giapponese, bloccando parte del fiume in una valle naturale. Vicino alla riserva, una densa foresta di pini si prolunga lungo la ripida scogliera ed un percorso di trekking scorre nel bosco. In primavera, gli alberi di ciliegio rendono il panorama scenografico nelle vicinanze dell\u2019area ed anche le azalee sbocciano sulle creste e sulle scogliere. La riserva si estende per una circonferenza di circa 4\u00a0km rendendola la pi\u00f9 grande riserva in Haman. \u00c8 a forma di serpente, rendendo impossibile vedere il punto iniziale e quello finale alo stesso momento.\n\"Parco di Hamju:\".\n\u00c8 uno spazio di benessere e coltivazione emotiva dei cittadini della prefattura di Haman, \u00e8 anche un parco dove poter assistere in modo pittoresco al cambiare delle quattro stagioni con tutti e cinque i sensi. \u00c8 stato creato nel 2003. In pi\u00f9, dato che nelle vicinanze del parco vi sono strutture culturali e sportive, si possono godere di svariati eventi culturali. Anche di notte, si possono incontrare molti militari che assistono alla bellezza del parco. Il parco di Hamju, sempre aperto a turisti ed ai militari, \u00e8 un piacevole luogo di incontro.\n\uae40\ud574\uc2dc \u2013 Gimhae-si.\nGimhae \u00e8 una citt\u00e0 che si trova nella provincia del Sud Gyeongsang, in Sud Corea. Gimhae \u00e8 situata nelle vicinanze del fiume Nakdong. \u00c8, inoltre, il luogo di nascita di un passato presidente dello stato, Roh Moo-hyun.\n\"Museo Nazionale di Gimhae:\".\nIl 29 Luglio 1998, viene aperto il Museo Nazionale di Gimhae per consentire la ricerca e la preservazione del patrimonio culturale del antico Regno di Gaya. Il museo si trova ai piedi della cima di Gujibong a Gimhae-si, nel punto in cui si crede che il Regno sia stato fondato. Nell museo sono esposti dei beni del Regno di Gaya, oltre a relitti del periodo preistorico trovati nei dintorni di Busan e Gyeongsangnam, e beni del patrimonio culturale di Byeonhan, ovvero le fondamenta per la crescita di Gaya. Differentemente da altri regni antichi, restano relativamente pochi dati storici su Gaya. Per questa ragione, relitti e resti scovati durante gli scavi archeologici in corso necessitano di essere studiati per capire l\u2019antico regno. Proprio per questo motivo, il Museo Nazionale di Gimhae \u00e8 un museo specializzato che viene utilizzato dagli archeologi professionisti e dal pubblico generale.\n\"Parco ferroviario di Gimhae Nakdonggang:\".\nIl parco ferroviario di Gimhae Nakdonggang si estende per un percorso di circa 3 kilometri, incluso un poste che attraversa il fiume Nakdonggang. Un'altra attrazione nelle vicinanze \u00e8 la Cava del Vino. La Cava del Vino \u00e8 un perfetto luogo per appuntamenti romantici per le sue luci luminose. Vi sono esposte anche varie sculture e opere d\u2019arte creative per scattare foto ricordo. La cava ha, al suo interno, un'enoteca dove i turisti possono rilassarsi ed assaporare il gusto di un vino alle more fatto nella zona. Il vino viene anche venduto a bottiglia, perfetto per un regalo o come souvenir.\nGEOJE-SI (\uac70\uc81c\uc2dc).\nFestival del merluzzo di geoje (\uac70\uc81c \ub300\uad6c\uc218\uc0b0\ubb3c\ucd95\uc81c).\nQuesto festival presenta una grande variet\u00e0 di esibizioni ed eventi. In particolare, molti turisti visitano volentieri il Coldfish Direct Sales Marketplace, un mercato di vendita di merluzzi a buon prezzo, e aste di merluzzo in loco. All\u2019interno del festival, turisti e visitatori possono comprare merluzzi e altre variet\u00e0 di pesci salati a prezzi accessibili per tutti, oltre a poter assaggiare i prodotti locali. Si tiene soltanto in Dicembre, il 21 e il 22, nell\u2019area portuale di Oepohang, visitabile e accessibile a gente di tutte le et\u00e0, raggiungibile in auto o comodamente in autobus.\nFestival floreale (\uac70\uc81c\uc12c\uaf43\ucd95\uc81c).\nQuesto festival si tiene al centro di sviluppo dell\u2019agricoltura della citt\u00e0, incentrato su temi artistici e culturali riguardanti alcuni fiori autunnali. Vi sono diversi eventi quali esibizioni di sculture di fiori autunnali, colline ricoperte di fiori, centri dove poter esaminare gli alberi in fiore, e cos\u00ec via. Inoltre, questo festival offre a visitatori e turisti la possibilit\u00e0 di assistere a vari spettacoli, a dei Nanta (spettacoli comici sud-coreani senza parlato), canzoni folkloristiche, spettacoli di danza e di magia. Per entrare, \u00e8 necessario pagare una tariffa d\u2019ingresso molto accessibile: per gli adulti il costo d\u2019entrata \u00e8 di 3000 won mentre per i bambini e i teenagers il prezzo scende rispettivamente a 2000 won, e chiunque pu\u00f2 partecipare, a qualsiasi et\u00e0. \u00c8 facilmente raggiungibile in treno usufruendo del KTX dal Terminal di Seoul Nambu.\nVillaggio di pescatori di dojangpo (\ub3c4\uc7a5\ud3ec\uc5b4\ucd0c\uccb4\ud5d8\ub9c8\uc744).\nQuesto villaggio si trova vicino alla scogliera di Sinseondae e vicino alla Collina Ventosa; \u00e8 un\u2019attrazione molto popolare tra le coppie per via della sua bellissima vista mozzafiato. La scogliera di Sinseondae \u00e8 composta da rocce dalle strane forme che si estendono orizzontalmente, facendo sembrare che le rocce sorreggano l\u2019oceano stesso. Nei dintorni i turisti possono trovare diverse attrazioni, quali la bellissima spiaggia di Yeocha, rinomata location del film \u201cThe Gingko Bed (1996\u201d, e la Collina Ventosa (Windy Hill). Questo villaggio \u00e8 aperto al pubblico tutti i giorni, eccetto il luned\u00ec, in cui si pu\u00f2 imparare a impostare la rete da pesca e sperimentare la tradizionale pesca della triglia.\nWindy hill \u2014 collina ventosa (\ubc14\ub78c\uc758 \uc5b8\ub355).\nSi traUa di una rigogliosa collina verde dai tratti esotici e pittoreschi, molto famosa e rinomata come attrazione turistica in tutta la Corea del Sud. \u00c8 interamente coperta di erba e si eregge come affacciandosi sul mare. Infatti, \u00e8 visibile anche dal famoso traghetto turistico che conduce all\u2019isola di Oedo e al fiume Haegum. Numerosi turisti e visitatori vi si dirigono, soprattutto dopo che divenne una famosa location per diversi e popolari drama coreani (serie tv molto simili a delle fiction), quali \u201cIl giardino di Eve (2003)\u201d e \u201cMerry-Go-Round (2004)\u201d. Il suo nome deriva dalla scelta di diversi e numerosi visitatori che si possono definire quasi \u201cfans\u201d del posto. Essi possono fare lunge passeggiate verso la collina, lungo il sentiero interamente in legno, partendo dal pontile, potendo ammirare in lontananza anche il villaggio di Hakdong. \u00c8 aperta al pubblico tutto l\u2019anno e i visitatori possono beneficiare di agevolazioni per il parcheggio senza pagare alcuna tariffa d\u2019ingresso.\nOsservatorio di sinseondae (\uc2e0\uc120\ub300 \uc804\ub9dd\ub300).\nSi trova tra il villaggio di Dojangpo e il fiume Haegeum. Quest\u2019osservatorio offre viste pittoresche sulle fantastiche rocce che si emergono sul profondo oceano dalle diverse tonalit\u00e0 di blu. In coreano, \u201csinseon\u201d significa \u201cesseri soprannaturali, si narra che la bellezza di questo luogo attragga questi esseri che vengono per divertirsi. Il blu e il giallo stratificata nelle rocce raccontano una storia unica di questo territorio. Una scalinata che parte dalla strada guida i visitatori direttamente al punto d\u2019osservazione, e lo stesso osservatorio \u00e8 raggiungibile in auto e si pu\u00f2 visibilmente scorgere una volta passata la stazione di servizio lungo il litorale costiero della strada principale. Camminando attraverso le rocce di Sinseondae, \u00e8 possibile avvistare anche incredibili paesaggi delle isole circostanti. Anche qui sono stati girati diversi spot pubblicitari e programmi televisivi, potendo quindi usufruire del meraviglioso panorama. Nei mesi di aprile e maggio, sono visibili dei bellissimi fiori di canola di un giallo cangiante lungo tutta l\u2019isola.\nSpiaggia di hakdong mongdol (\ud559\ub3d9\ubabd\ub3cc\ud574\ubcc0).\nCircondata dal monte Nojasan e Garasan Mountain, questa spiaggia offre un'atmosfera accogliente. \u00c8 cos\u00ec chiamato perch\u00e9 la sua forma ricorda una gru (in coreano \u201chak\u201d), che vola fino al cielo. Rispetto ad altre spiagge, \u00e8 costituita da piccoli ciottoli chiamati \u201cmongdol\u201d in coreano, e si estende su una lunghezza di circa 1,2 chilometri, ed \u00e8 larga 50 metri, coprendo un'area di 30.000 m\u00b2 a partire dalla roccia di Yongbawi. Camminando su questi ciottoli, si pu\u00f2 provare un senso di pace e relax, e il suono delle onde \u00e8 molto rinfrescante. I visitatori possono anche lenire i loro piedi mentre camminano sulle rocce e poter sperimentare la digitopressione sulla pianta dei piedi. La selvaggia foresta di camelie, che fiorisce lungo la riva del mare nei mesi di febbraio e marzo, crea un paesaggio incantevole. Durante l'estate, la spiaggia di Hakdong Mongdol ha molti visitatori ed \u00e8 il luogo perfetto per trascorrere le vacanze in famiglia. L'acqua \u00e8 limpida e pulita ed \u00e8 possibile montare le tende sulla spiaggia. Vicino alla spiaggia, non ci sono solo ottimi ristoranti specializzati in \u201choe\u201d (pesce crudo a fette), ma anche servizi igienici per famiglie che sono ben attrezzati. Viene anche organizzato un festival sulla spiaggia ogni estate. Una nave turistica parte da Hakdong, come anche crociere verso l'isola di Haegeumgang e Oedo-Botania. \u00c8 possibile anche partecipare a un corso di escursionismo per tutti, senza limiti di et\u00e0. La capienza massima della spiaggia \u00e8 di 20.000 persone circa. Anche i turisti e i vacanzieri possono beneficiare dei parcheggi disponibili e di alloggi, ristoranti, negozi di alimentari, fontane, docce, campeggi e cos\u00ec via.\nOedo botania (\uc678\ub3c4 \ubcf4\ud0c0\ub2c8\uc544).\nSi tratta di un giardino botanico marino situato su un'isola nel parco nazionale di Hallyeohaesang, tra Tongyeong e l'isola di Geojedo. Trent'anni fa era un giardino privato, ma ora si \u00e8 espanso fino a coprire tutta l\u2019isola con una pletora di piante in stile europeo nei giardini, decorati con sculture e statue. Nel giardino fiorisce un tripudio di fiori in aprile, e i visitatori possono passeggiare all\u2019ombra lungo dei sentieri boscosi in estate. Recentemente, sono state trovate impronte di dinosauri sull'isola, accrescendo il suo valore. La caffetteria dell'isola offre bevande e sfiziosi e leggersi spuntini, insieme a una fantastica vista dell'isola di Haegeumgang e del mare blu circostante. Oedo-Botania \u00e8 accessibile solo tramite un tour in traghetto, e non ci sono alloggi sull'isola. La durata del tour \u00e8 di circa un'ora e trenta minuti, e ha due diversi orari di apertura a seconda delle stagioni: in estate l'orario di apertura \u00e8 dalle 08.00 alle 19.00, ma in inverno sono aperti dalle 08.30 alle 17.00. Ci sono anche dei parcheggi, disponibili al molo dei traghetti e diverse tariffe di entrata: i turisti possono spendere dagli 11.000 won per gli adulti agli 8.000 won per gli adolescenti, con vantaggi per i bambini, spendendo solo 5.000 won e per le scolaresche la quota \u00e8 di 6.000 won e per i bambini \u00e8 di 4.000 won. I visitatori possono anche trovare altre strutture, come giardini a tema, osservatori, aree di sosta, sentieri per passeggiare, negozi e altro.\nForesta ricreativa di geoje (\uac70\uc81c\uc790\uc5f0\ud734\uc591\ub9bc).\nQuesta foresta ricreativa si trova sull'isola di Geoje, a Gyeongsangnam-do richiesta dalla famosa spiaggia di Hakdong. Poich\u00e9 si trova sul bordo del monte Nojasan, i turisti possono facilmente vedere la spiaggia di Geoje dalla cima della montagna. Poich\u00e9 la salita non \u00e8 molto ripida, anche le famiglie possono godersela. Ci sono passeggiate, strutture per lo sport, una cucina comune, bungalow, e bagni nella foresta, oltre a strutture ricreative, baite e campeggi disponibili. \u00c8 possibile effettuare la prenotazione online. Questa foresta \u00e8 stata aperta al pubblico nel 1993. L\u2019orario di visita per turisti e visitatori inizia alle 09:00 e termina alle 18:00, ma per il check-in di campeggi e alloggi, i giorni hanno orari di apertura diversi. Ci sono anche parcheggi e diverse tariffe di entrata per gruppi e singoli, con sconti per bambini e adolescenti."}
{"id": "1175093", "revid": "110157", "url": "https://it.wikipedia.org/wiki?curid=1175093", "title": "Serie A 1969-1970 (pallacanestro maschile)", "text": "Il campionato di Serie A pallacanestro maschile 1969-1970 \u00e8 stato il quarantottesimo organizzato in Italia.\nLa formula rimane invariata: le 12 squadre si affrontano in partite di andata e ritorno, lo scudetto viene assegnato alla prima in classifica e le ultime due retrocedono in Serie B. L'Ignis Varese vince il suo secondo scudetto consecutivo e quarto in totale precedendo le milanesi Simmenthal e All'Onest\u00e0.\nVarese conquista inoltre la Coppa Campioni 1969-1970."}
{"id": "1175096", "revid": "339392", "url": "https://it.wikipedia.org/wiki?curid=1175096", "title": "Frizz Pelmo Pesaro", "text": ""}
{"id": "1175097", "revid": "57872", "url": "https://it.wikipedia.org/wiki?curid=1175097", "title": "Villa Magni (San Terenzo)", "text": ""}
{"id": "1175098", "revid": "767487", "url": "https://it.wikipedia.org/wiki?curid=1175098", "title": "Division 1 1998-1999", "text": "La Division 1 1998-1999 \u00e8 stata la 62\u00aa edizione della massima serie del campionato francese di calcio, disputata tra il 7 agosto 1998 e il 29 maggio 1999 e concluso con la vittoria del , al suo quinto titolo.\nCapocannoniere del torneo \u00e8 stato Sylvain Wiltord () con 21 reti.\nStagione.\nNovit\u00e0.\nGrazie al ruolo di primo piano nel ranking UEFA, il campionato pot\u00e9 beneficiare di un'ulteriore riforma apportata dalla UEFA sul formato delle proprie competizioni: l'accesso alla fase a gironi della Champions League fu esteso alla seconda classificata, con la terza che avrebbe invece ottenuto la qualificazione per il turno preliminare. L'abolizione della Coppa delle Coppe e la conseguente decisione di qualificare la vincitrice della coppa nazionale in Coppa UEFA comport\u00f2 inoltre la riduzione della zona valida per l'accesso diretto alla terza competizione europea, appannaggio della quarta classificata. Le tre squadre successive avrebbero infine guadagnato il diritto a disputare l'Intertoto.\nAvvenimenti.\nCon una striscia di cinque risultati utili consecutivi, il tent\u00f2 una prima fuga: inizialmente inseguito dall', dall'ottava giornata si fece avanti l', che diede avvio a una lotta al vertice che caratterizz\u00f2 l'andamento dell'intero campionato: effettuato il sorpasso all'undicesimo turno, i marsigliesi mantennero il primato fino alla quindicesima giornata, concludendo poi il girone di andata a pari merito con i girondini.\nIn apertura del girone di ritorno l'Olympique Marsiglia, sebbene sconfitto per 4-1 nello scontro diretto a Bordeaux, sembr\u00f2 essere in grado di mantenere il primato, ma nelle giornate successive le due squadre si alternarono in vetta alla classifica fino alla terzultima, quando una vittoria in rimonta del Bordeaux contro i campioni uscenti del e il recupero del contro l'Olympique Marsiglia lanciarono definitivamente i girondini verso il titolo. Decisivo, per il verdetto finale, fu l'andamento dell'ultima giornata: mentre i marsigliesi mantennero il vantaggio acquisito contro il fino al fischio finale, il Bordeaux si fece rimontare due volte dal Paris Saint-Germain, risolvendo definitivamente l'incontro con un gol di Pascal Feindouno allo scadere.\nAll'Olympique Marsiglia rimase quindi la qualificazione diretta in Champions League mentre l'Olympique Lione ottenne l'accesso ai preliminari della massima competizione europea prevalendo sul , che pot\u00e9 beneficiare dell'unico posto valevole per la qualificazione in Coppa UEFA mediante classifica. In Intertoto ebbero accesso il e il assieme al , quest'ultimo per rinuncia del Paris Saint-Germain.\nVincendo all'ultima giornata contro un Rennes ancora in corsa per i preliminari di Champions League, l' super\u00f2 il , che retrocesse per via della peggior differenza reti nei confronti del . Chiusero la classifica il ed il , arresesi rispettivamente con 90 e 180 minuti di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175101", "revid": "113915164", "url": "https://it.wikipedia.org/wiki?curid=1175101", "title": "Gruppo di ricerca e informazione socio-religiosa", "text": "Il Gruppo di ricerca e informazione socio-religiosa (GRIS) \u00e8 un'organizzazione cattolica culturale e religiosa, senza fini di lucro, fondata nel 1987 per promuovere la ricerca e lo studio sulle sette, i nuovi movimenti religiosi e la fenomenologia ad essi correlata.\nStoria.\nDopo un periodo di attivit\u00e0 di qualche anno, l'organizzazione si costituisce ufficialmente l'8 febbraio 1987 con il nome di Gruppo di ricerca e di informazione sulle sette, denominazione che manterr\u00e0 sino all'anno 2002 quando muta la sua denominazione in quella attuale.\nNel 1987 viene istituita la sede nazionale a Bologna e il 25 settembre 1990 il suo statuto viene approvato dalla Conferenza Episcopale Italiana a norma del codice di diritto canonico. Il 6 febbraio 2002 un nuovo statuto riceve l'approvazione della CEI.\nAttivit\u00e0 istituzionale.\nSin dalla sua fondazione l'associazione svolge attivit\u00e0 di ricerca sui diversi movimenti religiosi, fornendo le risorse umane e organizzative per analizzarli a vari livelli: culturale, religioso, scientifico e sociale.\nL'associazione cura inoltre la formazione e l'aggiornamento degli educatori e degli operatori che conducono le indagini sulle tematiche di riferimento; Il GRIS analizza e promuove gli strumenti pastorali, sociali e scientifici che garantiscano un approccio razionale e documentato all'oggetto di investigazione.\nIl GRIS, che pone a proprio fondamento il precetto della carit\u00e0, promuove per mezzo dell'azione dei soci, un \"rispettoso aiuto\" nei confronti di coloro che si trovano in condizione di disagio psicologico in seguito all'attivit\u00e0 di organizzazioni religiose o parareligiose che li riducono in stato di debolezza.\nObiettivi.\nLe finalit\u00e0 del GRIS sono:\na) promuovere e svolgere la ricerca, lo studio e il discernimento, fornire informazione e consulenza sulle religioni, le sette e la fenomenologia a esse correlata, a livello culturale, religioso, scientifico e sociale;\nb) curare la formazione e l'aggiornamento di educatori e operatori sulle tematiche di pertinenza dell'associazione;\nc) analizzare e promuovere gli strumenti pastorali, culturali, educativi, scientifici e sociali che permettano un opportuno, adeguato e documentato approccio alla problematica di cui al presente articolo, lett. a);\nd) promuovere un rispettoso aiuto nei confronti di quanti vivono una situazione problematica o di disagio causata dall'attivit\u00e0 di aggregazioni o singole persone che operano in ambito religioso, parareligioso, spiritualista o magico.\nIl GRIS realizza le proprie finalit\u00e0:\na) promuovendo e organizzando convegni, corsi, conferenze e incontri a vario livello;\nb) formando e aggiornando persone destinatarie delle sue attivit\u00e0;\nc) radunando \u00e9quipe di specialisti tratti da vari campi per affrontare a livello multidisciplinare le tematiche di sua pertinenza;\nd) preparando e diffondendo pubblicazioni, sussidi e strumenti pastorali, culturali, educativi, scientifici e sociali;\ne) intervenendo sui mezzi di comunicazione e informazione;\nf) promuovendo e curando collaborazioni e scambi culturali con organismi pubblici e privati, nazionali e internazionali, con organizzazioni simili operanti in altri paesi, con quanti, pur se di fede diversa, siano disponibili a collaborare con spirito ecumenico o di dialogo e con metodo scientificamente valido;\ng) cercando il dialogo, dove e quando possibile, con le persone aderenti ad altre fedi religiose o che si riconoscono in dottrine e visioni particolari;\nh) aprendo centri di ascolto con la consulenza di legali, medici, psicologi, sacerdoti e specialisti vari;\ni) mostrando attenzione e spirito di accoglienza alle persone che, uscite da esperienze religiose, pseudoreligiose, spiritualistiche o magiche, sono alla ricerca della verit\u00e0;\nj) promuovendo ogni altra attivit\u00e0 che venga ritenuta opportuna nell'ambito delle proprie finalit\u00e0 istituzionali.\nOrganizzazione.\nA norma dello statuto, gli organi dell'Associazione sono: l'assemblea, il consiglio nazionale, la giunta esecutiva.\nAttualmente \u00e8 presidente del GRIS il padre domenicano Fran\u00e7ois Dermine, segretario Giuseppe Ferrari, tesoriere Luigi Laffusa e consigliere spirituale don Battista Cadei. Gli altri due membri della giunta esecutiva sono l\u2019Avv.Giovanna Balestrino e la dott.ssa Elena Melis."}
{"id": "1175102", "revid": "1718925", "url": "https://it.wikipedia.org/wiki?curid=1175102", "title": "Santa Maria la Bruna", "text": "Santa Maria la Bruna, indicata anche nella forma Santa Maria La Bruna, \u00e8 una frazione del comune campano di Torre del Greco, nella citt\u00e0 metropolitana di Napoli, ed ha una popolazione di circa 5.000 abitanti.\nStoria.\nVista la fertilit\u00e0 della piana vesuviana su cui sorge, il paese \u00e8 un insediamento di tradizione prevalentemente agricola, nonostante la vicinanza con il mare. Con l'espansione urbanistica avvenuta tra gli anni '60 e '70 del XX secolo, nell'Area metropolitana di Napoli, anche Santa Maria ha subito una forte espansione con la costruzione di numerose abitazioni, ed il conseguenziale e notevole aumento della popolazione residente.\nGeografia.\nSituata lungo la costa tirrenica, al centro del Golfo di Napoli ed alle spalle del Vesuvio, a breve distanza dalla penisola sorrentina, Santa Maria la Bruna \u00e8 ubicata circa 5 km sud di Torre del Greco, con cui \u00e8 urbanisticamente contigua, e dista 19 km dal centro di Napoli. Gli altri centri pi\u00f9 vicini sono la frazione torrese di Leopardi, a circa 1 km a nord, Torre Annunziata (4 km est) e Trecase (4,5 km nord).\nInfrastrutture e trasporti.\nFerrovie.\nLa frazione \u00e8 servita dall'omonima stazione ferroviaria, ubicata sulla linea Napoli-Salerno, e servita da treni a carattere regionale. Essa ospita inoltre un importante impianto di Officine Grandi Riparazioni (OGR) delle FS.\nAltri trasporti.\nGli svincoli autostradali pi\u00f9 vicini a Santa Maria, entrambi sull'A3 Napoli-Salerno, sono \"Torre Annunziata Nord\" (a 3 km) e \"Torre del Greco\" (a 5,5 km), mentre la Strada statale 18 Tirrena Inferiore attraversa la vicina frazione di Leopardi, a poco pi\u00f9 di 1 km nord. I porti pi\u00f9 vicini sono quelli di Torre annunziata e Torre del Greco."}
{"id": "1175105", "revid": "92723", "url": "https://it.wikipedia.org/wiki?curid=1175105", "title": "Masserie di Fasano", "text": "La masseria \u00e8 l'espressione di un'organizzazione geo-economica legata al Latifondo, la grande propriet\u00e0 terriera che alimentava le rendite delle classi aristocratiche e della borghesia. Le masserie erano quindi delle grandi aziende agricole abitate, a volte, anche dai proprietari terrieri, ma la grande costruzione rurale comprendeva pure gli alloggi dei contadini, in certe zone anche solo stagionali, le stalle, i depositi per foraggi e i raccolti, nella lama della masseria signora Cecca esiste ancor oggi un villaggio medievale abbandonato. Altra funzione era quella di posto di guardia a difesa dalle scorrerie dei nemici, in particolare pirati turchi, notevole esempio di masseria fortificata con quattro bastioni angolari, caditoie e garitte \u00e8 l'imponente masseria Pettolecchia.\nLe campagne di Fasano, come tutte quelle del Salento settentrionale, sono ricche di antiche masserie. Costituivano un centro polifunzionale importante per tutta la zona in cui sorgevano, la componente religiosa era parecchio sentita tanto che ogni masseria ha al suo interno chiesette e cappelle, con decorazioni, affreschi, dipinti e reliquie antichissime.\nFino a qualche decennio fa molte masserie erano ancora abitate e alcune lasciate in rovina, oggi si sta assistendo alla loro ristrutturazione e conversione in Bed and Breakfast, ristoranti e Hotel a 5 stelle lusso.\nMasserie con insediamenti rupestri.\nMasseria \"Ottava Grande\".\nMasseria con torre fortificata sviluppata su tre piani. \u00c8 possibile notare, come pu\u00f2 succedere solo in poche masserie, il passaggio dal centro agricolo rupestre, sorto nella lama sottostante, a quello dalla torre, lasciando intatti solo il trappeto e la chiesa.\nLa torre fu costruita intorno al 1590, rappresenta l'esempio di masseria pi\u00f9 antico della zona. La chiesa, che la storiografia attribuisce a San Pietro, fu costruita intorno al 1200, - le prime notizie della facciata romanica della chiesa di San Pietro si hanno nel 930, - rientra nella tipologia di chiese a tripla cupola in asse, molto diffusa in Puglia, e che ha come esempio pi\u00f9 evoluto il Duomo di S. Corrado a Molfetta. In epoca successiva alla sua costruzione, viene aggiunta una campata nella parte antistante. La chiesa \u00e8 quindi distribuita in tre navate (quella centrale coperta da tre cupole in asse e da una volta a crociera, le due laterali coperte da volte a crociera). Le tre navate terminano in pianta con tre absidi, la forma delle quali \u00e8 visibile anche dall'esterno e sono decorate con un motivo ad archetti pensili tipico dell'architettura romanica pugliese.\nSi possono individuare tre strutture di epoche differenti: la torre, una costruzione successiva ad essa addossata e le ultime stalle con la casa del massaro. Il piano inferiore ospita le stalle e gli ambienti di lavorazione di prodotti caseari.\nUn ponte sostenuto sotto da un arco, a sostituzione del ponte levatoio, collega la scala di due rampe perpendicolari all'ingresso della torre.\nLa torre, la chiesa e le piscine furono completamente ristrutturate negli anni 80 dalla famiglia Noferini.\nNegli anni 80 la famiglia Noferini acquista gran parte dell'immobile e dei terreni retrostanti la masseria e la stessa chiesa. Vengono attuate numerose modifiche ad essa, cambiando e alterando la sua fisionomia; viene scavato infatti un grande fossato per la predisposizione di una piscina, tuttora purtroppo visibile. A quegli anni risale anche lo sfregio ad alcuni affreschi presenti nella chiesa di S. Pietro.\nMasseria \"San Domenico\".\nLa Masseria San Domenico \u00e8 un'antica torre di avvistamento del Quattrocento, situata sulle coste del comune di Fasano presso la localit\u00e0 Savelletri, da cui i Cavalieri di Malta, che avevano la loro base principale in Puglia nel vicino porto di Santo Stefano a Monopoli, si difendevano contro la minaccia degli ottomani. \nFino al XVIII secolo la torre \u00e8 stata circondata da un agglomerato abitativo che ne fa oggi una delle pi\u00f9 importanti masserie fortificate della zona.\nFino agli anni '90 la masseria \u00e8 stata un centro agricolo, successivamente \u00e8 stata restaurata, rispettando a pieno le antiche forme e i materiali originali, ricavando un raffinato albergo, circondato dall'uliveto millenario e da macchia mediterranea.\nOggi la masseria \u00e8 circondata da un prestigioso campo di golf a 18 buche (\"San Domenico Golf\") tra ulivi secolari lungo un tratto di costa adriatica.\nMasseria \"Sant'Angelo De' Grecis\".\nLa masseria, conosciuta anche come \"Abazia di San Lorenzo\", risale al XII secolo e ha origine dall'insediamento rupestre di Lama di San Lorenzo. Sulla sinistra dell'edificio si impone una suggestiva torre merlata.\nNel XIII secolo divenne propriet\u00e0 del monastero di Santo Stefano di Monopoli mentre nel XIV secolo pass\u00f2 a rendita cardinalizia. Fino al 1665 fu una grancia dell'abbazia dei monaci greci di San Nicola in Casole di Otranto. \nNel 1693 la propriet\u00e0 pass\u00f2 al Cardinale Imperiale che vi edific\u00f2 la chiesa introducendovi il culto di San Lorenzo Martire.\nL'abitazione, costruita con tufo delle Murge, \u00e8 collocata sulla destra della struttura ed \u00e8 la parte pi\u00f9 antica della masseria (risalente al Cinquecento). Di fronte alla casa del massaro vi \u00e8 l'edificio di un antico frantoio del Settecento restaurato e sede del Museo dell'Olio d'Oliva, con vari strumenti della lavorazione olivicola, mentre alle spalle del palazzo c'\u00e8 un antico agrumeto.\nAltre Masserie.\nMasseria Casaburo.\nSituata alle spalle delle colline della Selva di Fasano. Il nome si ipotizza derivi da \"Casalbore\" per il suo orientamento a est. \n\u00c8 uno dei pochi esempi di masserie con architettura mista: un gruppo di trulli e una corte risalenti alla fine del XV secolo formano il corpo principale, la casa padronale al primo piano e la casa del massaro, risalenti al settecento e all'Ottocento. Circondata da una pineta privata con un sottobosco di piante mediterranee.\nOggi \"Masseria Casaburo\" \u00e8 ancora azienda agricola attiva, abitata da una famiglia di agricoltori e dai proprietari nei mesi estivi.\nMasseria Salamina.\nMasseria Salamina \u00e8 il nome che la masseria ha avuto dal 1600, quando Giuseppe SALAMINA provvide ad ampliare un insediamento preesistente ed a piantare in oltre 200 ettari gli attuali ulivi, che oggi hanno ben 400 anni. La masseria era fortificata, perch\u00e9 le popolazioni dell'epoca dovevano difendersi dai pirati saraceni che sbarcavano sulla costa attaccando i centri rurali per depredarli di beni e merci, nonch\u00e9 catturare i malcapitati che non erano in grado di difendersi.\nNei secoli successivi vi sono state delle ristrutturazioni per adeguare l'imponente struttura alle necessit\u00e0 agrarie del tempo, senza peraltro turbarne l'aspetto.\nDurante l'ultima guerra \u00e8 stata anche sede del comando alleato della zona.\nLe famiglie proprietarie che si sono succedute nei secoli alla famiglia SALAMINA, e precisamente la famiglia BIANCO, i Conti CENCI di Cisternino, nonch\u00e9 l'attuale, hanno sempre lasciato alla masseria il proprio nome storico.\nRiusciamo ad attribuire la costruzione della Masseria a Giuseppe Salamina ed a datarla al 1600 grazie a quanto indicato in un'iscrizione in latino posta sul portone dell'area padronale nel 1850 da Giuseppe Oronzo Bianco, in occasione di una ristrutturazione del fabbricato.\nNella Masseria vi \u00e8 una chiesa che si presenta a forma di croce latina da cui sporge la muratura dei bracci laterali. Il portale di ingresso \u00e8 sopraelevato di due gradini; di forma rettangolare, \u00e8 incorniciato da una cornice in pietra aggettante modanata, al centro dell'architrave vi \u00e8 un cartiglio in pietra con la scritta: \"CHARITAS 1792\".\nAl di sopra del cartiglio si apre una finestra con cornice aggettante e profilo mistilineo.\nAll'interno il vano si presenta con un corpo rettangolare longitudinale voltato a botte terminate verso l'altare in una parte quadrangolare pi\u00f9 larga, con la volta a stella.\nL'altare che occupa l'intera parete \u00e8 di stile barocco realizzato in pietra locale.\nLa chiesa \u00e8 stata ristrutturata nel 1792 ampliando una chiesa rupestre preesistente.\nfonte: http://www.masseriasalamina.com\nLa Masseria \u00e8 stata acquista nel 1986 dalla famiglia de Miccolis Angelini al fine di condurre i terreni posseduti in agro di Montalbano. Ad inizi anni '90 parte della Masseria \u00e8 stata riconvertita per l'attivit\u00e0 agrituristica e l'attivit\u00e0 di Masseria didattica."}
{"id": "1175106", "revid": "60501", "url": "https://it.wikipedia.org/wiki?curid=1175106", "title": "Masserie fasanesi", "text": ""}
{"id": "1175107", "revid": "228587", "url": "https://it.wikipedia.org/wiki?curid=1175107", "title": "Division 1 1997-1998", "text": "La Division 1 1997-1998 \u00e8 stata la 60\u00aa edizione della massima serie del campionato francese di calcio, disputata tra il 2 agosto 1997 e il 9 maggio 1998 e concluso con la vittoria del , al suo primo titolo.\nCapocannoniere del torneo \u00e8 stato St\u00e9phane Guivarc'h () con 21 reti.\nStagione.\nFormula.\nPer la prima volta dopo ventotto anni, il lotto delle squadre partecipanti ritorn\u00f2 a 18 squadre.\nAvvenimenti.\nIl torneo si apr\u00ec con le cinque vittorie consecutive del , ai danni di alcune delle protagoniste di quegli anni come l', il e i campioni in carica del ; successivamente, i \"Grenats\" furono in grado di mantenere l'imbattibilit\u00e0 fino alla decima giornata. Due settimane dopo, il Paris Saint-Germain approfitt\u00f2 di una sconfitta del Metz a Marsiglia per prendere la testa della classifica, ma dopo tre giornate lo stesso sconfisse i parigini, raggiungendoli assieme al Metz, e alla sedicesima giornata prese il comando della classifica per poi vanificare tutto con una sconfitta a Strasburgo.\nA concludere in testa il girone di andata fu il Metz che, in apertura della seconda tornata, fu protagonista di un testa a testa con il , messo definitivamente fuori gioco grazie a un 3-0 nello scontro diretto casalingo del 19 dicembre.. Con l'inizio del nuovo anno riemerse l'Olympique Marsiglia che, analogamente a quanto accaduto al Monaco poche settimane prima, agganci\u00f2 il Metz, ma sciup\u00f2 tutto nello scontro diretto del 7 marzo. In seguito a questo risultato, l\"OM\" lasci\u00f2 il secondo posto al , che prima di allora era rimasto a ridosso della lotta al vertice: vincendo le successive gare con un notevole scarto di reti e prevalendo nello scontro diretto in programma alla trentesima giornata, il Lens si ritrov\u00f2 alla vigilia della giornata conclusiva con due punti di vantaggio e una differenza reti migliore di sei gol rispetto ai rivali.\nAll'ultima giornata le contemporanee marcature di Sabri Lamouchi dell' contro il Lens e di Bruno Rodriguez per il Metz resero i \"Grenats\" virtualmente campioni alla chiusura del primo tempo, ma il pareggio di Yoann Lachor in apertura della seconda frazione di gioco consegn\u00f2 il titolo al Lens, premiato da una miglior differenza reti sui \"Grenats\". Tale risultato si rivel\u00f2 decisivo anche in chiave europea, poich\u00e9 il pareggio ottenuto con il Lens imped\u00ec all'Auxerre di raggiungere un Olympique Lione a -3 e svantaggiato dalla differenza reti: i \"Gones\" ebbero quindi accesso alla Coppa UEFA con Monaco, Olympique Marsiglia e mentre l'Auxerre ebbe accesso all'Intertoto. L'ultimo posto utile per il torneo di accesso alla Coppa UEFA fu invece appannaggio del , in sostituzione del Paris Saint-Germain gi\u00e0 qualificato in Coppa delle Coppe.\nSconfiggendo il all'ultima giornata, il pot\u00e9 salvarsi ai danni del , che raggiunse in Division 2 l'esordiente e il , fuori dai giochi con un turno di anticipo.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "1175108", "revid": "1870933", "url": "https://it.wikipedia.org/wiki?curid=1175108", "title": "Gyeongsang Meridionale", "text": "La provincia del Gyeongsang Meridionale (Gyeongsangnam-do; \uacbd\uc0c1 \ub0a8\ub3c4; \u6176\u5c1a\u5357\u9053) \u00e8 una delle suddivisioni amministrative della Corea del Sud.\nVenne creata nel 1896 insieme alla provincia del Gyeongsang Settentrionale dalla divisione della precedente provincia di Gyeongsang.\nIl capoluogo \u00e8 Changwon.\nGeografia antropica.\nSuddivisioni amministrative.\nIl Gyeongsang Meridionale \u00e8 suddiviso in 8 citt\u00e0 (\"si\") e 10 contee (\"gun\").\nTurismo.\nJINJU-SI.\nFortezza di Jinju.\nLa fortezza nacque come castello di fango, ma venne ricostruito in pietra nel 1379, durante la dinastia Goryeo. Nel ventesimo secolo \u00e8 stato oggetto di tre progetti di restauro: nel 1969, nel 1979 e nel 1992. \u00c8 particolarmente importante per il suo ruolo nella guerra Imjin contro il Giappone: nel 1592 \u00e8 stata luogo di una delle tre pi\u00f9 grandi vittoria: l\u2019esercito di Joseon, guidato dal generale Kim Si-Min, blocc\u00f2 l\u2019avanzata dei nemici, ma solo l\u2019anno successivo 70000 coreani persero la vita in una delle pi\u00f9 grandi battaglie. All\u2019interno della fortezza vi sono altri punti di interesse come il museo nazionale di Jinju, l\u2019altare Imjin Daecheop Gyesasunuidan, il padiglione Chokseongnu, il tempio Changnyeolsa e il tempio Hoguksa.\nMuseo nazionale di Jinju.\nInizialmente il museo venne aperto con lo scopo di promuovere la cultura dell\u2019antico regno Gaya e per fare da principale centro per la ricerca archeologica nel Gyeongsangnam-do occidentale; ora si concentra anche sulla guerra Imjin e la storia generale dell\u2019Asia orientale.\nPadiglione Chokseongnu.\nSituato sopra una rupe sul fiume Namgang, questo padiglione \u00e8 uno dei pi\u00f9 belli in corea. Dalla sua costruzione nel 1241 (dinastia Goryeo), Chokseongnu \u00e8 stato usato, in guerra, come posto di comando e, in tempi di pace, come luogo dove tenere gli esami di stato. La struttura sub\u00ec danni dovuti ad un incendio durante la guerra di corea e fu ristrutturata nel 1960. Il padiglione Chokseongnu venne inserito nella delle 50 must-visit attrazioni turistiche famose nel mondo della Corea dalla CNN GO.\nRoccia Uiam.\nPosta sotto la parete di pietra del Chokseongnu, questa roccia \u00e8 diventata famosa grazie a Nongae. Questa giovane donna, da questa roccia, salt\u00f2 nel fiume Namgang portando con s\u00e9 nella caduta un generale giapponese durante la guerra Imjin. Il nome \u201cUiam\u201d significa \u201cRoccia della virt\u00f9\u201d in memoria dello spirito di sacrificio di Nongae.\nFestival delle lanterne.\nQuesto festival deve le sue origini alla guerra Imjin, quando le lanterne venivano lasciate sul fiume Namgang come segnali militari. Il festival si ogni anno nei primi di ottobre lungo il fiume e attorno alla fortezza. Tra i vari festival delle lanterne in Corea, \u00e8 uno dei pi\u00f9 famosi e suggestivi.\nYANGSAN-SI.\nTempio Tongdosa.\nSituato sui pendii del monte Yeongchuksan, il tempio di Tongdosa venne fondato nel 646 durante il regno di Silla, con pi\u00f9 di 50 edifici, \u00e8 il pi\u00f9 grande in Corea. Il nome \u201cTongdo\u201d significa \u201cpassaggio\u201d a simboleggiare il tempio come passaggio verso l\u2019illuminazione. \u00c8 famoso per l\u2019assenza di statue di Buddha. Infatti il tempio di Tongdosa \u00e8 uno dei cinque \u201cPalace of the Jewel of Nirvana\u201d nei quali la sharira (reliquie del Buddha) sostituisce le statue; inoltre rappresenta il Buddha stesso tra i tre\u201d Jewel Temples\u201d della Corea. Nel complesso del tempio si trova anche il museo di Tongdosa che \u00e8 l\u2019unico al mondo dedicato alla preservazione dei dipinti dei tempi buddhisti. Tongdosa \u00e8 stato inserito nella lista dei patrimoni mondiali dell\u2019UNESCO nel 2018.\nValle Baenaegol.\nLa valle di 8\u00a0km \u00e8 circondata dalle alte cime dell\u2019insieme di montagne chiamate Alpi di Yeongnam. Il nome pu\u00f2 essere tradotto come \u201cValle delle pere\u201d, dato dai peri selvatici che vi crescono nei dintorni. Lo sciroppo di acero mono prodotto in primavera \u00e8 famoso in tutta la nazione.\nMuseo di Yansan.\nIl museo \u00e8 stato aperto nel 2013 per preservare e studiare i reperti che sono stati trovati durante gli scavi nell\u2019area di Yangsan. Il design ricorda i dolmen di Singi-dong e le linee curve dei cornicioni nella sala Daeungjeon del tempio di Tongdosa.\nLa Contea di \"Namhae\" (\ub0a8\ud574\uad70 \"Namhae-gun\").\n\"Namhae-gun\" (\ub0a8\ud574\uad70), termine che significa letteralmente \u201cla Contea di \"Namhae\"\u201d o \u201cdel mare del Sud\u201d, situata nell\u2019odierna provincia del \"Gyeongsang\" Meridionale (\uacbd\uc0c1\ub0a8\ub3c4 \"Gyeongsangnam-do\"), \u00e8 una delle cinque pi\u00f9 grandi isole della Corea del Sud ed una delle settanta isole che compongono una piccola porzione presso la costa meridionale del ben pi\u00f9 grande Arcipelago Coreano (\ub2e4\ub3c4\ud574 \"Dadohae\"), il quale, amministrativamente, cade nelle province del \"Jeolla\" Meridionale (\uc804\ub77c\ub0a8\ub3c4 \"Jeollanam-do\") e del \"Gyeongsang\" Meridionale.\nQuest\u2019isola rappresenta una destinazione perfetta per tutti coloro che intendono scoprire le incredibili bellezze paesaggistiche della Corea del Sud e, allo stesso tempo, godersi il ritmo lento e naturale della vita in campagna, libero dalla frenesia delle citt\u00e0. L\u2019isola di \"Namhaedo\", infatti, si presenta ai suoi visitatori con i suoi meravigliosi paesaggi terrestri e marittimi ed offre loro una vasta gamma di attivit\u00e0 di svago all\u2019aria aperta, cos\u00ec come luoghi d\u2019interesse storico e culturale.\nPer gli amanti della fotografia, il \"Gacheon Daraengi\" Village (\uac00\ucc9c\ub2e4\ub7ad\uc774\ub9c8\uc744 \"Gacheon Daraengi Maeul)\", situato a \"Nam-myeon\" (\ub0a8\uba74), il borgo pi\u00f9 a Sud sull\u2019Isola di \"Namhae\", vi stupir\u00e0 con il suo paesaggio pittoresco: una collina a strapiombo sul mare, formata da ben 108 \u201cscalini\u201d (scavati nella terra dagli abitanti del villaggio per ricavare, attraverso la tecnica del terrazzamento, il terreno a loro necessario per la coltivazione del riso), appare dall\u2019alto come un mare artificiale di onde colorate, creando un paesaggio unico.\nAppena dietro il villaggio a picco sul mare, il monte \"Seolheulsan\" (\uc124\ud758\uc0b0 \"Seolheulsan\") e la strada che si biforca in due cammini indipendenti: il primo \u00e8 un percorso costiero dalle vedute mozzafiato, il secondo, di altrettanta bellezza, \u00e8 il sentiero \"Daraengi\" \"Jiget-gil\" (\ub2e4\ub7ad\uc774\uc9c0\uac9f\uae38), il quale, con i suoi 16 chilometri di lunghezza, attraversa aree adibite all\u2019agricoltura ed alla pesca per terminare, infine, presso le risaie.\nUn altro imperdibile sito d\u2019interesse turistico sull\u2019isola di \"Namhae\" \u00e8 certamente l\u2019eremo \"Boriam\" del Monte \"Geumsan\" (\ub0a8\ud574 \uae08\uc0b0 \ubcf4\ub9ac\uc554\u00a0 \"Namhae Geumsan Boriam\"), un antico tempio buddhista che si erge poco pi\u00f9 in basso della vetta del monte \"Geumsan\" (\ub0a8\ud574 \uae08\uc0b0 \"Namhae Geumsan\"), affacciandosi elegantemente sul paesaggio marittimo di \"Namhae\". Ogni anno numerosissimi visitatori, sia Coreani che stranieri, sono disposti ad affrontare il ripido cammino in salita che porta all\u2019eremo, non solo per il suo valore spirituale, ma anche in quanto, secondo un\u2019antica leggenda, a coloro che raggiungeranno la cima della salita, e quindi l\u2019entrata del tempio, sar\u00e0 concesso in dono un desiderio.\nL\u2019eremo \"Geumsan Boriam\" fu eretto nell\u2019anno 683 d.C., durante il regno di \"Silla\" Unificato (\ud1b5\uc77c\uc2e0\ub77c \"Tongil Silla\", 668 d.C. - 935 d.C.), con il nome di \u201c\"Bogwangsa\"\u201d, ed al giorno d\u2019oggi rappresenta uno dei tre principali templi per il culto buddhista ancora attivi in Corea del Sud, insieme all\u2019eremo \"Naksansa Hongryeonam\" (\ub099\uc0b0\uc0ac\ud64d\ub828\uc554 \"Naksansa Hongryeonam\"), situato nella provincia del \"Gangwon\" (\uac15\uc6d0\ub3c4\"Gangwon-do\"), ed al tempio \"Bomunsa\" (\ubcf4\ubb38\uc0ac\"Bomunsa\") della Contea di \"Ganghwa\" (\uac15\ud654\uad70 \"Ganghwa-gun\"), presso l\u2019odierna citt\u00e0 metropolitana di \"Incheon\".\nLa vista del Parco Nazionale \"Hallyeohaesang\" (\ud55c\ub824\ud574\uc0c1\uad6d\ub9bd\uacf5\uc6d0 \"Hallyeohaesang Guknip Gongwon\") dall\u2019eremo \"Geumsan Boriam\" toglie il fiato a chiunque l\u2019ammiri ed \u00e8 considerata uno dei punti panoramici pi\u00f9 belli di tutta l\u2019isola di \"Namhae\". D\u2019altro canto, il monte \"Geumsan\", riconosciuto dagli stessi abitanti della Contea di \"Namhae\" come il simbolo dell\u2019isola, detiene una notevole importanza non solo a livello storico, ma anche naturalistico per la Corea del Sud, tanto che nel 2008 esso fu designato come \u201cMonumento Naturale della Provincia del \"Gyeongsang\" Meridionale N. 39\u201d dal governo sudcoreano.\nDalla cima del monte \"Geumsan\", inoltre, i turisti hanno la possibilit\u00e0 di scorgere la spiaggia pi\u00f9 famosa di \"Namhae\", meta ideale per gli amanti degli sport acquatici: la \u201c\"Sangju\" Silver Sand Beach\u201d (\uc0c1\uc8fc \uc740\ubaa8\ub798\ube44\uce58 \"Sangju Eunmorae Bichi).\" Situata nel borgo di \"Sangju\" (\uc0c1\uc8fc\ub85c \"Sangju-ro\"), questa spiaggia dalla sabbia bianca e l\u2019acqua limpida \u00e8 frequentata tutto l\u2019anno da atleti, studenti e famiglie in vacanza, ma \u00e8 durante il periodo estivo che raggiunge il suo picco di popolarit\u00e0, attraendo anche sino ad un milione di turisti. Un\u2019elegante pineta, lunga circa 2 chilometri, delimita la spiaggia e crea un semicerchio attorno ad essa, accompagnata sullo sfondo da montagne e scarpate, offrendo un incantevole quadretto estetico agli occhi dei suoi visitatori. L\u2019area tutt\u2019attorno ospita zone adibite al campeggio, cos\u00ec come vie per lo shopping e strutture alberghiere, contribuendo a rendere questa spiaggia una perfetta meta turistica sia per gli amanti degli sport acquatici che non, per famiglie e per coppie, siano essi Coreani o turisti stranieri."}
{"id": "1175110", "revid": "594360", "url": "https://it.wikipedia.org/wiki?curid=1175110", "title": "Gyeongsangbuk-do", "text": ""}
{"id": "1175112", "revid": "594360", "url": "https://it.wikipedia.org/wiki?curid=1175112", "title": "Gyeongsangnam-do", "text": ""}
{"id": "1175114", "revid": "116536179", "url": "https://it.wikipedia.org/wiki?curid=1175114", "title": "Serie A 1969-1970 (pallacanestro femminile)", "text": "Il campionato di Serie A di pallacanestro femminile 1969-1970 \u00e8 stato il trentanovesimo organizzato in Italia.\nLa formula rimane invariata: le dieci squadre di Serie A si affrontano in partite di andata e ritorno; la prima classificata vince lo scudetto, le ultime due retrocedono in Serie B. Si rende necessario uno spareggio per determinare la seconda retrocessione. Il Geas Sesto San Giovanni vince il suo primo scudetto precedendo la Standa Milano e le campionesse uscenti dell'A.S. Vicenza."}
{"id": "1175115", "revid": "125010677", "url": "https://it.wikipedia.org/wiki?curid=1175115", "title": "Monte Miletto", "text": "Monte Miletto \u00e8 la vetta pi\u00f9 alta dei monti del Matese (2050\u00a0m s.l.m.), posizionato al centro del massiccio tra le province di Caserta, Isernia e Campobasso, dividendo le regioni Campania e Molise. L'estrema punta si trova in provincia di Isernia, nel comune di Roccamandolfi.\nDescrizione.\nLa vetta \u00e8 priva di vegetazione arborea. Dalla cima si possono ammirare la valle del medio Volturno, i monti Trebulani e parte della citt\u00e0 metropolitana di Napoli oltre che i monti della Maiella, il Taburno Camposauro, i monti dell'Irpinia e la zona preappenninica molisana.\nColamonico cos\u00ec narrava le sue emozioni:\nD. B. Marrocco, invece, cos\u00ec ha descritto l'aurora e il tramonto visti dal Miletto:\n\u00c8 possibile raggiungere la vetta tramite una seggiovia che ha come base Campitello Matese oppure dei percorsi a piedi tramite i 3 sentieri ."}
{"id": "1175117", "revid": "110157", "url": "https://it.wikipedia.org/wiki?curid=1175117", "title": "Diekirch", "text": "Diekirch (lussemburghese: Dikrech) \u00e8 un comune del Lussemburgo nord-orientale con lo status di citt\u00e0. \u00c8 il capoluogo del cantone e del distretto omonimi. Si trova sulle sponde del fiume S\u00fbre (o Sauer).\nNel 2001, la citt\u00e0 di Diekirch, capoluogo del comune che si trova nella parte meridionale del suo territorio, aveva una popolazione di 6.068 abitanti. Diekirch \u00e8 stata la prima citt\u00e0 del Lussemburgo ad avere un'isola pedonale, nel 1977.\nNella citt\u00e0 ha sede una distilleria omonima. Ci sono anche due scuole superiori, il \"Lyc\u00e9e classique de Diekirch\" (liceo classico) e il \"Lyc\u00e9e technique hotelier Alexis Heck\" (l'equivalente di un istituto alberghiero italiano). La citt\u00e0 ospita il Museo nazionale di storia militare, per gran parte incentrato sul ruolo assunto dalla citt\u00e0 nell'offensiva delle Ardenne, durante la II guerra mondiale.\nNella citt\u00e0 ha sede uno dei sei quartieri generali della polizia granducale.\nMascotte.\nLa mascotte della citt\u00e0 \u00e8 l'asino. C'\u00e8 una fontana che rappresenta un asino nel centro della citt\u00e0. Ogni anno la cavalcata annuale (una processione organizzata per Carnevale) si tiene sotto il segno dell'asino."}
{"id": "1175119", "revid": "110157", "url": "https://it.wikipedia.org/wiki?curid=1175119", "title": "Division 1 1996-1997", "text": "La Division 1 1996-1997 \u00e8 stata la 60\u00aa edizione della massima serie del campionato francese di calcio, disputata tra il 29 agosto 1996 e il 24 maggio 1997 e concluso con la vittoria del Monaco, al suo sesto titolo.\nCapocannoniere del torneo \u00e8 stato St\u00e9phane Guivarc'h () con 22 reti.\nStagione.\nNovit\u00e0.\nLa zona retrocessione venne portata a quattro posizioni, per consentire la riduzione del lotto delle partecipanti a 18 squadre, decisa per la stagione precedente. Il ruolo di primissimo piano nel ranking UEFA permise alla Division 1 di beneficiare dei nuovi criteri di accesso alla Champions League, a favore delle seconde classificate dei migliori otto tornei affiliati alla confederazione.\nAvvenimenti.\nL'iniziale dominio del , a punteggio pieno per le prime quattro partite e solo al comando dopo tre gare, venne interrotto dalla sconfitta con il : ad approfittarne fu il , che nelle giornate successive prese il largo, inseguito da diverse squadre come , e , con questi ultimi che conclusero il girone di andata a -1 dalla vetta. Nelle giornate successive i monegaschi approfittarono di una flessione dei parigini per superarli e prendere il largo, ritrovandosi a +7 nell'arco di due incontri. Mantenendo invariato tale distacco, il Monaco pot\u00e9 mettere le mani sul sesto titolo con due gare di anticipo, con nove punti di vantaggio sul Paris-Saint Germain.\nAi parigini rimase la qualificazione in Champions League, ottenuta dopo aver respinto l'aggancio alla penultima giornata del . In \"zona UEFA\", un finale negativo cost\u00f2 al Bastia la qualificazione diretta alla terza competizione europea, ottenuta poi grazie alla vittoria dell'Intertoto. Oltre al si qualificarono alla Coppa UEFA anche il e il , che vinsero la resistenza dei campioni uscenti dell', nonch\u00e9 lo , la cui vittoria in Coppa di Lega permise al di rientrare in Intertoto assieme all'.\nAlla penultima giornata erano stati decisi tutti i verdetti in zona retrocessione: assieme al , da tempo fuori dai giochi, e al , tagliato fuori dai giochi con due gare di anticipo, caddero in seconda divisione il e il .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175125", "revid": "78273", "url": "https://it.wikipedia.org/wiki?curid=1175125", "title": "Vino DOC", "text": ""}
{"id": "1175126", "revid": "599013", "url": "https://it.wikipedia.org/wiki?curid=1175126", "title": "Pieve di San Bartolomeo (Tizzana)", "text": "La pieve di San Bartolomeo il principale luogo di culto cattolico di Tizzana, frazione di Quarrata, in provincia di Pistoia.\nI primi documenti cartacei in cui viene testimoniata la sua presenza come chiesa del castello risalgono al 1138 (cartula donationis del 20 settembre); successivamente la sua importanza crebbe, a partire dal XIV secolo insieme a quella del borgo, che nel frattempo era divenuto sede podestarile.\nStoria.\nNel 1679 la chiesa fu eretta a pieve, e successivamente l'edificio sub\u00ec molti rimaneggiamenti di cui il pi\u00f9 consistente nel 1756 per volont\u00e0 del pievano Montordi.\nOggi l'edificio presenta un aspetto neoclassico.\nDescrizione.\nArte e architettura.\nAll'esterno presenta una forbita facciata neoclassica, con un portico settecentesco a tre arcate a sesto pieno, ornato da cornici e sormontato da frontone cuspidato.\nAll'interno la chiesa ha un'unica navata, lungo la quale si prospettano quattro altari minori, su modello dell'altare maggiore che tutt'oggi conserva la mensa in pietra serena costruita dal \"plebano Magginio\" nel 1656.\nIl primo altare minore a sinistra risale al 1790 ed \u00e8 dedicato alle sante Agata e Caterina, ma oggi, in una nicchia, ospita la statua del Sacro Cuore di Ges\u00f9; il secondo sullo stesso lato risale al 1659 anche se nel 1747 sub\u00ec delle modifiche; fu costruito per volere della famiglia Fiaschi di Tizzana, di cui si possono vedere gli stemmi alla base dell'opera. Oggi, in una nicchia, ospita la statua di San Macario.\nSul lato destro il primo altare \u00e8 quello dedicato ai Santi Filippo Neri e Antonio. Questo altare \u00e8 il pi\u00f9 antico dei quattro ed \u00e8 datato 1657. Sullo stesso lato davanti all'altare di San Macario, si trova l'altare dedicato alla Madonna del Santo Rosario.\nA met\u00e0 navata, sul lato destro in alto, si espone un bellissimo pulpito a terrazzino in pietra serena del XIX secolo, di fronte al quale sta una tavola raffigurante il martirio di San Bartolomeo dipinta da Stefanelli nel 1996.\nNel presbiterio vi sono due bellissimi olio su tela, di cui uno rappresenta il sacrificio d'Isacco, mentre l'altro raffigura la Madonna, seduta a terra, che stringe a s\u00e9 il bambino ed intorno le stanno tre angioletti e San Giovannino; l'opera \u00e8 una discreta copia seicentesca di un originale perduto di Andrea del Sarto. Datata 1646, \u00e8 attribuita al pittore pistoiese Giovanbattista Frassinelli, come riporta un'iscrizione sul fondo della tela. I due dipinti originariamente ornavano le pareti della compagnia, successivamente al restauro del 1985, fatto effettuare dall'allora parroco don Renato Gori, vennero poste nell'attuale posizione.\nOrgano a canne.\nCollocato sopra la porta d'ingresso, al di l\u00e0 di un ballatoio in legno sostenuto da quattro mensole si trova l'organo, costruito con il contributo del popolo nel \"1797 dai fratelli Luigi e Benedetto Tronci di Pistoia\", come riporta un cartiglio a stampa, con data e numero d'opera scritti a penna, incollato in fondo alla secreta:\nLo strumento \u00e8 composto da una cassa lignea ornata con lesene e frontone interrotto; il prospetto \u00e8 ornato nella parte superiore da eleganti motivi vegetali di legno intagliato e dorato, nella parte inferiore presenta una facciata a profilo rettilineo di 27 canne di stagno disposte a cuspide e ali con bocche non allineate e labbro superiore a scudo.\nI registri sono azionati da pomelli manualmente o tramite un pedale per inserire il \"ripieno\".\nSopra la cassa lignea si pu\u00f2 inoltre notare un cartiglio in pietra serena su cui \u00e8 scolpita una frase tratta dal salmo 40, la quale dice: \"Laudate Deum in chordis et organo\", ossia Lodate Dio con strumenti a corde e con l'organo.\nDescrizione dello strumento.\nL'organo attualmente \u00e8 cos\u00ec composto:\nStato di conservazione.\nLo strumento suona parzialmente e parte dei registri sono muti per l'accumulo di polvere e/o per schiacciamenti delle bocche dovuti allo spostamento del crivello che rende instabile la posizione di tutte le canne con pericolo per la loro integrit\u00e0.\nL'organo ha avuto un restauro intorno agli anni cinquanta-sessanta nel corso del quale fu aromatizzata la prima ottava mediante sostituzione della tastiera a della pedaliera e l'aggiunta di un somierino a trasmissione pneumatica che porta 4 canne di legno del principale.\nI pomelli dei registri furono spostati pi\u00f9 vicino alla tastiera e collegati a quelli originali con tiranti obliqui che non permettono il perfetto inserimento dei registri.\nNella stessa occasione fu realizzato il Tirapieno. Restano tuttavia le tracce della posizione antica, alcuni tiranti e pomelli originali e la catenacciatura dei registri.\nRimangono anche tracce di vecchi cartellini dei registri che non sembrano quelli originali.\nLa trasmissione pneumatica del somierino aggiunto non funziona.\nMancano le 2 canne gravi dell'ottava e il meccanismo per l'alzata manuale dei mantici mediante ruote e corde.\nI tappi di stagno del flauto in selva si stanno sgretolando a causa dell'ossidazione.\nIl crivello presenta spacchi e fenditure causati dai movimenti di ritiro del legno.\nLo strumento anche se con qualche difficolt\u00e0 viene tutt'oggi suonato, ma ha un urgente bisogno di restauro."}
{"id": "1175128", "revid": "110157", "url": "https://it.wikipedia.org/wiki?curid=1175128", "title": "Division 1 1995-1996", "text": "La Division 1 1995-1996 \u00e8 stata la 58\u00aa edizione della massima serie del campionato francese di calcio, disputato tra il 18 luglio 1995 e il 18 maggio 1996 e concluso con la vittoria del , al suo primo titolo.\nCapocannoniere del torneo \u00e8 stato Sonny Anderson (), con 21 reti.\nStagione.\nAvvenimenti.\nFra le varie squadre coinvolte nell'iniziale bagarre emersero il e il : dalla settima giornata le due squadre tennero, alternativamente, la testa della graduatoria per diverse gare fino alla quindicesima giornata, quando la vittoria per 3-0 nello scontro diretto a Metz lanci\u00f2 i parigini. Al giro di boa, il \"PSG\" poteva contare sette punti di vantaggio sul Metz e sull'.\nNelle successive giornate il Paris Saint-Germain rimase saldamente al comando della classifica mentre Metz, e Auxerre si contesero il secondo posto fino alla venticinquesima giornata, quando questi ultimi prevalsero definitivamente, lanciandosi all'inseguimento dei parigini. Giunti alla vigilia dello scontro diretto con cinque punti di svantaggio, vincendo per 3-0 gli uomini di Guy Roux si portarono a -2 e completarono la rimonta alla giornata seguente, approfittando di una sconfitta del \"PSG\" a Metz. Grazie alla successiva crisi di risultati dei rivali l'Auxerre pot\u00e9 prendere il largo nelle giornate restanti, assicurandosi il titolo con una gara di anticipo.\nPoco combattuta fu la lotta per i posti in \"zona UEFA\", peraltro ampliata dalla vittoria del Paris Saint-Germain in Coppa delle Coppe e del Metz in Coppa di Lega: assieme ai loreni, qualificati automaticamente in seguito alla vittoria del trofeo, ottennero l'accesso alla terza competizione europea , e , squadre gi\u00e0 qualificate da tempo. Anche la bagarre per la qualificazione in Intertoto non fu particolarmente accesa, con lo che mise fuori dai giochi in anticipo l' nella contesa per l'ultimo posto valido per l'accesso al torneo estivo.\nA fondo classifica, il si mise in salvo alla penultima giornata, decretando la retrocessione di , e .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175140", "revid": "438678", "url": "https://it.wikipedia.org/wiki?curid=1175140", "title": "Elezioni regionali in Friuli-Venezia Giulia", "text": ""}
{"id": "1175145", "revid": "44638", "url": "https://it.wikipedia.org/wiki?curid=1175145", "title": "Pagnossin Treviso", "text": ""}
{"id": "1175146", "revid": "1305772", "url": "https://it.wikipedia.org/wiki?curid=1175146", "title": "Llibre Vermell de Montserrat", "text": "Il Llibre Vermell de Montserrat (in italiano, il \"libro rosso\" di Montserrat) \u00e8 un manoscritto conservato presso il monastero di Montserrat, vicino a Barcellona. Contiene una collezione di canti medievali e altro contenuto liturgico, risalente alla fine del Medioevo.\nIl manoscritto.\nIl manoscritto fu copiato verso la fine del XIV secolo. Inizialmente conteneva 172 fogli scritti sulle due facciate. Se ne sono perduti 35: dei 137 restanti, solo sette (fra il 21 e il 27) contengono musica. Perci\u00f2, a conti fatti, non si supera la dozzina di pagine di musica.\nIl nome (il libro rosso di Montserrat) deriva dal colore delle copertine con cui fu rilegato nel XIX secolo.\nIl Monastero di Montserrat, che conteneva il patrimonio musicale del medioevo, venne saccheggiato dalle truppe napoleoniche. Il Llibre Vermell \u00e8 l'unico testo che si salv\u00f3 dalle fiamme appiccate dai soldati.\nLa musica.\nIl proposito della collezione era di intrattenere con canti e danze i pellegrini che si dirigevano al Monastero di Montserrat - che era una delle pi\u00f9 frequentate mete di pellegrinaggi allorch\u00e9 il manoscritto fu compilato - e che si rifugiavano in chiesa durante la notte e nelle piazze circostanti durante il giorno, come \u00e8 spiegato nel foglio 22:\nI canti - tutti anonimi - sono in catalano, occitano e latino. Come detto, la collezione fu redatta sul finire del XIV secolo, ma ci sono ottime ragioni per ritenere che la musica sia anteriore a quella data. Per esempio, il mottetto \" Imperayritz de la ciutat joyosa\" prevede un testo diverso per ciascuna delle voci: detto stile compositivo era anteriore al XIV secolo.\nI pezzi della collezione a noi pervenuti sono dieci:\nDi seguito, riportiamo i testi.\nSono da ricordare altri due pezzi, con la stessa musica di due dei precedenti:"}
{"id": "1175149", "revid": "767487", "url": "https://it.wikipedia.org/wiki?curid=1175149", "title": "Pavonis Mons", "text": "Il Pavonis Mons (in latino \"Montagna del pavone\") \u00e8 un vulcano a scudo situato sulla superficie di Marte, nella regione equatoriale di Tharsis.\nSi trova fra l'Ascraeus Mons e l'Arsia Mons, e insieme a questi ultimi forma il complesso vulcanico dei Tharsis Montes.\nIl suo edificio vulcanico si sviluppa, rispetto alle terre circostanti, per ben 14 km d'altezza, mentre la sua caldera si estende per ben 20 km di diametro.\nQuest'ultima, essendo perfettamente circolare, contrasta fortemente con le altre caldere vulcaniche, come quella dell'Ascraeus Mons."}
{"id": "1175152", "revid": "648716", "url": "https://it.wikipedia.org/wiki?curid=1175152", "title": "C/1965 S1 Ikeya-Seki", "text": "La cometa Ikeya-Seki, indicata formalmente come C/1965 S1 (Ikeya-Seki), C/1965 VIII e 1965f, era una cometa scoperta indipendentemente da Kaoru Ikeya e Tsutomu Seki.\nLa prima osservazione fu fatta con un telescopio il 18 settembre 1965. I primi calcoli della sua orbita suggerirono che il 21 ottobre sarebbe dovuta transitare a soli dalla superficie del Sole e che probabilmente sarebbe stata molto luminosa.\nLa luminosit\u00e0 delle comete spesso pu\u00f2 tradire le previsioni, ma quelle relative alla Cometa Ikeya-Seki si rivelarono esatte. Al suo perielio le osservazioni riportarono che essa era chiaramente visibile in pieno giorno, avendo cura di schermare il Sole. Al momento del suo perielio in Giappone a mezzogiorno, essa splendeva addirittura di magnitudine di \u221210. \u00c8 stato accertato che \u00e8 stata la cometa pi\u00f9 luminosa degli ultimi 2000 anni ed \u00e8 conosciuta da molti come la \"Grande Cometa del 1965\". La coda \u00e8 stata stimata a circa 30\u00b0, ossia misurante pi\u00f9 di 100 milioni di chilometri\nLa cometa \u00e8 stata vista rompersi in tre pezzi due settimane dopo il suo passaggio al perielio, il 4 novembre, bench\u00e9 gi\u00e0 inizio ottobre, astronomi della stazione di Norikura in Giappone avevano notato forti cambiamenti di luminosit\u00e0 del nucleo. I tre pezzi seguono orbite praticamente identiche. Le ultime osservazioni indicano una distanza di 25'' fra i due frammenti pi\u00f9 grandi del nucleo (circa \u00a0km), mentre un terzo frammento appariva molto diffuso e poco visibile.\nLa cometa Ikeya-Seki fa parte delle comete del gruppo di Kreutz, un gruppo di comete originatesi da una grande cometa, X/1106 C1, che si ruppe nel 1106."}
{"id": "1175153", "revid": "44638", "url": "https://it.wikipedia.org/wiki?curid=1175153", "title": "Silver Treviso", "text": ""}
{"id": "1175155", "revid": "44638", "url": "https://it.wikipedia.org/wiki?curid=1175155", "title": "Bristot Treviso", "text": ""}
{"id": "1175156", "revid": "44638", "url": "https://it.wikipedia.org/wiki?curid=1175156", "title": "Bristol Treviso", "text": ""}
{"id": "1175158", "revid": "44638", "url": "https://it.wikipedia.org/wiki?curid=1175158", "title": "Pepsi Treviso", "text": ""}
{"id": "1175171", "revid": "439868", "url": "https://it.wikipedia.org/wiki?curid=1175171", "title": "Saval", "text": "Il Saval \u00e8 una parte della citt\u00e0 di Verona che si distribuisce lungo un territorio posto tra il Canale Camuzzoni, il quale lo separa da Chievo e da Borgo Nuovo e Via Leone Pancaldo. \u00c8 diviso in due zone omogenee, il Saval di Parona e il Saval di Quinzano, in relazione al quartiere di appartenenza.\nDeve il suo nome alla conformazione del territorio che forma una sorta di bassopiano \"Val\", da sempre utilizzato per agricoltura e pastorizia. Originariamente era parte integrante di Chievo, sotto la parrocchia di San Procolo. I terreni appartenevano alla famiglia Della Scala, poi divisi tra i conti Bottagisio, il monastero di San Zeno e quello di San Giorgio. Gli ortolani godevano di facilitazioni nell'affitto dei campi in cambio di servizi come suonatori di campane.\nDescrizione.\nNegli ultimi anni \u00e8 diventato uno dei luoghi pi\u00f9 moderni di Verona con la realizzazione di numerose aree verdi, l'ampliamento di servizi quali autobus, piste ciclabili e del vasto centro commerciale che raduna decine di negozi.\nVi si trovano 2 parrocchie, Santa Maria Regina e la pi\u00f9 recente Santa Maria Maddalena (1980), cresciuta sotto la guida del parroco Don Renzo Zocca. Le opere parrocchiali ed il parco risalgono al 1990, come il campanile che ospita tre campane in scala di Mi4, la cui maggiore pesa kg 105.\nEsiste una squadra calcistica giovanile chiamata U.S. Saval.\nSono presenti: la scuola dell'infanzia \"Aquilone\", le scuole elementari \"Giovanni Solinas\" ed \"Eugenio Pertini\".\nViene servito dalle linee urbane 31, 41, 30 e 94.\nLa maschera carnevalesca del quartiere \u00e8 \"L'Aseneto\"."}
{"id": "1175174", "revid": "120125275", "url": "https://it.wikipedia.org/wiki?curid=1175174", "title": "Santa Lucia (Verona)", "text": "Santa Lucia, anticamente paesino adiacente a Verona (la sua parrocchia \u00e8 tuttora chiamata \"Santa Lucia extra\" per distinguerla dal convento di Santa Lucia intra, che ha generato il nome, dopo il testamento di Pace drappiere, ricco mercante di epoca scaligera, risanatosi dopo malattia agli occhi,e divenuto devoto della Santa. Dunque nacque un secondo convento extra perch\u00e9 posizionato fuori dalle antiche mura comunali, sopra il ciglione creato dall'antico deposito glaciale), \u00e8 oggi un quartiere inglobato nella citt\u00e0 stessa, posto a sud ovest dal suo centro. Il quartiere \u00e8 abitato da 11.941 persone. Fa parte della Circoscrizione 4 del Comune di Verona.\nStoria.\n\u00c8 molto citato in quanto teatro di una dura battaglia avvenuta il 6 maggio 1848 nell'ambito della prima guerra di indipendenza fra truppe piemontesi ed austriache, arroccate all'interno del cimitero parrocchiale e dove un monumento in localita Fenilon ne rievoca le gesta. Dopo la distruzione del quartiere a causa dei bombardamenti alleati nella seconda guerra mondiale i cittadini riuscirono a riportare in auge il quartiere, grazie al loro spirito e alla loro forza (molto probabilmente trassero ispirazione dal popolo di Roma che dopo una rovinosa sconfitta a Canne nel 216 a.C. inflittagli da Annibale Barca e il suo esercito trova la futura salvezza proprio grazie alla forza d'animo dei suoi soldati). Negli anni cinquanta \u00e8 stata oggetto insieme al quartiere delle \"Golosine\" di un veloce processo di urbanizzazione, che l'ha unita al nucleo cittadino grazie alla costruzione di numerose case popolari-residenziali, le cui propaggini si estendono fino alla zona industriale, doganale ed agroalimentare. Al giorno d'oggi si nota come un grande incremento della popolazione nei precedenti anni abbia portato a diversi scontri politico-economici all'interno del quartiere. \nIl pittoresco campanile, con la cupola a cipolla che si slancia verso il cielo, ospita sei grosse campane in scala musicale di Re3 calante, la maggiore delle quali (di kg\u00a01170) venne fusa dal veronese Larducci nel 1777. Essa presenta un partito decorativo minuzioso e dettagliato ed un suono caldo ed avvolgente. Esiste una squadra che manovra queste campane secondo la tecnica dei concerti di Campane alla Veronese. Una colonna nella zona campanaria risulta offesa da una cannonata piemontese avvenuta appunto nel Maggio 1848\nNon va dimenticato l'attuale Forte ristrutturato Austriaco intitolato a Gisella (figlia di Francesco Giuseppe d'Austria costruito 1860 poi forte Dossobuono alla riunificazione Italiana) posto sulla direttrice Verona Mantova, oggetto di attivit\u00e0 ludico culturali gestite da un Comitato sotto l'egida del Comune di Verona.\nInfine fra i tanti monumenti storici di Santa Lucia ci sono sicuramente Piazza dei Caduti, la piazza centrale del quartiere dove sono ricordati i defunti della Prima e Seconda Guerra Mondiale, la Madonnina dell'incrocio fra Via VI Maggio e Via Mantovana (gi\u00e0 antica strada romana Postumia che collegava Genova ad Aquileia) ora sempre pi\u00f9 invasa dal traffico motoristico, quindi rumore e smog e la storica chiesa parrocchiale di via Santa Elisabetta vicino alle scuole elementari e medie\nEdilizia.\nGli edifici condominiali sono risalenti agli anni 50 e anni 60. Nella zona Brigate sono presenti villini e case singole come in altre settori limitrofi alla circoscrizione.\nTrasporti Pubblici.\nIl quartiere essendo a 10 minuti dal centro, \u00e8 ben inglobato nella citt\u00e0 e ben collegato con gli altri quartieri. Le linee che si possono prendere sono 23, 24, 62 e 73 nei giorni feriali e prefestivi mentre 91 e 98 nei giorni festivi. Ci sono corse speciali per le scuole e corriere che portano fuori citt\u00e0 e nel Villafranchese.\nServizi.\nSanta Lucia dispone di diversi negozi di tutti i tipi per i propri abitanti. Ci sono supermercati, mercerie, tabaccherie, cartolerie e bar/pasticcerie e pizzerie al taglio e , dal punto di vista culinario, si pu\u00f2 gustare oltre ai tradizionali menu veneti anche pietanze afro/asiatiche.\nAttivit\u00e0 Fisica.\nL'attivit\u00e0 fisica non \u00e8 sicuramente un ambito trascurato nel quartiere. Ci sono due piste ciclabili, una che la collega al centro passando per Viale Piave e l'altra che attraversa il pittoresco e suggestivo centro del paese. Poi la parrocchia offre campi da calcio basket e pattinaggio e Grest estivo per i bambini/e.\nPosizione.\nConfina con San Massimo Golosine e Z.A.I. che \u00e8 comoda per l'accesso all'autostrada BS-PD e TN/Brennero a Nord. Vista la posizione strategica del quartiere \u00e8 divenuto il luogo di passaggio per le persone che vengono dalla provincia per andare in citt\u00e0 e viceversa, creando abitualmente rumore,confusione e smog."}
{"id": "1175177", "revid": "388006", "url": "https://it.wikipedia.org/wiki?curid=1175177", "title": "Freddy Rodr\u00edguez", "text": "Biografia.\n\u00c8 nato a Chicago, nell'Illinois, il 17 gennaio del 1975, figlio di immigrati portoricani. Studia recitazione presso la \"Lincoln Park High School\". Dopo aver esordito in un film minore nel 1994, ottiene, l'anno successivo, una parte nel film \"Il profumo del mosto selvatico\" di Alfonso Arau, ove recita a fianco di attori come Keanu Reeves, Giancarlo Giannini ed Anthony Quinn. Successivamente prende parte a diverse pellicole quali \"Dollari sporchi\" dei fratelli Hughes, la commedia \"Giovani, pazzi e svitati\" e \"Payback - La rivincita di Porter\".\nAttivo anche in campo televisivo, prende parte ad alcuni episodi di serie tv come \"Cinque in famiglia\" e \"Scrubs - Medici ai primi ferri\", impersonando, in quest'ultimo, il ruolo di Marco Espinosa, il fratello minore di Carla; ma la vera notoriet\u00e0 gli arriva grazie all'interpretazione di Federico Diaz, un imbalsamatore ispanico che lavora presso la famiglia Fisher, nella serie \"Six Feet Under\". Successivamente interpreta ruoli sempre pi\u00f9 importanti, in film come \"Havoc - Fuori controllo\", \"Dreamer - La strada per la vittoria\", \"Harsh Times - I giorni dell'odio\", di cui \u00e8 co-protagonista al fianco di Christian Bale, \"Poseidon\" e \"Bobby\".\nIn \"Lady in the Water\", girato nel 2006 da M. Night Shyamalan, interpreta Reggie, ragazzo che allena solo met\u00e0 del suo corpo. Nel 2007 interpreta El Wray in \"Grindhouse - Planet Terror\" diretto da Robert Rodriguez. Nel luglio dello stesso anno partecipa alla seconda e terza stagione di \"Ugly Betty\", dove interpreta Giovanni \"Gio\" Rossi. Vi torna in un episodio della quarta stagione. Dal 2016 \u00e8 nel cast di Bull, interpreta l'avvocato Benjamin Colon.\nVita privata.\nDurante gli studi alla \"Lincoln Park High School\", conosce Elsie, che successivamente sposa. Hanno due figli, Giancarlo e Elijah. Giancarlo ha interpretato Julio, il figlio di Federico Diaz in \"Six Feet Under\"."}
{"id": "1175178", "revid": "92723", "url": "https://it.wikipedia.org/wiki?curid=1175178", "title": "Enedwaith", "text": "L'Enedwaith \u00e8 un territorio di Arda, l'universo immaginario fantasy creato dallo scrittore inglese John Ronald Reuel Tolkien, situato nella parte meridionale dell'Eriador, del quale segna il confine con Gondor.\n\u00c8 situato nella parte occidentale della Terra di Mezzo, ed \u00e8 delimitato ad Ovest dal Belegaer, il Grande Mare, a nord dai fiume Inondagrigio, a sud dall'Isen e ad est dalle Montagne Nebbiose.\nNella Prima Era, vi abitavano alcune trib\u00f9 di Dr\u00faedain, parecchi Ent ed Elfi Nandor, ed era completamente coperto da un fitto manto forestale.\nNella Seconda Era fu ampiamente esplorato dai Dunedain, che vi fondarono il porto di Lond Daer. Da qui iniziarono l'opera di deforestazione dell'Eriador, durata per tutta la Seconda Era. In questi anni i dunlandiani, che prima occupavano buona parte del Nord Enedwaith, iniziarono progressivamente un lento ritiro verso quello che poi sar\u00e0 noto come Dunland.\nNella Terza Era, la zona fece parte del regno di Gondor, che in quegli anni si era esteso nell'Eriador meridionale fino ai confini di Tharbad e del Cardolan, annettendo l'intero vasto territorio dell'Enedwaith e fondando numerosi avamposti militari; il governo di Osgiliath accenn\u00f2 una timida colonizzazione delle coste e delle terre meridionali, verso l'Isen, in prevalenza con Dunedain provenienti dalle regioni centrali di Gondor.\nCon la fine del potere regio e l'avvento dei Sovrintendenti, la Marca dell'Enedwaith fu successivamente abbandonata a se stessa a causa del progressivo declino del potere centrale, e il porto di Lond Daer cadde in rovina definitivamente.\nGruppi di dunlandiani continuarono a vivere comunque alle foci dell'Isen, riuniti in villaggi, e alcune piccolissime comunit\u00e0 Dunedain vi rimasero, sebbene fossero costituite da pochissime persone, tanto che con l'andare del tempo si estinsero, o migrarono a Sud.\nAll'inizio della Quarta Era viene descritto come un territorio brullo e disabitato, coperto da deserti, brughiere, chiane malariche e paludi. Tuttavia dopo la restaurazione del potere regio a Gondor effettuata da Elessar, i Dunedain ricostruirono Lond Daer e lentamente l'Enedwaith, come gran parte dell'Eriador, torn\u00f2 a ripopolarsi e prosperare."}
{"id": "1175180", "revid": "287204", "url": "https://it.wikipedia.org/wiki?curid=1175180", "title": "Freddy Rodriguez", "text": ""}
{"id": "1175181", "revid": "92723", "url": "https://it.wikipedia.org/wiki?curid=1175181", "title": "Interpretazione del contratto", "text": "L\u2019interpretazione del contratto \u00e8 quel procedimento ermeneutico a cui \u00e8 chiamato il giurista ed in particolare il giudice, al fine di attribuire il corretto significato alla pattuizione intercorsa fra le parti e alla determinazione dell'intento pratico perseguito dalle stesse. L'interpretazione del contratto \u00e8 condotta seguendo le norme contenute negli artt. 1362-1371 c.c. \nLe operazioni di ermeneusi del contratto concernono indagini e valutazioni di fatto, rimesse all'apprezzamento del giudice di merito ed insindacabili in sede di legittimit\u00e0 - salvo che non siano state violate le norme citate, volte a disciplinare proprio tale indagine, ovvero salvo che il giudice abbia insufficientemente ed illogicamente dato conto del proprio convincimento nella motivazione del suo provvedimento decisorio.\nL'interpretazione del contratto deve distinguersi dalla qualificazione del contratto, ossia da quell'attivit\u00e0 interpretativa preliminare volta a classificare il contratto stesso in uno o pi\u00f9 dei vari tipi negoziali previsti dal legislatore o tipizzati dall'uso. La giurisprudenza della Corte di Cassazione conferma tradizionalmente questa bipartizione tra interpretazione e qualificazione.\nL'interpretazione del contratto in generale.\nL'interpretazione del contratto ha l'obiettivo di individuare con precisione gli effetti giuridici dell'accordo raggiunto dalle parti; viene definita, in generale, come una serie di regole procedimentali tramite le quali si applicano i criteri che l'interprete deve osservare per attribuire un corretto significato al testo interpretato.\nIl senso delle parole o di pi\u00f9 frasi, contenute in contratto, pu\u00f2 dare luogo a controversie circa il loro effettivo significato. Dalla necessit\u00e0 di appurare il significato che i contraenti hanno inteso dare deriva l'opportunit\u00e0 di individuare criteri legali specificamente diretti all'interpretazione del contratto. Queste regole, che si trovano nel libro quarto del codice civile agli artt. 1362-1371, hanno come proprio scopo quello di dirigere il procedimento volto ad attribuire un significato al testo contrattuale. \nLe norme dettate per l'interpretazione hanno la natura di precetti giuridici vincolanti. I destinatari di questa normativa che detta le direttive ermeneutiche sono tanto il giudice quanto tutti coloro che siano interessati agli effetti del contratto che si vuole interpretare; sono infatti criteri che vincolano le parti, allorch\u00e9 dal testo contrattuale desumono i diritti loro spettanti o le obbligazioni loro derivanti; e sono, a maggior ragione, criteri di cui si avvale il giudice quando \u00e8 controversa tra le parti l'interpretazione del contratto su cui \u00e8 sorta controversia in giudizio.\nIl giudice di merito, nelle sue determinazioni, non \u00e8 vincolato dall'interpretazione o dalla qualificazione che le parti hanno dato o danno al contratto.\nIl canone della comune volont\u00e0 delle parti.\nIn base agli artt. 1362 c.c. e s.s., il contratto deve interpretarsi in modo da individuare la comune intenzione delle parti; l'oggetto dell'interpretazione del contratto non \u00e8 la puntuale ricostruzione storica della volont\u00e0 degli stipulanti, ma ci\u00f2 che appare oggettivamente voluto che risulti dalla formulazione del contratto.\nUna prima questione riguarda quindi la comprensione di che cosa consista la comune volont\u00e0 dei contraenti; altro aspetto consiste nell'individuare altri criteri, se presenti, ai quali fare ricorso ai fini della qualificazione allorquando la volont\u00e0 delle parti non sia accertabile o non risulti chiara.\n\u00c8 importante peraltro notare che, a seconda delle diverse concezioni del contratto, si manifestano diverse posizioni su quale possa essere la diversa ampiezza spettante all'attivit\u00e0 ermeneutica. \nIn base ad una concezione un tempo dominante, di impronta giusnaturalistica, la cosiddetta \"dottrina psicologica\", si riteneva che il contenuto della comune volont\u00e0 delle parti che l'interprete doveva accertare consistesse in una volont\u00e0 in senso psicologico, ossia nella volont\u00e0 storica delle parti del contratto. Per individuare, la volont\u00e0 cos\u00ec intesa il giudice doveva interpretare il negozio con l'ausilio di regole puramente logiche, senza l'intervento di norme legali funzionali alla ricostruzione della realt\u00e0 storica.\nUn altro indirizzo teorico, la cosiddetta \"dottrina obiettiva\", individuava la comune intenzione delle parti nel valore oggettivo del contratto, riconoscibile dalle conformi dichiarazioni e condotta delle parti, anche successive alla stipula dello stesso. \nSe si ritiene che oggetto dell'interpretazione sia dunque la volont\u00e0 negoziale, l'attivit\u00e0 dell'interprete dovr\u00e0 essere indirizzata alla ricerca di questo volere interiore, sostanziandosi nell'accertamento del fatto psichico, o, comunque, del percorso psicologico di formazione della volont\u00e0. Di contro, se si ritiene che l'interpretazione debba interessare prevalentemente il comportamento esteriore, per come si \u00e8 manifestato nel dato testuale ed in ogni manifestazione esterna rilevante, essa tender\u00e0 a manifestarsi come un giudizio inerente al significato esteriore del negozio.\nEntrambe le teorie hanno aspetti criticabili di non poco momento. La prima tesi disconosce la realt\u00e0 sociale dell'accordo. La seconda rischia di sacrificare la reale determinazione delle parti, poich\u00e9 utilizza criteri di valutazione che consentono una visione completamente esterna del contratto.\nIn base ad una tesi mediana, il significato della comune volont\u00e0 delle parti, oggetto del procedimento di interpretazione, deve essere ricondotto alla determinazione del senso giuridicamente rilevante della dichiarazione contrattuale, condotta alla stregua della norma giuridica, la quale ha appunto il compito di fissare l'oggetto di tale ricerca.\nL'orientamento della Corte di Cassazione \u00e8 nel senso che l'indagine sulla comune volont\u00e0 dei contraenti non deve avere come proprio obiettivo la ricerca e verifica dell'integrale intenzione storica posta in essere da ognuno dei contraenti, ma deve tendere a cogliere quel tanto delle rispettive intenzioni che sono amalgamate, andando a formare quella comune volont\u00e0 che costituisce legge del contratto. Parte della dottrina ritiene che la funzione dell'interpretazione vada individuata nella ricerca del significato giuridicamente rilevante, nella costruzione della fattispecie giuridica contrattuale e nega all'interpretazione la funzione di ricostruzione della volont\u00e0 delle parti come dato storico.\nLa gerarchia dei criteri interpretativi.\nNella ricerca del significato da attribuire al contratto, in base al fatto che le norme sull'interpretazione hanno natura giuridica, l'interprete che ricorra al loro utilizzo deve attenersi all'ordine gerarchico pienamente riconosciuto dalla giurisprudenza e largamente accettato dalla dottrina prevalente. \nI criteri d'interpretazione stabiliti dalle norme sono di duplice ordine; gli artt. 1362-1365 c.c. prevedono quelli che sono definiti criteri di interpretazione soggettiva, poich\u00e9 diretti alla ricerca della comune intenzione delle parti.\nGli artt. 1366-1370 c.c. dettano invece i criteri di interpretazione oggettiva; si rifanno al concetto di buona fede o ad altri criteri che comunque non sono riconducibili alla comune volont\u00e0 delle parti. Questi criteri sono attivabili in caso di insuccesso della ricerca della volont\u00e0 in concreto ed impongono all'interprete di ricercare il significato obiettivo della dichiarazione negoziale. In termini di priorit\u00e0, nell'interpretazione del contratto prevalgono i criteri soggettivi rispetto ai criteri di interpretazione oggettiva.\nI criteri soggettivi.\nLa ricerca del significato del contratto deve dunque iniziare con l'applicazione dei criteri soggettivi contenuti nell'art. 1362 c.c., il cui primo comma afferma che \u201cnell'interpretare il contratto, si deve indagare quale sia stata la comune intenzione delle parti, e non limitarsi al senso letterale delle parole\u201d. Si evince quindi che l'interpretazione del dato testuale apre il procedimento ermeneutico al quale la norma pone in evidenza che non ci si deve arrestare, poich\u00e9 \u00e8 necessario rendere manifesta la comune intenzione delle parti. \nLa giurisprudenza di Cassazione, interpretando la norma in esame, non giunge ad una conclusione univoca sostenendo le seguenti due tesi.\nIl primo orientamento ritiene che il senso letterale delle parole \u00e8 criterio fondamentale e prioritario, pervenendo al risultato secondo cui ove le espressioni usate nel contratto siano di chiara ed inequivoca significazione, la ricerca della comune volont\u00e0 debba essere esclusa. Questo orientamento si rif\u00e0 all'antico brocardo \"in claris non fit interpretatio\".\nIl secondo orientamento ammette che il giudice non pu\u00f2 mai prescindere dalla ricerca della comune intenzione delle parti, rispetto alla quale il senso letterale delle parole adoperate dai contraenti si pone come il primo degli strumenti di interpretazione. Da tale angolazione questo orientamento ritiene che la ricerca della comune intenzione delle parti pu\u00f2 dirsi conclusa, ma non esclusa, quando le espressione usate siano di chiara e univoca significazione.\nUn criterio per individuare, al di l\u00e0 delle parole, la reale intenzione delle parti \u00e8 dato da un'ulteriore direttiva interpretativa, indicata dall'art. 1362 c.c. comma 2\u00b0, secondo la quale si deve valutare il comportamento complessivo delle parti, anche posteriore alla conclusione del contratto. \nSulla base di questo criterio pu\u00f2 venire in considerazione, quale comportamento anteriore, la corrispondenza intercorsa fra le parti durante le trattative o, se si tratta di interpretare un contratto definitivo, si possono trarre delle valide indicazioni dal contratto preliminare, quantunque il primo resti l'unica fonte di diritti ed obbligazioni fra le parti.\nPer quel che concerne il comportamento posteriore, pu\u00f2 assumere rilievo la condotta posta in essere dalle parti in attuazione del contratto; se queste in sede di esecuzione hanno costantemente attribuito un dato significato al negozio, una di esse non potr\u00e0 successivamente pretendere che le parole del contratto vadano interpretate in maniera diversa.\nGli articoli 1363 \u2013 1365 c.c. prevedono ulteriori criteri soggettivi. L'articolo 1363 c.c. stabilisce che occorre interpretare le singole clausole le une per mezzo delle altre, attribuendo a ciascuna il significato che risulta dal complesso dell'atto. In tale maniera la comune volont\u00e0 delle parti viene accertata considerando il negozio nel suo insieme, e il significato letterale di una parte del contratto pu\u00f2 apparire contrario all'intenzione delle parti se la clausola viene letta ed interpretata alla luce del regolamento negoziale nel suo insieme.\nL'art. 1364 c.c. prevede che le espressioni usate, per quanto generali, non comprendono che gli oggetti sui quali le parti si sono proposte di contrattare. Infine, per l'art. 1365 c.c il caso espresso al fine di fornire un esempio non fa presumere l'esclusione dei casi non espressi.\nI criteri oggettivi.\nAllorquando la volont\u00e0 delle parti non sia accertabile o non risulti univoca, l'interprete pu\u00f2 avvalersi dei criteri di interpretazione previsti dagli artt. 1365 - 1371 c.c., detti anche criteri di interpretazione oggettiva. \nIn base all'art. 1366 c.c., l'interpretazione deve condursi secondo buona fede, imponendosi all'interprete di dare al contratto il significato che gli attribuirebbero contraenti corretti e leali. Questo criterio pu\u00f2 condurre a dare al contratto un significato diverso dal significato testuale delle espressioni che in esso sono contenute; questo differente significato \u00e8 quello che al contratto darebbero le parti se fossero leali e corrette.\nIn osservanza del principio della conservazione del contratto, il negozio e le clausole in esso contenute, nel dubbio, debbono interpretarsi nel senso in cui possono avere qualche effetto, piuttosto che in quello in base al quale non ne avrebbero alcuno, cfr. art. 1367 c.c.; le clausole ambigue si devono interpretare in conformit\u00e0 degli usi locali, cfr. art. 1368 c.c.; le espressioni aventi pi\u00f9 sensi si interpretano nella maniera maggiormente conforme alla natura del contratto, cfr. art. 1369 c.c.\nQuanto poi alle clausole inserite nelle condizioni generali di contratto o in moduli o formulari predisposti da uno dei contraenti, laddove il loro significato risulti dubbio si interpretano a favore della parte che non le ha apposte, cfr. art. 1370 c.c.\nQualora, nonostante l'applicazione delle regole esposte, il negozio rimanga oscuro, questo deve essere inteso nel senso meno gravoso per l'obbligato, se \u00e8 a titolo gratuito, e nel senso che realizzi l'equo contemperamento degli interessi delle parti se \u00e8 a titolo oneroso, cfr. art. 1371 c.c.. \nLa definizione del contratto di cui ai sensi dell'art.1325 del C.C. risente dello stretto collegamento con l'art.1173 c.c. secondo cui il contratto \u00e8 fonte di obbligazione. questo collegamento induce a porre in ombra l'esistenza di contratti che lungi dal costituire modificare o estinguere rapporti giuridici che determinano trasferimenti dei diritti cosiddetti \"contratti ad effetti reali o traslativi\". Con il contratto si fa puntuale il riferimento alla patrimonialit\u00e0 del rapporto - come in materia di obbligazioni ai sensi dell'art.1174 c.c. - che determina l'esclusione dell'ambito contrattuale del matrimonio, non a caso fatto oggetto dal legislatore del 1942 di autonoma, specifica regolamentazione."}
{"id": "1175191", "revid": "1522738", "url": "https://it.wikipedia.org/wiki?curid=1175191", "title": "Iulitta Zubova", "text": "La vita.\nNata in una famiglia di contadini del villaggio di Vodzvi\u017eenskoe, nell'Oblast' di Orenburg, Iulitta decise fino in giovane et\u00e0 di dedicarsi interamente alla vita religiosa e per tale motivo aveva presto cessato di nutrirsi di carne. Destinata invece dai genitori al matrimonio, a quindici anni, ispirata da un sogno, inizi\u00f2 a simulare pazzia per le strade del paese, gettandosi nel fango delle pozzanghere e gridando frasi sconnesse, decisa a percorrere il cammino ascetico di Stolta in Cristo, cos\u00ec come erano chiamati coloro che simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9. Allontanatasi dalla casa paterna scalza e vestita di pochi stracci, inizi\u00f2 a vivere per le strade, alla merc\u00e9 delle angherie e delle percosse dei propri concittadini che la consideravano una folle degna solo di disprezzo e in costante pericolo a causa delle insidie che le tendevano i giovani del luogo, decisi a soddisfare su di lei, giovane e indifesa, i propri appetiti sessuali. Per difendersi da questi ultimi si era procurata dei grandi spilloni, che usava come vere e proprie armi. Presto tuttavia, anche grazie alla protezione accordatale da padre Speranskij, sacerdote nel villaggio di Nikitino, la gente del luogo incominci\u00f2 a rispettarla. Venne creduta capace di chiaroveggenza e a lei si rivolgevano per ottenere consigli i contadini del circondario.\nAll'et\u00e0 di settantotto anni decise di ritirarsi nel convento della citt\u00e0 di Ufa dove visse fino al 1903 continuando a ricevere le visite delle persone che chiedevano a lei aiuto.\nMiracoli e leggende devozionali.\nNumerosi miracoli, soprattutto riguardanti le doti di chiaroveggente, furono ascritti alla santa nelle sue agiografie. Di seguito se ne indicano i pi\u00f9 significativi."}
{"id": "1175202", "revid": "278830", "url": "https://it.wikipedia.org/wiki?curid=1175202", "title": "Il fiuto di Sherlock Holmes", "text": ", conosciuto nel Regno Unito come \"Sherlock Hound\", \u00e8 un anime televisivo, adattamento dei racconti e romanzi di Arthur Conan Doyle sulle vicende di Sherlock Holmes, in cui tutti i personaggi hanno l'aspetto di cani antropomorfi, in particolare Sherlock Holmes \u00e8 un segugio (\"hound\", appunto).\nProduzione e trasmissione.\nLa serie nasce nell'aprile 1981 da una co-produzione tra l'italiana RAI e la giapponese Tokyo Movie Shinsha sotto la supervisione di Hayao Miyazaki, che diriger\u00e0 anche i primi 6 episodi della serie. Tuttavia, a causa di problemi legati ai diritti sul personaggio di Sherlock Holmes e detenuti dagli eredi di Doyle, la produzione viene interrotta quando solo 4 episodi sono completati e 2 ancora in produzione.\n\u00c8 solo nel marzo 1984 che in Giappone vengono presentati due episodi della serie in accompagnamento alla proiezione cinematografica del lungometraggio campione d'incasso diretto da Miyazaki . Questo riaccende sulla serie l'attenzione del pubblico giapponese, tanto da convincere la produzione a riprenderla affidando la regia dei restanti 20 episodi a Kyosuke Mikuriya.\nCos\u00ec, nel novembre del 1984, la serie in 26 episodi debutta finalmente in televisione: in Giappone su TV Asahi e in Italia su Rai Uno. La qualit\u00e0 del prodotto permette alla serie di diventare popolare anche in altri paesi e in terra nipponica il cartone ottiene un ottimo successo. In Italia invece essa passa praticamente inosservata. Nel primo passaggio televisivo ogni episodio era \"spezzato\" in quattro parti da cinque minuti ciascuna, tanto che erano necessari quattro giorni per vedere la fine di un episodio completo. Negli anni successivi, la RAI ripropone la serie, questa volta trasmettendo integralmente gli episodi (a volte anche due al giorno), inserendoli all'interno del programma per ragazzi \"Big!\", ma l'accoglienza del pubblico rimane tiepida.\nLa serie ha conosciuto un recente 'revival' grazie a una linea di abiti da cosplay commercializzata dalla giapponese Sukiyaki.\nDal 22 dicembre 2019 alcuni episodi sono disponibili su RaiPlay.\nDoppiaggio italiano.\nIn alcuni episodi la versione italiana presenta notevoli variazioni rispetto ai dialoghi giapponesi. Nella versione giapponese dell'episodio 1 Holmes e Watson si incontrano per la prima volta su una imbarcazione e si presentano poco prima che la nave venga attaccata da un gruppo di pirati. Nel doppiaggio italiano, invece, i dialoghi si svolgono in modo che i due colleghi si conoscano gi\u00e0 da tempo ma si fingano estranei per poter indagare in incognito sul caso dei pirati di mare.\nPer lo stesso motivo sono stati modificati anche alcuni dialoghi dell'episodio 2. Il dottor Watson \u00e8 di rientro verso l'abitazione di Baker Street e, ricevuto da Mrs Hudson, le parla come se la conoscesse gi\u00e0 e fosse stato via di casa per un po' di tempo. In realt\u00e0, nella versione giapponese, Watson si stava trasferendo a casa della governante, dopo aver accettato di lavorare come socio di Holmes, e Mrs Hudson lo riceve per la prima volta. Questo spiega la successiva infatuazione che il dottore prover\u00e0 per la bella padrona di casa.\nNell'episodio 24 l'ispettore Lestrade si sente talmente umiliato dal professor Moriarty al punto che decide di suicidarsi buttandosi dalla torre del Big Ben, ma due poliziotti riescono a impedire il gesto. Nei paesi occidentali la scena fu ritenuta inappropriata da mostrare a un pubblico infantile. Si decise perci\u00f2 di lasciare invariate le immagini rispetto alla versione giapponese ma venne modificato il doppiaggio di Lestrade. Si fece in modo che l'ispettore chiedesse soccorso ai suoi poliziotti per essere accidentalmente scivolato e che stesse per precipitare.\nIl fumetto.\nParallelamente al debutto televisivo, nel 1984 esce sulla rivista settimanale \"Il Giornalino\" una versione a fumetti de \"Il fiuto di Sherlock Holmes\", con testi di Toni Pagot e disegni affidati a Franco Oneta, Gino Gavioli e Carlo Peroni.\nQuesta versione a fumetti mostra per\u00f2 diverse differenze rispetto a quella animata, in particolare nella caratterizzazione dei personaggi. Ad esempio Sherlock Holmes risulta molto pi\u00f9 intuitivo ma in certi casi anche pi\u00f9 superbo e di conseguenza di carattere piuttosto \"antipatico\". Altre variazioni si riscontrano nell'ispettore Lestrade, per nulla burbero - anzi - \u00e8 spesso lui a contattare l'abile detective per risolvere i casi troppo difficili per lui. Il professor Moriarty ha una personalit\u00e0 molto pi\u00f9 perfida e malvagia, i suoi covi sotterranei contengono numerose sculture demoniache alle quali rivolge preghiere con l'intento di realizzare i suoi furti. Todd, uno dei due aiutanti di Moriarty \u00e8 ancora pi\u00f9 impacciato e anche balbuziente.\nSigla.\nSigla italiana e colonna sonora originale.\nIn seguito alla programmazione televisiva de \"Il fiuto di Sherlock Holmes\" \u00e8 stato pubblicato un 45 giri contenente la sigla italiana, della band \"Complotto\", realizzata da Giampaolo Zavallone. Di questa canzone esiste la versione sia italiana che inglese. La Rai ha trasmesso quasi sempre quest'ultima nei pochi passaggi televisivi: la versione su RaiPlay utilizza invece la versione italiana.\nL'album si intitola \"SHERLOCK HOLMES\" (tutto in maiuscolo) ed \u00e8 stato pubblicato all'inizio del 1984. La durata \u00e8 di 3'07\"\nSigla in altre nazioni.\nLa sigla inglese non \u00e8 mai stata utilizzata da emittenti televisive americane e britanniche, che hanno invece trasmesso la versione strumentale di quella giapponese. La sigla italiana \u00e8 stata ripresa e adattata con testi in lingua per il mercato spagnolo e arabo sebbene con notevoli variazioni strumentali. La sigla francese \u00e8 stata invece ricantata sulla base originale giapponese.\nIn alcuni Paesi, soprattutto Giappone, Spagna, Francia e Svezia, la serie animata ha ottenuto un successo tale da consentire la diffusione dell'intera colonna sonora."}
{"id": "1175205", "revid": "90227", "url": "https://it.wikipedia.org/wiki?curid=1175205", "title": "WebTV", "text": ""}
{"id": "1175208", "revid": "112858696", "url": "https://it.wikipedia.org/wiki?curid=1175208", "title": "Episodi di Sex and the City (prima stagione)", "text": "La prima stagione di \"Sex and the City\" \u00e8 andata originariamente in onda dal 6 giugno 1998 al 23 agosto 1998\nLe donne, il sesso e gli uomini.\nTrama.\nCarrie cerca di capire se per le donne \u00e8 possibile copulare senza sentimento come accade agli uomini. Mentre \u00e8 in un bar con Stanford, la ragazza incontra Kurt, un suo ex che incarna perfettamente l'ideale di uomo che desidera solo sesso senza impegni. Carrie lo seduce e si accorda con lui per un incontro di puro sesso. La ragazza, dopo aver ricevuto ci\u00f2 che desiderava, se ne va lasciando il suo partner a bocca asciutta. Carrie si scontra con Mr. Big per strada e lui l'aiuta a raccogliere gli oggetti che le sono caduti dalla borsa. Charlotte esce con Capote Duncan, mentre le altre tre amiche si recano a una festa. Samantha nota che alla festa c'\u00e8 Mr. Big e decide di sedurlo, mentre Miranda conosce il romantico Skipper. Charlotte decide di non andare a letto con Capote subito la prima sera e, mentre sono in taxi l'uomo decide di passare la seconda parte della serata alla festa, affermando di avere troppo bisogno di sesso per poter aspettare. Samantha non riesce a conquistare Mr. Big e quindi ripiega su Capote. Carrie incontra Mr. Big a fine serata.\nA ognuno \u201cil suo\u201d.\nTrama.\nMiranda viene invitata a una cena da Nick, un uomo che conosce appena. Al termine della serata, gli amici dell'uomo le rivelano che Nick frequenta solo delle modelle e che loro stanno cercando di convincerlo a intrattenersi con persone pi\u00f9 intelligenti. Le quattro amiche discutono di quanto i canoni estetici proposti dalla pubblicit\u00e0 intimidiscano le persone normali. Skipper incontra Carrie e le rivela di essere molto attratto da Miranda e di aver fatto sesso con lei ma solo di pomeriggio. Il ragazzo vorrebbe ricontattarla ma lei si nega al telefono. Carrie e Samantha si recano a una sfilata di moda alla quale partecipa anche Derek, il pupillo di Stanford. Alla festa che segue la sfilata, Carrie incontra Mr. Big e gli parla del suo lavoro ma resta turbata quando vede che lui \u00e8 in compagnia di una modella. Samantha, vuole dimostrare di avere pi\u00f9 fascino di una top-model e seduce un classico \"sciupa modelle\" pretendendo di essere filmata durante l'amplesso esattamente come il ragazzo \u00e8 solito fare con le altre donne. Derek chiede a Carrie se pu\u00f2 passare il resto della serata con lei sua perch\u00e9 in realt\u00e0 odia la confusione e a New York si sente solo. Miranda incontra Skipper e decide di dargli un'altra possibilit\u00e0.\nSingles &amp; Sposati.\nTrama.\nCarrie \u00e8 invitata negli Hamptons da una coppia di amici sposati. Al mattino, mentre si reca in cucina per la colazione, Carrie incontra il marito che si aggira per casa senza mutande e, quando rivela l'accaduto alla moglie, questa la caccia di casa. Le quattro amiche discutono di come le coppie sposate possano far sentire a disagio i single. Miranda si reca a una partita di softball organizzata dal suo studio legale e, per non recarvisi da sola, decide di accettare che un collega le presenti qualcuno. Il collega per\u00f2 pensa che Miranda sia lesbica e le presenta una ragazza omosessuale. Le due si chiariscono subito e decidono di giocare assieme. Miranda e la sua nuova amica vengono notate da un socio anziano dello studio che le invita a una festa a casa sua. Carrie continua la sua indagine nel mondo delle coppie sposate e scopre che queste cercano sempre di combinare degli incontri tra gli amici rimasti single: una coppia di amici, infatti, le presenta Sean, un ragazzo che ha appena comprato una casa e ha intenzione di trovare l'anima gemella. Alla festa per l'inaugurazione dell'abitazione di Sean, Carrie invita anche Samantha e Charlotte senza sapere per\u00f2 che tutti gli altri invitati sono coppie sposate. Samantha, frustrata dalla situazione, si ubriaca e Charlotte la porta a casa sua. Miranda, al termine della sua serata, rivela al suo capo di non essere lesbica e di aver assecondato le sue convinzioni solo per fargli notare il suo lavoro allo studio. Miranda prova inoltre a baciare la sua amica per mettere alla prova la sua eterosessualit\u00e0. Carrie lascia Sean e gli consiglia di provare a uscire con Charlotte che \u00e8 pi\u00f9 propensa all'idea del matrimonio. Samantha, ancora ubriaca, seduce il portiere del condominio di Charlotte, quest'ultima dopo aver frequentato per un breve periodo Sean, lo lascia per problemi di compatibilit\u00e0.\nIncontri casuali.\nTrama.\nCarrie continua a incontrare Mr. Big per strada e alle feste, a uno di questi incontri decidono di uscire insieme. La sera dell'appuntamento Mr. Big lascia un messaggio sulla segreteria telefonica di Carrie dicendo che tarder\u00e0. Durante la serata Samantha presenta a Carrie Sam, un ragazzo poco pi\u00f9 che ventenne mentre lei si dedica a Jon, uno chef giovane e famoso. Mr. Big si presenta alla festa proprio quando Carrie sta osservando da vicino il piercing sulla lingua di Sam. Carrie inizia cos\u00ec a frequentare Sam, ma Mr. Big la invita nuovamente a un appuntamento. Poco prima di uscire di casa, Carrie riceve una telefonata da Charlotte che le rivela che il suo ragazzo le ha chiesto di fare del sesso anale. Le quattro amiche si ritrovano quindi per discutere della questione. Carrie arriva quindi al suo appuntamento con un leggero ritardo e scopre che Mr. Big non \u00e8 solo: un amico, disperato per la fine del suo secondo matrimonio, ha deciso di mangiare con loro. Carrie, turbata dal comportamento di Mr. Big, lascia soli i due. Dopo aver dormito con Sam, scopre quanto sia disordinata e sporca casa sua e scappa, capendo che una relazione con un ragazzo cos\u00ec giovane non va bene per lei. Per rimediare alla delusione va a fare shopping e, sulla strada di casa, incontra Mr. Big che la invita di nuovo a uscire.\nIl giusto scambio.\nTrama.\nCarrie incontra Amalita, un'amica che fa la prostituta di lusso. Le quattro amiche discutono del rapporto tra sesso, soldi e potere. Charlotte rivela alle altre ragazze che ha conosciuto un pittore famoso e lui le ha proposto di visionare i suoi quadri per l'allestimento di una mostra. Grazie ad Amalita, Carrie conosce un attraente architetto francese e passa la notte assieme a lui. La mattina, trova 1000 dollari sul comodino e si chiede se lui non l'abbia scambiata per una prostituta. Charlotte scopre che l'artista che ha conosciuto ritrae vagine e questi le chiede di fare da modella.\nDesideri particolari.\nTrama.\nCarrie fa un servizio fotografico per una pubblicit\u00e0 della sua rubrica che verr\u00e0 apposta sulle fiancate degli autobus di una linea di New York. Carrie e Mr. Big riescono ad avere il loro primo appuntamento e i due vanno subito a letto assieme. La ragazza teme per\u00f2 che questa scelta possa aver rovinato una potenziale storia. Al ristorante cinese, Carrie ritrova un suo vecchio amico in compagnia della sua fidanzata ma l'uomo non gliela presenta. Qualche giorno dopo, il ragazzo spiega a Carrie che non le ha presentato la ragazza perch\u00e9 sa che non \u00e8 la persona giusta per lui. Quando incontrano un amico di Mr. Big, Carrie non viene presentata e, memore delle azioni dell'amico, si chiede se il suo partner si vergogni di lei. Nel frattempo, Miranda incontra Ted in palestra e decide di uscirci. I due vanno a letto assieme e la mattina, quando Ted esce per lavoro, Miranda fruga tra la sua roba e trova un film porno dove un uomo viene sculacciato. Quando rivede il ragazzo, gli lancia una battutina, lui si offende e decide di rompere ogni rapporto con lei. Carrie ubriaca va a trovare Mr. Big e gli chiede se si vergogna di lei, lui risponde di no giustificando i suoi comportamenti.\nLibert\u00e0 di coppia.\nTrama.\nCarrie \u00e8 tutta presa dalla sua nuova relazione e trascura un po' le amiche. La ragazza organizza quindi un'uscita per farsi raccontare le ultime novit\u00e0: Samantha sta cercando un nuovo appartamento, Miranda ha seguito un'importante fusione tra due societ\u00e0, mentre Charlotte si \u00e8 fidanzata ma non vuole copulare oralmente con il partner. Carrie nota che Mr. Big \u00e8 a cena con un'altra donna nello stesso loro ristorante e rimane un po' delusa perch\u00e9 pensava di avere un rapporto esclusivo con lui. Nei giorni successivi, Carrie conosce Jared grazie a Stanford, mentre Miranda incontra Skipper con la sua nuova ragazza. Miranda chiama il ragazzo e questi, pensando che lei gli stia chiedendo di rimettersi assieme, lascia la sua ragazza. Carrie va a una festa con Mr. Big, ma la serata \u00e8 un susseguirsi di equivoci e la ragazza, sempre pi\u00f9 irritata, se ne va e si reca alla festa organizzata da Jared. Miranda fa l'amore con Skipper ma, quando scopre che questi ha lasciato la sua ragazza, gli rivela di non essere pronta per una relazione di tipo esclusivo. Il ragazzo ci rimane molto male e se ne va. Charlotte rivela al suo partner che non ama il sesso orale e, quando scopre quanto \u00e8 importante per lui questa pratica, lo lascia. Quando Jared chiede a Carrie di passare la notte assieme, la ragazza chiama Mr. Big e gli dice che se non vuole perderla dovr\u00e0 venire a prenderla alla festa. Il parco dove si svolge l'evento per\u00f2 ha due entrate e per parecchio tempo i due non riescono a incontrarsi. Una volta risolto l'equivoco, Carrie chiede a Mr. Big di avere un rapporto esclusivo e l'uomo accetta.\nSesso a tre.\nTrama.\nCarrie scopre che Big \u00e8 stato sposato, e con l'inganno conosce la moglie, cominciando una sorta di \"storia a tre\" mentale. Anche le altre donne sono alle prese con storie a tre: il fidanzato di Charlotte glielo chiede, ma poi la lascia per l'altra, Samantha si trova a uscire con un uomo sposato che, scoperto dalla moglie, vuole mettersi con lei mentre Miranda \u00e8 turbata dal fatto che nessuno voglia avere una storia a tre con lei.\nAutoerotismo.\nTrama.\nCarrie \u00e8 turbata perch\u00e9 Mister Big le dice che non si vuole sposare di nuovo, cos\u00ec Stanford le propone di sposarlo per ereditare parte della fortuna di famiglia. Charlotte comincia una storia col \"coniglio\", un vibratore a forma di coniglio, mentre Samantha esce col \"Tartarugo\", un uomo dal fiato terribile.\n\"Loro\" ti cambiano la vita.\nTrama.\nCarrie ha un ritardo, e teme di essere incinta; con le altre tre amiche partecipa a un \"bambino-party\" organizzato da Laney, compagna di feste qualche anno prima. Samantha organizza un \"non ho un bambino party\" e alla fine a Carrie vengono le mestruazioni.\nMancanza di sesso.\nTrama.\nCarrie passa la notte con Mr. Big e al suo risveglio fa un peto nel letto. L'imbarazzo \u00e8 tale da indurla a non parlare con il suo partner per qualche giorno. Quando la situazione ritorna alla normalit\u00e0, Mr. Big non sembra pi\u00f9 lo stesso: Carrie nota che l'uomo qualche sera non ha voglia di fare l'amore. Miranda \u00e8 senza un uomo da mesi, mentre Samantha cerca di sedurre un maestro yoga che pratica l'astinenza. Charlotte esce con un uomo che assume del Prozac e che ha sedato in questo modo tutti i suoi istinti sessuali.\nAmore e sesso.\nTrama.\nMiranda esce con un fervente cattolico che si fa la doccia dopo ogni rapporto sessuale. Carrie, scopre che Mr. Big accompagna la madre in chiesa ogni domenica mattina. Samantha conosce James in un jazz bar e se ne innamora. Charlotte, temendo che anche Samantha possa sposarsi prima di lei, si rivolge a un'esperta di cabala per conoscere il suo futuro ma questa le rivela di non vedere alcun segno di un possibile matrimonio. Carrie chiede a Mr. Big di conoscere sua madre, ma lui divaga e le propone una vacanza ai Caraibi. Miranda cerca di convincere il suo partner a non andare a farsi una doccia dopo l'amplesso ma i due litigano e si lasciano. Samantha fa l'amore per la prima volta con il suo uomo ma si accorge che il pene di James \u00e8 piccolissimo. Carrie decide di spiare Mr. Big mentre accompagna la madre in chiesa ma, durante la funzione fa cadere un libro e tutti si voltano a guardarla. Mr. Big presenta cos\u00ec Carrie alla madre definendola per\u00f2 \"un'amica\". Miranda torna con Skipper. Carrie prima di partire chiede a Mr. Big di darle un segno del suo amore. Lui non le dice di amarla e Carrie capisce che il suo rapporto con Mr. Big \u00e8 sbilanciato e lo lascia."}
{"id": "1175210", "revid": "86599", "url": "https://it.wikipedia.org/wiki?curid=1175210", "title": "Cometa Ikeya-Seki", "text": "Esistono due Comete chiamate Ikeya-Seki:"}
{"id": "1175211", "revid": "228587", "url": "https://it.wikipedia.org/wiki?curid=1175211", "title": "Episodi di Sex and the City (seconda stagione)", "text": "La seconda stagione di \"Sex and the City\" \u00e8 andata originariamente in onda dal 6 giugno 1999 al 3 ottobre 1999.\nLe regole del lasciarsi.\nTrama.\nDopo che Carrie ha terminato la relazione con Mr. Big, Miranda porta l'amica ad una partita degli Yankees per risollevarle il morale: qui conosce Joe, un nuovo membro della squadra, che invita a cena. Miranda \u00e8 annoiata dai discorsi delle amiche che vertono sempre su uomini ma, quando rivede un suo ex che le ha spezzato il cuore, capisce che una donna che soffre deve avere tutto il tempo che le serve per superare il fatto. Samantha non \u00e8 soddisfatta dal suo ragazzo \"poco dotato\" e la nuova fiamma di Charlotte ha la brutta abitudine di \"toccarsi\" continuamente mentre parla. Carrie va in un locale con Joe ed incontra Big. Lungo la strada del ritorno, la donna chiede a Joe di lasciarla sola e capisce di non essersi ancora liberata di Big. Carrie conia un'importante \"Regola del lasciarsi\": non si va da nessuna parte senza gli amici.\nLa verit\u00e0 fa male...?\nTrama.\nCarrie induce involontariamente l'amica Susan Sharon a lasciare il marito. Successivamente la ragazza invita Mr. Big alla sua festa di compleanno. Samantha si sforza di parlare a James del suo \"problema dimensionale\" e va in terapia di coppia con lui, lasciandolo al termine della seduta. Charlotte prende un cucciolo come rimpiazzo di un uomo e Miranda prende il coraggio di parlare sporco con il suo amante, finch\u00e9 lei non dice qualcosa di troppo.\nGli uomini sono tutti\u2026 strani?\nTrama.\nSamantha sta per andare a letto con Harrison quando lui insinua che lei abbia 40 anni e poi le si presenta in tenuta sadomaso. Miranda esce con un uomo che ama Manhattan mentre Charlotte esce con Mitch, comunemente conosciuto come Mr. Micia per la sua predilezione per i genitali femminili. Carrie comincia ad uscire con una serie di uomini che si rivelano tutti dei fiaschi clamorosi. Quando finalmente conosce un ragazzo in gamba, Ben, rovina tutto lei facendosi beccare a rovistare nella sua stanza, ossessionata dal fatto che possa avere qualcosa che non va come gli altri.\nSingle \u00e8 bello?\nTrama.\n\u00c8 meglio fingere che essere soli? Carrie pensa di essere soddisfatta di essere single ma la foto su una rivista per un servizio dal titolo \"Single \u00e8 bello?\" che ha fatto dopo una notte brava, mette in crisi le sue convinzioni; Miranda esce con un suo ex e continua a fingere l'orgasmo finch\u00e9 gli rivela la verit\u00e0; Samantha esce con il proprietario di un locale che la illude su un futuro insieme e poi le d\u00e0 buca ad un ristorante. Charlotte si fa piacere il suo elettricista, un aspirante attore, pur di non restare sola.\nStrane opportunit\u00e0.\nTrama.\nPu\u00f2 una relazione riportarti alla vita? Charlotte si innamora di un uomo recentemente rimasto vedovo che incontra al funerale di uno stilista di moda. Alla fine scopre che il vedovo usa la scusa della moglie morta per fare compassione alle donne. Carrie ricomincia ad uscire con Mister Big e ripara qualche crepa nel rapporto con lui; Samantha \u00e8 esiliata dalla scena sociale di Manhattan dopo aver provato a sedurre un importante uomo sposato e Miranda comincia ad avere attacchi di panico per la paura di restare single a vita dopo aver comprato un appartamento nell'Upper West Side.\nSesso: bugie e tradimenti.\nTrama.\nCarrie comunica alle altre che ha ripreso ad uscire con Big; Charlotte si lascia affascinare dal gruppo elitario delle Lesbiche al potere; il nuovo ragazzo di Miranda la mette in competizione con i suoi video porno e Samantha ha un colpo di fulmine per il suo personal trainer.\nObiettivo: matrimonio.\nTrama.\nMiranda ospita in casa Jeremy, un suo amico di Londra, sperando di iniziare una storia con lui: l'uomo invece si innamora della decoratrice di interni di Miranda e la sposa in due mesi. Carrie e le altre sono invitate al matrimonio e Carrie invita anche Big, il quale cerca in tutti i modi di evitare la festa. Durante il matrimonio Carrie legge una poesia sull'amore, arrabbiandosi poi con Big che non l'ascolta, preso da telefonate di lavoro.\nLeggende metropolitane, miti e luoghi comuni.\nTrama.\nI single di oggi necessitano dei miti di oggi per un appuntamento? Samantha esce con un uomo milionario di 72 anni: al momento di andare a letto per\u00f2 non ha il coraggio e scappa. Carrie si chiede se la sua storia con Big sia reale e se lui sia veramente cambiato o se continuer\u00e0 ad essere immaturo. Lui la sorprende raggiungendola al ristorante con le amiche. Miranda inizia ad uscire con Steve, barista.\nSi pu\u00f2 cambiare per amore?\nTrama.\nLe donne devono affrontare un grande interrogativo: si pu\u00f2 cambiare un uomo? Carrie cerca di cambiare alcune delle cattive abitudini di Big, tra cui quella di guardare le altre donne, Miranda esce ancora con il barista e spera di cambiare i massacranti orari di lavoro di Steve per avere pi\u00f9 tempo con lui, Charlotte chiede al suo ragazzo di circoncidersi per lei, mentre Samantha scopre che un suo ex \u00e8 diventato una drag queen che si chiama come lei.\nDifferenze sociali\u2026 ostacolo dell'amore?\nTrama.\nIl sistema classista di New York \u00e8 stato sostituito con un sistema di caste sociali? Carrie dice a Big che lo ama, ma lui non risponde. Ad una festa chic Carrie incontra un vecchio amico che fa il cameriere e passa la notte con lui, solo dormendo; la mattina Big la chiama e le dice che l'ama. Miranda e Steve si lasciano, perch\u00e9 lei lo invita ad una festa chiedendogli di comprarsi un vestito che lui non pu\u00f2 permettersi. Samantha esce con un uomo ricco che ha in casa una \u201cschiava\u201d. Charlotte passa dei brutti momenti insieme ad una star del cinema.\nSesso: desiderio o necessit\u00e0?\nTrama.\nCome si sono evolute le relazioni a New York? Carrie cerca, senza successo, di lasciare qualche articolo femminile a casa di Big, per lasciare un segno di s\u00e9. Miranda scopre di avere un'ovaia pigra; Charlotte non \u00e8 sicura che il suo nuovo accompagnatore sia un gay-etero o un etero-gay; Samantha mette in atto un piano per un suo ex ma fallisce.\nSoffrire per amore.\nTrama.\nQuando si ha una relazione, come si fa a sapere quando basta? Carrie e Big litigano dopo che lui le rivela che partir\u00e0 per sei mesi per andare a Parigi; Samantha porta le ragazze al ristorante S&amp;M; Charlotte ha il feticcio delle scarpe ed incontra un venditore di scarpe con il feticcio dei piedi; Miranda incontra un uomo a cui piace farlo in modo che gli altri lo possano scoprire. Carrie lascia Big, dopo aver fatto l'amore con lui per l'ultima volta.\nGiochi di coppia.\nTrama.\nBisogna giocare perch\u00e9 una relazione funzioni? Carrie, ossessionata da Big, entra in terapia e incontra un altro uomo sbagliato nella sala d'aspetto della sua analista; Samantha esce con un tifoso che la porta a letto solo quando la sua squadra vince; Charlotte conosce un ragazzo carino in un bridge club, Miranda gioca a spiarsi con l'uomo che vive nel palazzo di fronte al suo e poi scopre essere un gay che cerca di sedurre l'uomo che abita al piano sopra il suo.\nL'amico per il sesso.\nTrama.\nLe donne sono portate ad avere inconsciamente le stesse relazioni e ad uscire sempre con lo stesso tipo di persone? Carrie esce con il suo amico di letto che cerca di trasformare in fidanzato, senza riuscirci. Samantha \"fa l'amore\" con la coppia della porta accanto attraverso il muro, il giorno dopo viene invitata a partecipare da loro. Charlotte segue il consiglio delle amiche ed inizia ad uscire con pi\u00f9 uomini contemporaneamente, per poi scoprire che non \u00e8 stata una buona idea. Miranda si vede con un uomo irascibile.\nDettagli non trascurabili.\nTrama.\nAndare a letto con qualcuno significa che vai a letto anche con la sua famiglia? Carrie ha una breve storia con uno scrittore, che soffre di eiaculazione precoce, e fa amicizia con sua madre; Miranda esce con un padre divorziato; Charlotte e Samantha litigano dopo che Samantha copula col fratello di Charlotte.\nTi \u00e8 piaciuto?\nTrama.\nCome fai a sapere se sei brava a letto? Carrie esce con un alcolizzato e, poich\u00e9 questi diventa ossessionato dal sesso, si chiede se lei non sia una sostituta della birra. Charlotte \u00e8 distrutta dopo che il suo partner si addormenta durante l'atto sessuale, cos\u00ec porta le amiche ad un corso di sesso tantrico. Un amico gay di Samantha le chiede se pu\u00f2 andare a letto con lei e con il suo ragazzo. Miranda mette delle nuove lenzuola.\nMeglio giovani o mature?\nTrama.\nDonne ventenni. Amiche o nemiche? Carrie e le ragazze vanno negli Hamptons e condividono un appartamento, dove l'ex assistente di Samantha le ruba l'organizzazione di un party che alla fine va male; Charlotte esce con un ventenne che le attacca le piattole; Carrie ritrova Big con la sua ventiseienne Natasha\nEx: la terza dimensione.\nTrama.\nSi pu\u00f2 essere amiche di un ex? Carrie cerca di uscire con Big da buoni amici, ma poi scopre che si sta per sposare con Natasha e si infuria. Miranda ritorna con Steve, Samantha incontra un uomo troppo dotato e Charlotte ritrova il suo primo amore: un cavallo. Alla fine le ragazze si dicono che Carrie e Big sono come Hubbel e Katy di \"Come eravamo\"."}
{"id": "1175217", "revid": "767487", "url": "https://it.wikipedia.org/wiki?curid=1175217", "title": "Orchestra di fiati della Valtellina", "text": "L'Orchestra di fiati della Valtellina (chiamata anche con la sigla OFV o OFdV) \u00e8 una banda musicale italiana.\nStoria.\nNata nel 1991 ad opera di Lorenzo Della Fonte, l'orchestra ha al suo attivo pi\u00f9 di 150 concerti, di cui 20 in sei paesi europei. Possiede un repertorio di oltre 120 brani di trascrizioni di musica sinfonica e operistica, ma soprattutto di brani originali per fiati. Ha vinto numerosi premi internazionali, tra cui premi ai festival di Kerkrade, di Altea e il Flicorno d'oro gi\u00e0 nei primi anni della sua nascita."}
{"id": "1175221", "revid": "363629", "url": "https://it.wikipedia.org/wiki?curid=1175221", "title": "Gnoll", "text": ""}
{"id": "1175222", "revid": "767487", "url": "https://it.wikipedia.org/wiki?curid=1175222", "title": "Giovani, pazzi e svitati", "text": "Giovani, pazzi e svitati (\"Can't Hardly Wait\") \u00e8 un film del 1998 diretto da Harry Elfont e Deborah Kaplan.\nCommedia adolescenziale statunitense avente per protagonisti Jennifer Love Hewitt ed Ethan Embry, e che vede la partecipazione, anche se solo con dei cameo, di molti attori popolari quali Breckin Meyer, Jenna Elfman, Selma Blair, Clea DuVall, Donald Faison e Jerry O'Connell.\nTrama.\nPreston \u00e8 da sempre innamorato di Amanda, la bella della scuola, ma non trova mai il coraggio di rivelarle i suoi sentimenti; la sua ultima chance \u00e8 alla festa di fine anno scolastico."}
{"id": "1175225", "revid": "767487", "url": "https://it.wikipedia.org/wiki?curid=1175225", "title": "Bernardo Maria Aliprandi", "text": "Figlio del compositore e violoncellista Bernardo Aliprandi, dal 1762 fu attivo come violoncellista al servizio della corte bavarese, a Monaco, e il 9 dicembre spos\u00f2 Maria Cristina B\u00f6ck. Nel 1778, dopo il ritiro del padre, divent\u00f2 il principale musicista di corte. Nel 1799 si ritir\u00f2 con una pensione di 400 fiorini.\nLo storico tedesco Felix Joseph Lipowsky lo descrisse come un buon violoncellista e aggiunse che egli compose vari pezzi per viola da gamba."}
{"id": "1175227", "revid": "810736", "url": "https://it.wikipedia.org/wiki?curid=1175227", "title": "Adrian Frutiger", "text": "Primi anni.\nFrutiger nacque a Unterseen, presso Interlaken, nel Canton Berna in Svizzera. Suo padre era un tessitore. Gi\u00e0 da bambino incominci\u00f2 a creare una propria scrittura ed un corsivo stilizzato come reazione al corsivo formale richiesto all'epoca nella scuola svizzera. Il padre scoraggi\u00f2 il suo interesse iniziale alla scultura e gli insegnanti della scuola superiore lo indirizzarono alla tipografia. Anche se Frutiger si dedic\u00f2 al mondo della stampa il suo amore per la scultura influenz\u00f2 l'aspetto dei suoi caratteri.\nAnni di formazione.\nAll'et\u00e0 di 16 anni Frutiger fu apprendista tipografo compositore per quattro anni presso lo stampatore Otto Schaerffli nella citt\u00e0 natale di Interlaken. Tra il 1949 e il 1951 frequent\u00f2 la Kunstgewerbeschule (istituto di arti applicate) a Zurigo, studiando sotto Walter Kach. Gli studenti studiavano le iscrizioni monumentali incise nel foro romano. Mentre frequentava la Kunstgewerbeschule, Frutiger s'interess\u00f2 in particolare di calligrafia, un settore in cui gli strumenti di disegno potevano essere evitati in favore di pennino e spazzola.\nLavori.\nCharles Peignot della foundry parigina Deberny Et Peignot assunse Frutiger basandosi su un lavoro illustrato intitolato \"Storia delle lettere\". Le illustrazioni incise nel legno di Frutiger in questo lavoro dimostravano la sua preparazione, attenzione per i dettagli e conoscenza del disegno delle lettere. Alla Deberny &amp; Peignot Frutiger cre\u00f2 i caratteri President, Phoebus e Ondine. Charles Peignot diede a Frutiger il compito di convertire molti caratteri gi\u00e0 esistenti per il nuovo dispositivo di fototipografia Lumitype.\nIl primo carattere commerciale di Frutiger \u00e8 stato President, un set di caratteri da titolo con della piccole grazie (serif) terminali, pubblicato nel 1954. Un carattere calligrafico informale, l'Ondine (onda in francese), fu anch'esso pubblicato da Peignot nel 1954. Nel 1955 fu pubblicato Meridien, un font vecchio stile con grazie. Il carattere traeva ispirazione dai lavori di Nicholas Jenson, ed \u00e8 in Meridien che le idee su costruzione delle lettere, unit\u00e0 e una, sempre presente, qualit\u00e0 organica delle forme viene espressa da Frutiger per la prima volta. Nel 1956 Frutiger crea il primo dei tre font slab-serif typefaces: Egyptienne. Egyptienne \u00e8 uno slab serif sul modello del Clarendon ed \u00e8 il primo carattere richiesto espressamente per il processo di foto composizione.\nCharles Peignot prevede una grande famiglia unificata, prevista per essere usato sia con il metal che con i sistemi di fotocomposizione. Impressionato dal successo del carattere Futura della Bauer foundry, Peignot incoraggia quindi la creazione di un nuovo font geometric sans-serif per poter entrare in competizione. A Frutiger per\u00f2 non piace la rigidit\u00e0 del Futura e persuade Peignot che il nuovo sans-serif deve essere basato su un modello realist (neo-grotesque). Il carattere del 1896 Akzidenz Grotesk \u00e8 portato come modello primario. Per mantenere l'unit\u00e0 attraverso 21 varianti, di ogni peso e larghezza, in roman e in corsivo, viene disegnato e approvato prima che ogni matrice venga \"tagliata\". Nell'Univers Frutiger introduce il suo sistema di classificazione a due cifre. La prima cifra (da 3 a 8) indica il peso, con 3 che significa veramente sottile e 8 veramente spesso. Il secondo numero indica la larghezza e se \u00e8 roman o \"obliquo\". La risposta del mercato all'Univers \u00e8 immediata e positiva. Frutiger ha dichiarato che Univers \u00e8 stato il modello di tutti i suoi successivi caratteri. Univers \u00e8 stato alla base di Serifa (1967) e Glypha (1977).\nNei primi anni settanta l'autorit\u00e0 aeroportuale francese incarica Frutiger di creare un carattere per la segnaletica ai viaggiatori del nuovo aeroporto internazionale Charles de Gaulle per Parigi nel territorio di Roissy. In breve gli viene richiesto un carattere con grande leggibilit\u00e0 sotto ogni angolazione. Frutiger prende in considerazione la possibilit\u00e0 di adattare Univers ma decide che il suo aspetto \u00e8 datato, essendo associato con gli anni sessanta. Il carattere che crea \u00e8 un amalgama di Univers temperato dall'influenza organica degli humanist sans-serifs tipo il font di \"Eric Gill\" \"Gill Sans\", il carattere di Edward Johnston per il London Transport e quello di Roger Excoffon \"Antique Olive\". Originariamente denominato Roissy, il carattere verr\u00e0 rinominato Frutiger quando viene reso disponibile al pubblico dalla Mergenthaler Linotype Company nel 1976.\nIl carattere di Frutiger del 1984 Versailles \u00e8 un serif vecchio stile (\"old style\") con le maiuscole simili a quelle del precedente font President. Nel Versailles le grazie (serifs) sono piccole e glifiche. Nel 1988 Frutiger completa Avenir. Avenir, in lingua francese significa avvenire o futuro, prende ispirazione dal Futura ma include similarit\u00e0 strutturali con i neo-grotesque. Avenir ha la serie completa di pesi unificati. Nel 1991 Frutiger termina di lavorare su Vectora, il cui design \u00e8 influenzato dai caratteri di Morris Fuller Benton Franklin Gothic e News Gothic. Ne risulta un font con una grande altezza e leggibile anche a piccole dimensioni.\nNei tardi anni novanta Frutiger inizia a collaborare al raffinamento ed espansione di caratteri Univers, Frutiger e Avenir per l'uso della tecnologia moderna e indirizza lo sviluppo all'hinting per la visualizzazione a schermo. Univers viene distribuito con 63 varianti. Frutiger viene riedito come Frutiger Next con un vero corsivo e pesi addizionali. Lavorando insieme al designer della Linotype Akira Kobayahi, Frutiger espande la famiglia Avenir con pesi sottili e pesanti, e una versione ristretta (\"condensed\"). Il carattere viene distribuito con il nome Avenir Next.\nUna delle ultime creazioni di Frutiger \u00e8 il carattere ASTRA-Frutiger creato appositamente per l'Ufficio federale svizzero delle strade, ASTRA appunto. Entrato in vigore nel 2002, questo nuovo carattere \u00e8 viepi\u00f9 utilizzato man mano che i vecchi cartelli stradali svizzeri vengono sostituiti.\nLa carriera di Frutiger \u00e8 proseguita nello sviluppo di caratteri di stampa spazia nell'era dell'hot metal, della fototipografia e della tipografia digitale. Frutiger \u00e8 vissuto a Berna, in Svizzera, ed ha lavorato principalmente alle incisioni su legno.\nCaratteri.\nI caratteri ideati da Adrian Frutiger comprendono:\nAltri lavori.\nNel 2003 \u00e8 stata commissionata a Frutiger dalla fabbrica di orologi svizzera Ventura la creazione di una linea ad edizione limitata di orologi. Ha perci\u00f2 creato un nuovo font appositamente per il quadrante degli orologi.\nFrutiger ha anche disegnato un marchio per il National Institute of Design di Ahmedabad, India. L'istituzione era denominata National Design Institute; il nome \u00e8 stato cambiato per coincidere con il progetto di Frutiger, che include la sigla stilizzata \"NID\" lungo le lettere \"National Institute of Design\"."}
{"id": "1175231", "revid": "1543377", "url": "https://it.wikipedia.org/wiki?curid=1175231", "title": "Laser a coloranti", "text": "Un laser a coloranti \u00e8 un laser che usa un colorante organico, solitamente in soluzione liquida, come mezzo di amplificazione della luce.\nI laser a coloranti furono scoperti in modo indipendente dai team guidati da P. P. Sorokin e F. P. Sch\u00e4fer nel 1966.\nCaratteristiche.\nIn confronto ai mezzi gassosi e a quelli solidi, un colorante pu\u00f2 essere usato per ottenere una gamma molto pi\u00f9 ampia di lunghezze d'onda, che solitamente si estende da 50 a 100 nanometri; l'ampia larghezza di banda li rende particolarmente adatti per laser sintonizzabili e per laser ad impulsi. La rodammina 6G pu\u00f2 essere modulata per produrre emissioni che vanno da 635\u00a0nm (arancio-rossastro) a 560\u00a0nm (giallo-verdastro) e produrre impulsi brevi fino a 16 femtosecondi.\nInoltre \u00e8 sempre possibile sostituire il colorante usato con un altro e cambiare cos\u00ec la lunghezza d'onda e la larghezza di banda, che pu\u00f2 cos\u00ec estendersi dal vicino infrarosso all'ultravioletto vicino. A volte questo comporta la sostituzione dell'ottica o di altre parti del laser, come lo specchio o il pompaggio.\nL'ampia banda di assorbimento dei coloranti laser \u00e8 attribuita alla transizione dallo stato elettronico fondamentale S0 al primo stato singlet eccitato S1. Il momento di dipolo per questo passaggio \u00e8 in genere molto grande e d\u00e0 origine ad una banda di assorbimento con una energia di oscillazione vicina all'unit\u00e0. La transizione inversa S1-&gt;S0 \u00e8 responsabile sia della fluorescenza sia dell'emissione stimolata che d\u00e0 origine al fascio laser.\nI laser a coloranti vengono usati anche in dermatologia, per rendere omogenea la tonalit\u00e0 della pelle.\nCostruzione.\nPoich\u00e9 i coloranti organici tendono a degradarsi sotto l'effetto della luce, la soluzione di colorante perde lentamente concentrazione; per ovviare a questo inconveniente viene reintegrata costantemente da un serbatoio esterno. Fisicamente, il liquido viene fatto circolare in una cuvetta, un apposito contenitore di vetro, oppure espulso a pressione da una apposita bocchetta in un getto planare. Entrambe le tecniche hanno pro e contro: con un getto di colorante si evitano le perdite di riflessione sulle superfici di vetro e la relativa contaminazione, al prezzo di un allineamento del fascio pi\u00f9 complicato da ottenere e mantenere.\nSostanze chimiche usate.\nAlcuni dei coloranti usati comunemente sono: rodamina (arancio, 540\u2013680\u00a0nm), fluorescina (verde, 530\u2013560\u00a0nm), cumarina (blu 490\u2013620\u00a0nm), stilbene (violetto, 410\u2013480\u00a0nm), umbelliferone (blu, 450\u2013470\u00a0nm), tetracene, verde malachite e altri.\nAlcuni di questi coloranti vengono utilizzati anche dall'industria alimentare, mentre sono tossici e alcuni anche carcinogeni. La rodamina 6G (cloruro) \u00e8 fortemente corrosiva per molti metalli, tranne che l'acciaio inox.\nAd alcuni coloranti si mescola adamantano come additivo per rallentarne il degrado fotochimico.\nSi possono aggiungere cicloeptatriene e cicloottatetraene (COT) alla rodammina 6G come smorzatori di triplette, aumentandone la potenza laser in uscita: si possono raggiungere potenze di 1,4 kilowatt a 585\u00a0nm con Rodammina 6G e COT in soluzione di metanolo e acqua.\nLaser a coloranti a banda stretta.\nLa banda di emissione dei laser a coloranti \u00e8 intrinsecamente larga, tuttavia la possibilit\u00e0 di restringere la banda di emissione ha svolto un ruolo importante nel successo dei laser a colorante. Per restringere la banda di emissione vengono utilizzate varie tipologie di cavit\u00e0 e risuonatori che includono reticoli di diffrazione, prismi, sistemi multipli di prismi e etalon.\nIl primo tipo di laser a coloranti a banda stretta fu introdotto da H\u00e4nsch e utilizzava un telescopio rifrattore come espansore del raggio per illuminare il reticolo di diffrazione. Vennero poi sviluppati reticoli a incidenza radente e configurazioni multiprismatiche.\nLe configurazioni adottate per i risuonatori e gli oscillatori sono state adattate con successo anche ad altri tipi di laser come il diodo laser. I principi fisici alla base dell'impiego di un reticolo multiprismatico per restringere la banda di emissione sono stati spiegati da Duarte e Piper.\nBibliografia.\nF. P. Sch\u00e4fer and K. H. Drexhage, \"Dye Lasers\", 2nd rev. ed., vol. 1, Berlin; New York: Springer-Verlag, 1977."}
{"id": "1175234", "revid": "228587", "url": "https://it.wikipedia.org/wiki?curid=1175234", "title": "Booker", "text": "Booker \u00e8 una serie televisiva statunitense andata in onda tra il 1989 e il 1990, nata come spin-off di \"21 Jump Street\".\nTrama.\nPersonaggio principale della serie televisiva \u00e8 Dennis Booker (Richard Grieco), un ex agente di Polizia del dipartimento di Los Angeles, che, dopo aver lasciato il servizio attivo, continua ad operare sotto forma di investigatore privato.\nDetective dal carattere molto particolare, Dennis Booker agisce spesso di testa propria usando modi e strategie discutibili pur di raggiungere il fine prefissato.\nPersona dal carattere molto \"Dark\", Booker si sposta sempre in sella ad una motocicletta Harley Davidson e veste spesso di pelle nera o comunque abiti scuri.\nProduzione.\nCreata dalla Fox Network, la serie venne prodotta in solo una stagione ed and\u00f2 in onda sulla stessa rete televisiva a partire dal 24 settembre 1989 fino al 6 maggio 1990. In Italia la serie venne trasmessa in prima visione su Italia 1.\nLocation.\nUfficialmente la serie televisiva si svolge nelle strade di Los Angeles, ma in realt\u00e0 tutte le puntate sono state girate nella citt\u00e0 di Vancouver (Columbia Britannica, Canada).\nColonna sonora.\nLa colonna sonora della serie televisiva \u00e8 per la stragrande maggioranza permeata dall'Heavy metal o comunque dalla musica Rock.\nLa sigla di apertura di ogni puntata propone la canzone \"Hot in the City\", scritta e cantata da Billy Idol."}
{"id": "1175243", "revid": "78273", "url": "https://it.wikipedia.org/wiki?curid=1175243", "title": "Trattato istitutivo della costituzione europea", "text": ""}
{"id": "1175246", "revid": "446353", "url": "https://it.wikipedia.org/wiki?curid=1175246", "title": "USS Los Angeles", "text": "Quattro unit\u00e0 della United States Navy sono state battezzate USS \"Los Angeles\", in onore della citt\u00e0 omonima della California"}
{"id": "1175248", "revid": "466539", "url": "https://it.wikipedia.org/wiki?curid=1175248", "title": "Lilla Brignone", "text": "Biografia.\nFin da bambina frequent\u00f2 set cinematografici e teatri, essendo figlia del regista Guido Brignone e dell'attrice Lola Visconti. Debutt\u00f2 in teatro a soli quindici anni nella compagnia di Kiki Palmer. Attrice tra le pi\u00f9 rappresentative del Novecento italiano, lavor\u00f2 con importanti personaggi dello spettacolo come Ruggero Ruggeri, Memo Benassi, Renzo Ricci, Giorgio Strehler, Salvo Randone, Vittorio De Sica e Luchino Visconti.\nPer l'asciuttezza e l'intensit\u00e0 interpretative che la contraddistinguevano, \u00e8 ricordata in teatro anche per i ruoli di Vassilissa ne \"L'albergo dei poveri\" di Maksim Gor'kij (diretta da Strehler), de \"La signorina Giulia\" di August Strindberg (diretta da Visconti) e della Signora Frola in \"Cos\u00ec \u00e8 (se vi pare)\" di Pirandello (diretta da Giancarlo Sepe). Vinse il Premio San Genesio nel 1955 per l'interpretazione di Come le foglie di Giuseppe Giacosa.\nFu compagna di vita e sulla scena di Gianni Santuccio con il quale form\u00f2 una delle coppie pi\u00f9 celebri della storia del teatro italiano. Amata anche dai registi cinematografici, fu diretta tra gli altri da Salvatore Samperi, Pasquale Squitieri, Jean Delannoy, Bernard Borderie, Alberto Lattuada, Renato Castellani, Alessandro Blasetti, Michelangelo Antonioni. Nel 1972 \u00e8 stata insignita con l'Oscar capitolino, premio simpatia dato a coloro i quali si sono distinti per solidariet\u00e0.\nFilmografia.\nTelevisione.\nPrese parte inoltre nel 1958, insieme a Carlo Campanini, ad una serie di episodi della rubrica pubblicitaria televisiva \"Carosello\", testimonial delle calze da donna SiSi (Piva).\nDoppiatrici italiane.\nLilla Brignone \u00e8 stata doppiata in poche occasioni e precisamente da:"}
{"id": "1175251", "revid": "113958", "url": "https://it.wikipedia.org/wiki?curid=1175251", "title": "Woody Woodpecker", "text": ""}
{"id": "1175252", "revid": "120453913", "url": "https://it.wikipedia.org/wiki?curid=1175252", "title": "Episodi di Sex and the City (terza stagione)", "text": "La terza stagione di \"Sex and the City\" \u00e8 andata originariamente in onda dal 4 giugno 2000 al 15 ottobre 2000.\nL'uomo che le donne vorrebbero.\nTrama.\nCarrie e la sua squadra vanno a Staten Island per partecipare a una votazione del vigili del fuoco pi\u00f9 sexy di New York. Samantha mette gli occhi su uno di loro e ben presto scopre quanto sia \u201ccaldo\u201d e rende reale la sua fantasia di copulare con un pompiere. Durante una visita a sorpresa alla caserma, l'incontro erotico di Samantha viene interrotta da un'emergenza incendio. Nel frattempo, Bill, un politico locale fa delle avance a Carrie non ottenendo molto. Durante il tragitto di ritorno Charlotte comunica alle ragazze che vuole sposarsi entro l'anno. Miranda deve sottoporsi a un intervento chirurgico agli occhi e Steve insiste per accompagnarla a casa cercando di farle capire che accettare aiuto non \u00e8 segno di debolezza. Charlotte esce con il suo nuovo principe, Arthur, che dopo i primi approcci si rivela essere tutt'altro che un principe. Carrie accetta di baciare Bill ma nulla di pi\u00f9.\nPoliticamente eretto.\nTrama.\nSono tre settimane che Carrie e Bill si frequentano ma il loro rapporto peggiora dopo una richiesta sessuale \"particolare\" di Bill: Carrie scopre che al politico con cui esce piace che gli si urini addosso. Miranda prova sentimenti contrastanti per Steve quando le dice che vuole stare esclusivamente con lei, perch\u00e9 pensa: e se arrivasse qualcuno migliore di lui? Anche Samantha \u00e8 in crisi, esce con un uomo bassissimo, Jeff, che acquista abiti nei negozi per bambini, ma \u00e8 ricco di senso dell'humour e a letto \u00e8 uno schianto.\nSfide al femminile.\nTrama.\nUna domenica Carrie vede l'annuncio del matrimonio tra Big e Natasha. 26 anni, alta e bellissima. Le insicurezze di Carrie crescono, soprattutto quando incontra Natasha in una boutique e si chiede se certe donne vivano con il solo proposito di fare sentire inferiori le altre. Per distrarre dallo stress le amiche, Samantha le porta in un centro benessere. Sam incontra Kevin, un massaggiatore e gli fa delle esplicite avance. Kevin denuncia la cosa, Samantha viene sbattuta fuori ma Kevin viene licenziato. Miranda deve vedersela con la sua inserviente, Magda, che non ammette i \u201cpassatempi erotici\u201d di Miranda e che le sostituisce i suoi \u201carnesi\u201d con la statua della Vergine Maria. Carrie pensa di incontrare Natasha a una cena con gente dell'alta societ\u00e0 ma Natasha non si presenta. Manda a Carrie un biglietto di ringraziamento con un grossolano errore di ortografia e cos\u00ec Carrie recupera la convinzione di essere meglio della cara Natasha.\nL'altro sesso nascosto.\nTrama.\nCharlotte invita le ragazze a una mostra fotografica di drag king e conosce il fotografo, Baird, che le propone di posare per lui. Carrie esce con un ventenne e quando viene a sapere che ha avuto relazioni sia con uomini che con donne si chiede da cosa sia realmente attratto. Il nuovo assistente di Samantha, Matt \u00e8 un po' arrogante ma Samantha \u00e8 attratta sessualmente da lui. Cos\u00ec lo licenzia e se lo porta finalmente a letto. Miranda si sente soffocare quando torna a casa e trova Steve a letto che mangia i cracker con una pila di panni sporchi sul pavimento. Dice a Steve che ha bisogno di un suo spazio e l'uomo se ne va. Ma quando torna a casa e trova l'appartamento vuoto sente la sua mancanza e gli chiede di tornare. Charlotte posa per le foto di Braid e la serata finisce\u2026 bene. Carrie si ritrova a una festa con bisessuali e le capita di baciare una donna. Se ne va convinta di essere troppo vecchia per certe esperienze.\nD'amore o d'accordo.\nTrama.\nIl primo appuntamento di Charlotte con Brad \u00e8 spettacolare, fino a quando arriva il momento del bacio e scopre che il ragazzo \u00e8 uno \"sbrodolone\"! Carrie conosce Aidan, un creatore di mobili e per far colpo su di lui compra una sedia in pelle di sua creazione. Aidan \u00e8 interessato a Carrie fino a quando lei estrae una sigaretta. Aidan odia il fumo e dice a Carrie che non pu\u00f2 uscire con una ragazza che fuma. Cos\u00ec Carrie cerca di dire addio alle sigarette. Samantha ha un uomo nuovo, un afro-americano, Chivon. La storia procede bene finch\u00e9 la sorella di Chivon, Adina, discrimina Samantha a causa del colore della sua pelle e il ragazzo concorda con lei. Nel frattempo Steve ha la possibilit\u00e0 di vincere un milione di dollari se riesce a fare canestro in determinate condizioni. Chiede a Miranda di guardarlo mentre si allena ma la donna dice di essere troppo impegnata e Steve si infuria con lei.\nQuando gli uomini sono troppi?\nTrama.\nDopo una settimana di romanticismo ma niente sesso, Carrie si chiede perch\u00e9 il suo nuovo uomo Aidan non voglia fare l'amore con lei. Anche dopo avere fatto il bagno insieme a lume di candela Aidan non vuole. Charlotte invece copula, ma con un ragazzo che per avere un orgasmo deve riempirla di parolacce. Miranda scopre di avere preso la clamidia e deve fare una lista dei suoi ex per contattarli e dirgli che probabilmente li ha infettati. Un ladro deruba inquilini nello stabile di Samantha e dalle videocamere si vede che l'uomo \u00e8 entrato nello stabile seguendo il ragazzo di turno di Sam. Carrie capisce di aver tralasciato per troppo tempo il romanticismo e di essere sempre andata dritta al sesso. Per questo Aidan evita di fare l'amore con lei. Alla fine per\u00f2 consumano la loro notte d'amore.\nCome far funzionare una relazione.\nTrama.\nDopo tre settimane dall'inizio della relazione con Aidan, Carrie comincia a essere dubbiosa perch\u00e9 tutto sembra troppo perfetto. Quando Aidan le propone di farle conoscere i suoi genitori Carrie \u00e8 allibita e rifiuta. Charlotte prosegue con il suo intento di volersi sposare entro l'anno e la sua nuova tattica consiste nel farsi presentare da suoi amici sposati, qualche single. Dopo aver scoperto che il suo amico sposato \u00e8 innamorato di lei, Charlotte se ne va e cade in strada dove viene soccorsa da Trey. Amore a prima vista. Miranda procede con la sua convivenza con Steve, Samantha esce con un uomo che usa il Viagra per migliorare i loro incontri sessuali, Mark. E accetta di provare a prenderle. All'opera Carrie vede Big e Natasha e se ne va. Big la vede e cerca di fermarla ma non ce la fa. Carrie capisce che nella sua relazione con Aidan, lei si sta comportando come Big mentre Aidan rappresenta quello che lei avrebbe voluto fosse Big. Cos\u00ec va a fare colazione con Aidan e la sua famiglia.\nIl momento giusto.\nTrama.\nL'obiettivo di Charlotte di sposarsi ora sembra pi\u00f9 probabile dopo l'incontro con Trey. Non va a letto con lui e spera di \u201criverginizzarsi\u201d se si astiene per abbastanza tempo. Samantha, che ha un ritardo, \u00e8 terrorizzata dall'idea di essere in menopausa e in un momento di disperazione accetta di andare a letto con un suo vicino di appartamento. Durante il rapporto a Samantha torna il ciclo. Per Miranda e Steve invece le cose non procedono bene, soprattutto per il carattere un po' infantile di Steve. Quando lui le propone di avere un bambino, lei capisce di averne gi\u00e0 uno. Steve le chiede se Miranda vuole buttare via la loro storia e Miranda promette di cercare di non farlo. Durante una festa Carrie incontra Big e si scambiano poche e fredde parole. Il giorno dopo mentre Aidan \u00e8 uscito per un caff\u00e8, Big si presenta alla sua porta e le dice che non riesce a smettere di pensare a lei.\nC'\u00e8 chi va e c'\u00e8 chi viene.\nTrama.\nMentre Steve cerca un nuovo appartamento, resta ospite di Miranda e quando lei scopre che Steve ha accettato di uscire con un'altra donna si intristisce e si chiede dove lei abbia sbagliato. Charlotte vuole disperatamente sposare Trey e glielo propone addirittura lei. Trey acconsente con un \u201cottimo!\u201d. L'ultima conquista di Samantha ha un grosso problema: il suo sperma ha un sapore orribile. Samantha glielo dice e visto che l'uomo non le crede lo obbliga ad assaggiarlo. Carrie incontra di nuovo Big, ubriaco, ad una fiera di mobili dove Aidan ha uno stand. Big le dice che con Natasha \u00e8 finita. Scopre l'hotel dove alloggia Carrie, si presenta l\u00ec e le dice che ha fatto un errore e che ama davvero Carrie. Lei scappa in ascensore, lui la segue e finiscono per fare l'amore e condividere una sigaretta.\nLa paura di scegliere.\nTrama.\nSamantha afferma che le ragazze hanno tutto: soldi, potere e successo. Carrie si chiede se sia realmente cos\u00ec, e poi rivela a Samantha che sta rivedendo Big. Charlotte deve affrontare la futura suocera per trattare dell'accordo prematrimoniale.\nIl momento migliore, il momento peggiore.\nTrama.\nCharlotte scopre Carrie e Big, e Miranda, quando viene a sapere da Carrie della relazione cerca di convincerla a lasciare l'uomo per stare con Aidan. Natasha, la moglie di Big, torna a casa prima del previsto e li scopre, cos\u00ec Carrie ne approfitta per mettere fine alla storia. Charlotte \u00e8 alla ricerca di un vestito e assume Anthony Marentino, mentre Samantha \u00e8 costretta a fare il test HIV prima di poter copulare con la sua controparte maschile.\nNessuna domanda, nessuna risposta.\nTrama.\nCharlotte decide di andare a letto con Trey la notte prima delle nozze, e scopre che l'uomo ha problemi di impotenza. Carrie rivela ad Aidan del tradimento, e lui la lascia. Samantha va a letto col cugino scozzese di Trey, mentre Miranda seduce un uomo facendogli credere di essere una hostess.\nFuga dalla citt\u00e0.\nTrama.\nCarrie e le altre vanno a Los Angeles, perch\u00e9 Carrie deve parlare con Matthew McConaughey dell'eventualit\u00e0 di fare un film sulla sua rubrica. Samantha conosce un modello per dildo conosciuto in tutta America e che vuole fare il poeta.\nL'apparenza conta?\nTrama.\nCharlotte scappa da Trey e raggiunge le altre a LA. Miranda incontra un amico di New York che ora abita a LA ed \u00e8 anoressico.\nEterne ragazzine.\nTrama.\nLe ragazze tornano indietro nel tempo: Carrie esce con il proprietario di un negozio di fumetti che vive ancora coi genitori, Miranda mette l'apparecchio, Charlotte scopre Trey che si masturba e Samantha scopre che le tredicenni di oggi sono molto diverse da lei quando aveva tredici anni.\nAminemiche.\nTrama.\nCarrie tiene un fallimentare corso su come incontrare uomini, e alla seconda lezione ha solo sei allieve, che porta fuori a cena per aiutarle ad incontrare dei ragazzi. Samantha scopre una donna ancora pi\u00f9 disinibita di lei, mentre Charlotte \u00e8 frustrata dalla sua inesistente vita sessuale.\nChi la fa l'aspetti.\nTrama.\nCarrie scopre che Natasha e Big si sono lasciati e cerca di parlare con la donna a proposito della loro storia, con esiti fallimentari. Charlotte si lascia sedurre dal giardiniere di casa McDougall, Trey la scopre e i due si separano. Miranda conosce un poliziotto mentre Samantha va a letto con un altro Sam Jones, studente universitario.\nLe soluzioni possibili.\nTrama.\nCarrie e Big si incontrano per la prima volta dopo la fine del matrimonio di Big; quando Carrie lo dice a Miranda, le due hanno il loro primo vero litigio. Samantha ha problemi con le prostitute transessuali che lavorano nel suo quartiere, mentre Charlotte dorme con Trey per la prima volta dopo la separazione."}
{"id": "1175253", "revid": "1305772", "url": "https://it.wikipedia.org/wiki?curid=1175253", "title": "Indian Wells", "text": ""}
{"id": "1175255", "revid": "104458", "url": "https://it.wikipedia.org/wiki?curid=1175255", "title": "Episodi di Sex and the City (quarta stagione)", "text": "La quarta stagione di \"Sex and the City\" \u00e8 andata originariamente in onda dal 3 giugno 2001 al 10 febbraio 2002.\nIl tormento e l'ex-tasy.\nTrama.\nCarrie va in depressione quando, per vari motivi, nessuno dei suoi amici va al suo compleanno. Tornata a casa, incontra Big, con il quale stappa una bottiglia di champagne. Samantha \u00e8 attratta da un prete, mentre Charlotte cerca di definire la sua situazione con Trey.\nScrittrice in passerella.\nTrama.\nMentre Miranda esce con un ragazzo conosciuto in palestra, Carrie viene invitata ad una sfilata di beneficenza, e conosce un fotografo che lavora nel campo della moda. In crisi per il look, alla fine Samantha la convince ad andare: Carrie cade sulla passerella ma, come le persone reali fanno quando cadono, si rialza e ottiene gli applausi del pubblico. Samantha si fa fotografare nuda e Charlotte trova il coraggio di osservare le sue parti intime con uno specchio.\nMomenti decisivi.\nTrama.\nCarrie esce con Big come amico, e incontra Ray, un suonatore di contrabbasso che le fa la corte; Charlotte riscopre la sua vita sessuale con Trey, ma solo in luoghi pubblici, mentre Samantha viene sedotta da Maria, una pittrice lesbica.\nSesso e dintorni.\nTrama.\nCarrie esce con Ray e passa una notte estremamente intensa con lui, ma poi si accorge che, a parte il sesso, non hanno niente in comune. Miranda scopre che il cioccolato pu\u00f2 essere un surrogato del sesso, Charlotte teme che Trey stia con lei solo per il sesso, ma dopo un litigio lui le chiede di rimettersi ufficialmente insieme. Samantha parla alle altre della sua storia con Maria.\nAd ognuna il suo fantasma.\nTrama.\nCarrie scopre che Steve e Aidan hanno aperto un bar insieme: va all'inaugurazione, e scopre di essere ancora innamorata di Aidan. Charlotte \u00e8 infastidita dall'invasione della madre di Trey mentre provano a rimettere in piedi il loro rapporto. Miranda teme di avere un fantasma in casa, mentre Samantha deve affrontare i suoi fantasmi del passato: tutti gli uomini che ha sedotto e di cui Maria \u00e8 molto gelosa. Dopo un forte litigio, le due si lasciano.\nParlare non basta.\nTrama.\nCarrie chiede ad Aidan di tornare insieme: dopo un po' di remore, l'uomo accetta e Carrie \u00e8 felice. Charlotte e Trey decidono di provare ad avere un bambino, mentre Samantha seduce un uomo fortemente immaturo grazie a dei capezzoli finti. \nDelitto e castigo.\nTrama.\nBig chiama Carrie mentre lei sta facendo l'amore con Aidan, e questo turba l'uomo, che se ne va al bar. Charlotte decide di lasciare il lavoro alla galleria per trovare il tempo per la sua (non ancora arrivata) maternit\u00e0, e questo provoca una lite con Miranda.\nComputer, orgasmi e funerali.\nTrama.\nAidan cerca di aiutare Carrie, il cui computer si inceppa, ma provoca il cancellamento dell'hard disk. Carrie si infuria quando Aidan le compra un computer nuovo, ma poi gli spiega che si \u00e8 abitutata a fare le cose da sola e ha paura di perderlo. La madre di Miranda muore, e questo turba anche Samantha, non abitutata a parlare dei suoi sentimenti.\nSex and the Country.\nTrama.\nCarrie va in vacanza nella casa di campagna di Aidan, che si rivela essere piena di scoiattoli e molto umida; Miranda scopre che Steve ha un tumore a un testicolo e si offre di aiutarlo. Samantha va in campagna con Carrie e seduce il fattore vicino di casa di Aidan.\nGrazie e...disgrazie.\nTrama.\nCarrie invita Big a casa di Aidan e i due si prendono a pugni, per poi finire il tutto mangiando insieme frittelle e parlando della donna che ha appena lasciato Big. Miranda cerca di consolare Steve dopo la rimozione del testicolo e i due finiscono a letto insieme; Samantha cerca di ottenere il posto come PR per il magnate Richard Wright che la discrimina perch\u00e9 \u00e8 donna ma che le d\u00e0 il lavoro perch\u00e9 possiede notevole intraprendenza.\nPotevo, volevo, dovevo.\nTrama.\nMiranda scopre di essere rimasta incinta di Steve: prende appuntamento per abortire, ma poi decide di tenere il bambino; Carrie ricorda quando a 22 anni ha abortito e non sa se dirlo ad Aidan. Charlotte \u00e8 turbata dai suoi problemi di infertilit\u00e0.\nBasta dire s\u00ec.\nTrama.\nCarrie scopre nella borsa di Aidan un anello di fidanzamento e le viene da vomitare. Miranda dice a Steve del bambino, e lui le chiede di sposarlo, ottenendo un rifiuto. Samantha comincia ad uscire con Richard, il suo capo.\nStrane manie da single.\nTrama.\nCarrie e Aidan vivono insieme, e Carrie si accorge che le manca dello spazio tutto per s\u00e9, cos\u00ec litiga con Aidan, ma poi capisce che vuole trascorrere tutto il suo tempo con lui. Samantha cede al romanticismo di Richard, mentre Miranda esce con un uomo senza dirgli che \u00e8 incinta. Charlotte e Trey litigano furiosamente quando lui porta in casa un bambino di cartone.\nLa chiave della felicit\u00e0.\nTrama.\nCarrie \u00e8 in difficolt\u00e0 con Aidan per i diversi stili di vita, cos\u00ec esce con un ragazzo gay conosciuto in un locale, scatenando la gelosia di Stanford. Charlotte e Trey si separano, ma prima lui compare nella foto della casa per \"House&amp;Gardens\"; Samantha, dopo aver preso una pasticca di ecstasy, dice a Richard che lo ama.\nCambio d'abito.\nTrama.\nCarrie entra in crisi quando Aidan vuole fissare una data per le nozze: lei gli dice di non essere pronta, cos\u00ec i due si lasciano. Miranda scopre che il suo bambino \u00e8 un maschio, ma a differenza degli altri, non riesce ad esprimere gioia sincera, Charlotte capisce di non essere pronta a tornare single. Samantha scopre che Richard vede altre donne, e gli chiede di esserle fedele.\nA cosa servono le amiche?\nTrama.\nSamantha cerca di far dire a Richard che l'ama; Miranda ha problemi di flatulenza a causa della gravidanza; Carrie \u00e8 in difficolt\u00e0 perch\u00e9 deve ricomprare l'appartamento da Aidan e non ha un dollaro. Le altre si offrono di aiutarla, e alla fine Charlotte le d\u00e0 il suo anello di fidanzamento.\n\"Vogue\", sesso e premaman.\nTrama.\nCarrie viene assunta da \"Vogue\", realizzando il suo sogno. Charlotte e Miranda litigano perch\u00e9 la festa che Charlotte ha organizzato per il bambino \u00e8 troppo sdolcinata e piena di regalini.\nSamantha per accontentare Richard, gli fa un regalo di compleanno molto speciale.\nNew York anima mia.\nTrama.\nCarrie scopre che Big si trasferisce a Napa e va a trovarlo un'ultima volta, quando Miranda le telefona perch\u00e9 \u00e8 entrata in travaglio. Samantha scopre che Richard la tradisce; Charlotte frequenta un divorziato arrabbiato."}
{"id": "1175268", "revid": "124736549", "url": "https://it.wikipedia.org/wiki?curid=1175268", "title": "Kerstin Ekman", "text": "Biografia.\nKerstin Ekman \u00e8 cresciuta a Katrineholm. \u00c8 figlia dell\u2019artigiano Ernst Hjort e di Anna Dahlgren. Si \u00e8 trasferita a Uppsala nel 1952, \u00e8 diventata insegnante di filosofia all\u2019Universit\u00e0 di Uppsala nel 1957,ed \u00e8 stato membro dell\u2019Artfilm dal 1956 al 1959. Ha lavorato come insegnante presso la Wiks folkh\u00f6gskola, vicino a Uppsala, dal 1966 al 1970. \n\u00c8 membro dell\u2019Accademia Svedese dal 1978 (terza donna dopo Selma Lagerl\u00f6f e Elin W\u00e4gner). Dopo la controversia legata a Salman Rushdie, nel 1989, lasci\u00f2 il suo posto nell\u2019Accademia Svedese. Dal 1993 \u00e8 membro della Samfundet De Nio, e ne fece parte anche dal 1978 al 1986. \nNel periodo 1974 \u2013 1983, ha scritto una serie di romanzi che si inspirano all\u2019evoluzione di Katrineholm, che passa dall\u2019essere una piccola citt\u00e0 nei pressi di una stazione ferroviaria a una citt\u00e0 moderna. La serie \u00e8 composta da quattro romanzi: \"H\u00e4xringarna, Springk\u00e4llan, \u00c4nglahuset\" e \"En stad av ljus.\" La raccolta \u00e8 stata ripubblicata nel 2000 con il titolo \"\u201cKvinnorna och staden\u201d.\" \nA Katrineholm \u00e8 presente un parco, in centro, lo \u201c\"Springk\u00e4llan\"\u201d. (Il modello di Springk\u00e4llan lo troviamo nel parco fuori Pringstkyrkan). Il centro culturale \u00e8 stato chiamato \u201c\u00c4ngeln\u201d sulla base di \u00c4nglahuset, a Drottninggatan, dove visse la nonna della Ekman. \nNel 1970 si trasfer\u00ec a \u00d6stersj\u00e4land, appena fuori H\u00e4rn\u00f6sand e all\u2019inizio del 1980 a Valsj\u00f6byn, nello J\u00e4mtland. Il paesaggio del nord, le persone e i cambiamenti della societ\u00e0 dovuti alla modernizzazione sono stati un tema fondamentale della sua attivit\u00e0 di scrittrice, non da meno nel romanzo \"H\u00e4ndelmser vid vatten\" del 1993 e nella trilogia \"Vargskinnet\" (\"Guds barmh\u00e4rtighet, Sista rompan\" e \"Skraplotter\"), di cui l\u2019ultimo romanzo \u00e8 uscito nel 2003. La trilogia si svolge in un villaggio di montagna, Valsj\u00f6byn, durante il Novecento. \nLa Ekman \u00e8 stata nominata dottore Honoris Causa in filosofia presso l\u2019Universit\u00e0 di Ume\u00e5, nel 1998. Ha ricevuto il dottorato honoris causa in agraria, il 6 ottobre 2007, presso l\u2019Universit\u00e0 Svedese delle Scienze Agricole. Durante il discorso di proclamazione, \u00e8 stata definita: \u201c\"una persona con enormi conoscenze riguardo al bosco e di come il suo utilizzo ci fornisca riflessioni senza precedenti.\" \u00c8 stata la prima volta che la facolt\u00e0 ha assegnato questa onorificenza a una scrittrice. Il suo libro, \"Hunden\", \u00e8 stato tradotto e rilasciato in \u00c4lvdalsm\u00e5l, una minoranza linguistica svedese. \nKerstin Ekman \u00e8 stata insignita come membro onorario presso la S\u00f6dermanlands-Nerikes nation a Uppsala e successivamente, sempre come membro onorario presso la Norrlands nation. \nDal 1954 al 1966 \u00e8 stata sposata con lo storico Stig Ekman (nato 1930) e successivamente, nel 1972, con B\u00f6rje Frelin (nato 1936)."}
{"id": "1175272", "revid": "287204", "url": "https://it.wikipedia.org/wiki?curid=1175272", "title": "Ernst Barkmann", "text": "Nato a Kisdorf, nell'Holstein, divenne noto per i numerosi mezzi avversari distrutti, sia sul fronte occidentale che orientale. Ad Ernst ed il suo equipaggio fu confermata la distruzione di circa 82 carri armati, 136 mezzi blindati di vario tipo e 43 cannoni anticarro. \nCarriera.\nBarkmann si iscrisse al partito nazista il 1 \u00b0 settembre 1938 e prest\u00f2 servizio nel Reichsarbeitsdienst dal novembre 1938 al marzo 1939. Successivamente si un\u00ec alle SS il 1 \u00b0 aprile 1939, partecip\u00f2 all'occupazione della Polonia e fu in seguito inviato nei Paesi bassi come istruttore di volontari delle SS. Nell'inverno 1942/43 fu assegnato alla 2. SS-Panzer-Division \"Das Reich\" sul fronte orientale, con la quale prese parte alla Terza battaglia di Char'kov. \nNel febbraio del 1944, alla Das Reich fu ordinato di confluire nella 5\u00aa divisione panzer, riserva corazzata stanziata in Francia in attesa dell'invasione alleata . Dopo l'Operazione Overlord e lo sbarco degli alleati nel giugno 1944, la divisione combatt\u00e9 contro le forze statunitensi vicino a Saint-L\u00f4, nel tentativo di ostacolare l'Operazione Cobra americana. Barkmann si distinse per coraggio e bravura, ricevendo per le sue azioni la Croce al valore e venendo promosso al grado di Oberscharf\u00fchrer. Ernst partecip\u00f2 anche all'Offensiva delle Ardenne nel dicembre 1944 e ai combattimenti finali contro i sovietici sul fronte orientale nella primavera del 1945, dando filo da torcere ai T-34 russi. \nNell'aprile del 1945 Barkmann perse il suo carro a causa del fuoco amico durante l'Offensiva di Vienna e quindi si diresse verso la linea britannica, dove si arrese e fu preso come prigioniero di guerra. Sopravvissuto al conflitto, Ernst ritorner\u00e0 alla sua citt\u00e0 natale della quale diverr\u00e0 sindaco e dove si spegner\u00e0 nel 2009 all'et\u00e0 di 89 anni.\nBarkmann's corner.\nSi narra che durante i combattimenti di Saint-L\u00f4 Barkmann si trov\u00f2 ad affrontare il Combat Command B della 3rd Armored Division americana, composto da 15 carri Sherman e numerosi altri veicoli: il Panther \"424 nero\" di Barkmann si appost\u00f2 ad un incrocio e respinse la colonna americana, distruggendo un'autocisterna e diversi carri Sherman prima di ritirarsi sotto il fuoco dei Thunderbolt nemici. \nIn onore dell'eroica impresa di Ernst, l\u2019incrocio prese il nome di \"Barkmann's Corner\" (angolo di Barkmann).\nNel 2015 Steven Zaloga, consulente di difesa americano e storico militare, ha messo in dubbio i fatti del Barkmann's corner, dichiarando nel suo libro \"Armored Champion: The Top Tanks of World War II\" di aver analizzato i record di guerra americani del tempo senza trovare nessuna delle perdite che Barkmann avrebbe inflitto agli alleati della terza divisione armata. \nZaloga ha quindi ipotizzato che i meriti di Barkmann siano stati ingigantiti dallo sforzo propagandistico tedesco dell'epoca. "}
{"id": "1175275", "revid": "984922", "url": "https://it.wikipedia.org/wiki?curid=1175275", "title": "Cabrerite", "text": "La cabrerite \u00e8 un minerale, un arseniato idrato di nichel e magnesio, variet\u00e0 di annabergite.\nIl nome deriva dalla localit\u00e0 di Sierra Cabreira, in Portogallo.\nDescritta per la prima volta da James Dwight Dana (1813\u20131895) mineralogista, zoologo e geologo statunitense, nel 1868.\nAbito cristallino.\nIn piccoli cristalli prismatici e aghiformi.\nOrigine e giacitura.\n\u00c8 un minerale secondario caratteristico delle zone di alterazione dei giacimenti a solfuri di nichel. La paragenesi \u00e8 con eritrite, antlerite, gersdorffite, scorodite, malachite, azzurrite, farmacolite e cloantite.\nForma in cui si presenta in natura.\nSi presenta in cristalli, in aggregati polverulenti, incrostazioni.\nCaratteri fisico-chimici.\nSolubile negli acidi, al cannello cambia colore prima di fondere; va pulita con acqua distillata. La percentuale di MgO pu\u00f2 salire fino al 6%.\nLocalit\u00e0 di ritrovamento.\nA Sierra Cabreira, nell'Andalusia, regione spagnola; a Laurion, in Grecia; a Hirt, in Austria; ad Ahrbr\u00fcck, nella regione tedesca della Renania-Palatinato; a Bou Azzer, in Marocco"}
{"id": "1175276", "revid": "30300", "url": "https://it.wikipedia.org/wiki?curid=1175276", "title": "Faglia di San Andreas", "text": ""}
{"id": "1175277", "revid": "293377", "url": "https://it.wikipedia.org/wiki?curid=1175277", "title": "Episodi di Sex and the City (sesta stagione)", "text": "La sesta stagione di \"Sex and the City\" \u00e8 andata originariamente in onda dal 22 giugno 2003 al 22 febbraio 2004\nAmori in rialzo.\nTrama.\nCarrie \u00e8 nervosa per il primo appuntamento con Berger: dopo aver aspettato a lungo, lo invita al cinema un pomeriggio. Samantha conosce il nuovo vicino di casa, un broker che le consiglia che azioni comprare mentre fanno l'amore; Miranda capisce di essere ancora innamorata di Steve, e Charlotte, ormai innamorata di Harry, dopo aver scoperto che lui sposer\u00e0 solo una donna ebrea si chiede se vale la pena convertirsi al giudaismo per lui.\nSesso e crudit\u00e9.\nTrama.\nCarrie e Berger escono molto volte, e stanno sempre bene insieme, ma Carrie non \u00e8 soddisfatta del sesso. Samantha comincia a frequentare un locale dove si mangiano verdure crude pur di conoscere l'affascinante cameriere; Charlotte decide di convertirsi. Miranda scopre le meraviglie del TiVo, ma questo si guasta; Steve riesce ad aggiustarlo, e Miranda \u00e8 sul punto di dirgli che lo ama, ma si trattiene. \nPresente perfetto.\nTrama.\nCarrie scopre che in casa di Berger ci sono ancora molti indizi della sua ex, ma cerca di non pensarci; interrogandosi sui suoi ex, chiama Big e i due decidono di rimanere buoni amici. Miranda scopre dei profilattici nella borsa dei pannolini e si arrabbia con Steve, che le rivela di avere una nuova ragazza. Samantha scopre il nome del cameriere, Jerry.\nIl silenzio \u00e8 d'oro.\nTrama.\nCarrie porta a cena Berger con le ragazze, e le cose vanno molto bene, tanto che arrivati a casa i due si dicono \u00abTi amo\u00bb. Berger fa leggere a Carrie una copia del suo libro: lei lo trova bello ma critica il termine \"fermacoda\" usato da Berger per indicare l'elastico per i capelli. La coppia discute, ma poi Carrie si scusa e Berger le rivela di essere deluso dall'insuccesso commerciale del suo libro. Charlotte prende confidenza con le tradizioni ebraiche preparando un pranzo tradizionale, ma poi litiga con Harry e i due si lasciano; Samantha scopre che Jerry \u00e8 un ex alcolista.\nDonne al comando.\nTrama.\nIl libro di Carrie sta avendo molto successo, ma la donna scopre che la sua editrice \u00e8 stata licenziata e che il contratto di Berger non \u00e8 stato rinnovato per un secondo libro. Samantha dopo aver visto Jerry a teatro gli cambia nome in Smith e si impegna per fargli avere successo come attore. Miranda cerca di aiutare Steve con il regalo per la sua nuova ragazza, ma \u00e8 molto depressa, come Charlotte che si chiede se continuare a vedere uomini dopo aver rotto con Harry.\nPausa di riflessione.\nTrama.\nCharlotte \u00e8 piena di appuntamenti, ma non trova nessuno del valore di Harry; Miranda chiede in un ufficio di poter lavorare meno ore per stare con Brady. Samantha riesce a far entrare Smith nel cast di un film di Gus Van Sant, mentre Carrie e Berger decidono di prendersi una settimana di pausa. Terminati i sette giorni, i due fanno l'amore, ma Berger se ne va nella notte lasciando Carrie con un post-it attaccato al computer: \u00abMi spiace, non posso, non odiarmi\u00bb.\nIl Post-it si attacca sempre due volte.\nTrama.\nCharlotte e Harry tornano insieme, e lui le chiede di sposarlo: Charlotte accetta, ma \u00e8 preoccupata perch\u00e9 il primo matrimonio non \u00e8 andato bene. Le ragazze passano la serata fuori per tirare su il morale di Carrie: Miranda \u00e8 felice perch\u00e9 finalmente le stanno dei jeans che non metteva da dieci anni, Charlotte \u00e8 incoraggiata da alcune donne che festeggiano l'addio al nubilato di una di loro e Carrie e Samantha fumano uno spinello. Fermate dalla polizia, Carrie mostra il post-it di Berger e il poliziotto, dopo aver capito la situazione, la lascia andare.\nLa presa.\nTrama.\nIl matrimonio di Charlotte \u00e8 alle porte: Harry presenta a Carrie il suo testimone, e i due passano la notte insieme. A Carrie per\u00f2 si blocca la schiena e decide di non rivedere pi\u00f9 l'uomo. Il matrimonio di Charlotte \u00e8 sfortunato: a Miranda si brucia il foglio del discorso, a Samantha si rompe un bracciale di perle e Charlotte rischia di cadere, il testimone di Harry insulta Carrie nel corso del pranzo. Carrie consola Charlotte, dicendo che la cerimonia del primo matrimonio \u00e8 stata perfetta ma il matrimonio un disastro: quindi una cerimonia sfortunata non pu\u00f2 che portare bene.\nDiritto alle scarpe.\nTrama.\nCarrie litiga con un'amica sposata e con figli perch\u00e9 alla sua festa sono sparite le sue scarpe; Charlotte fatica ad abituarsi all'abitudine di Harry di lasciare in giro bustine da t\u00e8 zuppe e di girare nudo per casa. Miranda conosce il dottor Leeds, medico molto affascinante.\nRagazzo interrotto.\nTrama.\nCarrie esce con il suo fidanzato del liceo, ma poi scopre che ha problemi psichiatrici. Miranda esce con il dottor Leeds e gli rivela i suoi sentimenti. Samantha soffre il caldo e si spaccia per una signora inglese nell'esclusivo club con piscina di SoHo.\nEffetto domino.\nTrama.\nCarrie scopre che Big deve subire un'angioplastica. Dopo l'operazione lo raggiunge in albergo e gli assicura compagnia e conforto; all'uomo sale la febbre, e chiede a Carrie \u00abCosa stiamo facendo?\u00bb. Carrie si chiede se la loro relazione possa ricominciare, ma la mattina dopo lui la tratta con freddezza. Miranda conosce finalmente Debbie, la ragazza di Steve, che sembra geloso del dottore; Charlotte si sottopone a cure per la fertilit\u00e0, mentre Samantha cade in una buca per evitare che Smith le dia la mano.\nUno.\nTrama.\nCarrie e Charlotte in una galleria d'arte conoscono l'artista Aleksandr Petrovsky, con cui Carrie esce qualche giorno dopo. Charlotte scopre di essere incinta, ma subisce un aborto pochi giorni dopo; al compleanno di Brady Miranda e Steve si baciano. Samantha, scoperto un pelo pubico grigio, si tinge ma ottiene di diventare arancione.\nL'uomo perfetto.\nTrama.\nCarrie trascorre la notte con Petrosky, ma al risveglio si chiede se non \u00e8 solo l'ultima delle sue innumerevoli conquiste. Charlotte decide di diventare una guida volontaria per i non vedenti. Steve e Miranda si scontrano col dottor Leeds in ascensore, che non ha accettato di essere stato scaricato; Samantha, dubbiosa sulla sua relazione con Smith, finisce a letto con Richard, ma si accorge del suo sbaglio e di essere innamorata del giovane.\nChi sale e chi scende.\nTrama.\nCarrie \u00e8 in confusione per l'eccessivo romanticismo di Petrovsky, a cui una donna di New York non \u00e8 abituata. Miranda e Steve decidono di sposarsi, e trovano un appartato e romantico giardino nel mezzo di Manhattan in cui celebrare il matrimonio; Charlotte e Harry fanno una cena romantica e costosa, ma finiscono per avere un'intossicazione alimentare per tutta la notte; Samantha, decisa a farsi aumentare il seno, scopre di avere un nodulo cancerogeno\nCapolinea 38.\nTrama.\nPetrosky si rivela a Carrie: le d\u00e0 le chiavi di casa e il numero del codice segreto dell'allarme, poi le rivela di avere una figlia di 22 anni e di non volerne altri. Carrie si chiede se anche per lei vale la stessa cosa. Samantha sfrutta Smith per ottenere un appuntamento con la dottoressa McAndrew, Miranda e Steve vanno in luna di miele ma Miranda \u00e8 sopraffatta dall'eccessivo sesso. Charlotte \u00e8 terrorizzata quando scopre che Brady ha visto lei e Harry fare l'amore.\nLa dura realt\u00e0.\nTrama.\nCarrie \u00e8 sconvolta dalla notizia del cancro di Samantha, e Petrovsky non la rincuora dicendole di prepararsi al peggio. Charlotte, triste perch\u00e9 le cure per la fertilit\u00e0 non vanno bene, si consola adottando una cagnolina; Steve propone a Miranda di cercare casa a Brooklyn e la donna \u00e8 preoccupata di lasciare Manhattan, ma capisce che \u00e8 necessario per la sua famiglia in crescita. Samantha, sottoposta alla chemioterapia, si rasa a zero, e Smith la imita per solidariet\u00e0.\nLa guerra fredda.\nTrama.\nCarrie per combattere il freddo si chiude in casa del russo, chiedendosi se hanno realmente qualcosa in comune; tornata a casa dopo una settimana trova una serie di messaggi di Big sulla segreteria, ma li cancella tutti. Charlotte trionfa ad una mostra canina con la piccola Elizabeth Taylor, ma successivamente al parco la cagnetta \u00e8 montata da una serie di cani; Miranda \u00e8 sconfortata per tutti i lavori da fare alla nuova casa, ma \u00e8 grata a Steve quando le mette l'ADSL, che l'avvicina al mondo civilizzato. Samantha diffonde un video hard di lei e Smith per smentire le voci sull'omosessualit\u00e0 di lui.\nVia da New York.\nTrama.\nIl russo propone a Carrie di trasferirsi a Parigi. Carrie capisce che le sue amiche sono andate avanti con la loro vita: Charlotte si \u00e8 sposata e deve affrontare la gravidanza della sua cagnolina, Miranda ha messo su famiglia, Samantha ha una relazione stabile duratura, e si chiede se non sia ora di andare avanti anche per lei. Cos\u00ec accetta la proposta di Petrovsky. Comunica tutto alle ragazze, ma Miranda le fa intendere che non \u00e8 d'accordo e che l'uomo non le piace.\nUn'americana a Parigi - 1\u00aa parte.\nTrama.\nCarrie incontra Big, ma gli dice che \u00e8 finita per sempre; dice addio alle ragazze con una cena in cui tutte si commuovono, e poi lascia New York. Carrie si innamora all'istante di Parigi, ma col passare dei giorni si sente sola; la sua tristezza aumenta quando perde una collana che aveva comprato in compagnia delle amiche. Charlotte, a casa di Carrie per ritirare la posta, intercetta una telefonata di Big che le dice che la ama ancora. Rispondendogli, si danno appuntamento in un bar insieme a Miranda e Samantha. Big chiede loro se ci sia ancora la possibilit\u00e0 che Carrie lo ami e Miranda, sapendo che Carrie lo pensa ancora, gli ammette ci\u00f2 che sente Carrie. Big, dunque, andr\u00e0 a Parigi a riprenderla\nUn'americana a Parigi - 2\u00aa parte.\nTrama.\nCarrie \u00e8 sempre pi\u00f9 sola: il russo non si presenta ad un pranzo con l'ex moglie, lasciando le due donne da sole, in pi\u00f9 Carrie ha difficolt\u00e0 con la lingua e le mancano le sue amiche. Nel frattempo, Samantha \u00e8 in crisi perch\u00e9 la chemio le abbassa il desiderio e Charlotte non riesce a portare a buon fine l'adozione di un bambino, mentre Miranda deve aiutare la mamma di Steve, non pi\u00f9 in grado di prendersi cura di s\u00e9 stessa. Carrie viene abbandonata dal russo durante la prima serata della mostra, e torna in albergo; al ritorno di Petrovsky, Carrie lo lascia. Nella hall incontra Big casualmente, che le dichiara il suo amore e il suo intento di riportarla a New York.\nIl giorno dopo, le quattro amiche si ritrovano al solito bar: Carrie e Big stanno finalmente insieme, Charlotte adotter\u00e0 una bambina cinese, Samantha \u00e8 finalmente felice e ha una relazione stabile col suo uomo e Miranda ha trovato la serenit\u00e0 della famiglia."}
{"id": "1175284", "revid": "118422713", "url": "https://it.wikipedia.org/wiki?curid=1175284", "title": "Asino (citt\u00e0)", "text": "Asino \u00e8 una cittadina della Russia siberiana occidentale (oblast' di Tomsk), situata sul fiume \u010culym, a circa 380 km di distanza in direzione ovest dal capoluogo Tomsk. La cittadina \u00e8 capoluogo dell'Asinovskij rajon.\nStoria.\nFu fondata nel 1896 con il nome di \"Ksenievskij\". Dal 1930 conobbe un notevole sviluppo in seguito alla costruzione della ferrovia per Tomsk. Nel 1953 venne dichiarata citt\u00e0.\nEconomia.\nL'economia cittadina si basa soprattutto sulla coltivazione dei cereali, sull'allevamento dei suini e sulla lavorazione industriale del legno."}
{"id": "1175295", "revid": "15756", "url": "https://it.wikipedia.org/wiki?curid=1175295", "title": "Dimit\u0103r Berbatov", "text": "Biografia.\nDimit\u0103r Berbatov \u00e8 nato il 30 gennaio 1981 a Blagoevgrad, in Bulgaria. La sua famiglia \u00e8 amante dello sport, soprattutto del calcio; il padre Ivan Berbatov \u00e8 un ex calciatore della FC Vihren Sandanski, del e del CSKA Sofia. La madre Margarita Berbatova \u00e8 un'ex giocatrice di pallamano. Suo fratello minore Asen Berbatov \u00e8 anche un calciatore di ruolo difensore, arrestato per cocaina. Suo nonno Dimit\u0103r \u00e8 un ex calciatore del FC Struma, che gioca le sue partite in un villaggio in provincia di Sandanski.\nIn et\u00e0 giovanile Dimit\u0103r eccelleva anche in salto in lungo e in atletica, ma ha preferito il calcio.\nBerbatov \u00e8 un tifoso del , specialmente per il giocatore olandese Marco van Basten, e del Newcastle United, tanto che dormiva con il pigiama dei \"The Magpies\".\nLa prima scuola che ha frequentato \u00e8 la Settimo \u0421\u041e\u0423 \"Kuzman \u0160apkarev\" a Blagoevgrad, dove fa amicizia con Ivan Cvetkov. Loro erano le figure principali della scuola a calcio fino a quando Ivan Cvetkov, all'et\u00e0 di 14 anni, accetta le lusinghe degli olandesi dell'Heerenveen e si \u00e8 trasferito nei Paesi Bassi. La materia pi\u00f9 difficile per Berbatov \u00e8 la fisica. Si \u00e8 laureato alla 81 \u0421\u041e\u0423 \"Victor Hugo\" a Sofia. Come hobby, oltre il calcio, ha dichiarato che gli piace disegnare e giocare a pallacanestro.\nDimit\u0103r Berbatov \u00e8 sposato con Elena \u0160tiljanova e ha due figlie: Dea, nata il 15 ottobre 2009, e Elia, nata il 19 novembre 2012.\nBerbatov parla, oltre il bulgaro, l'inglese, il russo, il francese ed il tedesco.\nCaratteristiche tecniche.\nBerbatov \u00e8 conosciuto per la sua intelligenza calcistica, capacit\u00e0 tecnica e compostezza, in particolare per la sua freddezza sotto porta, \u00e8 stato descritto da \"The Scotsman\" Tom Lappin come \"elegante e freddo\". Egli possiede anche un'eccezionale precisione di passaggio e tiro, muovendosi con i giusti tempi per una manovra d'attacco corretta. \u00c8 considerato un centravanti capace di dare grande profondit\u00e0 all'azione, ricevere passaggi dal centrocampo, tenere la palla e poi usare il suo acume tattico per mandare a rete i compagni di squadra. La sua imponente statura combinata con le abilit\u00e0 sopracitate lo rendono un attaccante completo.\nNel 2001 \u00e8 stato inserito nella lista dei migliori calciatori nati dopo il 1980 stilata da Don Bal\u00f3n.\nCarriera.\nClub.\nPirin Blagoevgrad.\nDimit\u0103r Berbatov inizia la propria carriera calcistica nella sua citt\u00e0 natale, nelle file del , in cui in mostra per le notevoli abilit\u00e0 realizzative: segna ben 77 gol per la squadra riserve del club in 92 gare giocate. Totalizza poi 9 presenze e 2 gol segnati con la prima squadra, in cui milita dall'inizio del campionato fino a gennaio 1998, quando, all'et\u00e0 di 17 anni, \u00e8 acquistato da un grande club bulgaro, il .\nCSKA Sofia.\nBerbatov entra nella rosa dell'ex squadra del padre, il CSKA Sofia, dopo essere stato notato da un osservatore di Dimit\u0103r Penev nel 1997. Fa il debutto con la prima squadra del CSKA il 3 marzo 1999, all'et\u00e0 di 18 anni, nella partita vinta 3-2 contro il Levski Sofia. In quella stagione vince la Coppa di Bulgaria in finale contro il Liteks Love\u010d (1-0). La prima presenza di Berbatov in Europa \u00e8 datata settembre 1999, in una sconfitta per 2-0 contro il Newcastle United, squadra per cui Dimit\u0103r tifava da bambino. Segna il primo gol tra i professionisti nella sfida vinta per 2-1 contro il Minjor Pernik. Termina la stagione 1999-2000 con 14 gol in 27 partite di campionato.\nNel giugno 2000 il direttore sportivo del , Pantaleo Corvino, riesce quasi a portare nel Salento l'attaccante bulgaro. A detta dello stesso Corvino, Berbatov si era gi\u00e0 sottoposto alle visite mediche, ma al momento della firma sul contratto l'affare sfum\u00f2, probabilmente per una richiesta al rialzo del giocatore.\nBayer Leverkusen.\n2000-2001.\nUno score di 9 gol in 11 partite durante la prima met\u00e0 della stagione 2000-2001 sono sufficienti a convincere il club tedesco del a pagare 1,3 milioni di euro per assicurarsi le prestazioni dell'attaccante, cui la squadra rossonera fa firmare un contratto quadriennale il 1\u00ba gennaio 2001. Aggregato alla squadra riserve del club, militante in Oberliga Nordrhein, Berbatov segna 6 gol in 7 presenze prima di essere promosso in prima squadra. Esordisce in un match di pre-campionato vinto per 4-3, un'amichevole contro il DC United, segnando una tripletta. Il suo debutto in campionato per la squadra avviene il 10 febbraio 2001, con l'ingresso in campo al posto di Ulf Kirsten in una partita vinta per 4-1 contro . Berbatov si trova ad essere utilizzato come rincalzo dal tecnico Berti Vogts, giocando 6 partite in stagione senza mettere a segno un gol. La squadra si piazza quarta e si qualifica alla UEFA Champions League della stagione successiva.\n2001-2002: finale di Champions League.\nDurante la stagione successiva Berbatov mette a segno 16 gol tra campionato, coppa nazionale e Champions League. L'esordio stagionale arriva il 18 agosto 2001 contro lo Schalke (pareggio per 3-3), subentrando a Michael Ballack nell'83\u00ba minuto di gioco. Il primo gol stagionale lo segna il 22 settembre 2001 contro il (pareggio per 1-1), rispondendo alla rete di M\u00e1rcio Amoroso. Il 15 dicembre 2001 gioca per la prima volta come titolare, nel match perso 2-1 contro l'Hertha Berlino. Il bulgaro fornisce un contributo importante per la vittoria nel match vinto per 5-0 contro il Borussia M\u00f6nchengladbach, con un gol e un assist. Totalmente, in campionato ha realizzato 8 gol in 24 presenze. Il Leverkusen termina il campionato al secondo posto dietro il .\nIn Champions League Berbatov esordisce nella partita vinta per 2-1 contro il Fenerbah\u00e7e e segna il suo primo gol nella massima competizione europea contro il Lione (nella sconfitta per 4-2). Si rivela fondamentale nella fase a eliminazione diretta, segnando un gol nella partita vinta per 4-2 contro gli inglesi del Liverpool ai quarti di finale (andata persa in trasferta per 1-0), permettendo cos\u00ec al club tedesco di accedere alla semifinale. Qui la squadra di Leverkusen supera il turno per contro il Manchester United, raggiungendo un'inattesa finale. Nella finale di Glasgow contro il Real Madrid Berbatov entra in campo al posto di Thomas Brdari\u0107 dopo 38 minuti di gioco, con il Leverkusen in svantaggio per 2-1, risultato rimasto invariato sino alla fine dell'incontro. Conclude la sua stagione in Champions League con la medaglia d'argento e un bottino di 2 reti in 11 partite.\nIn Coppa di Germania Berbatov \u00e8 fondamentale: nella vittoria per 3-2 contro il Bochum mette a segno la sua prima tripletta stagionale, che consente al Leverkusen di avanzare in questa competizione. Decisivo risulta il suo contributo anche per la vittoria per 3-0 contro il Monaco 1860, nella quale l'attaccante mette a segno una doppietta. La squadra giunge in finale di coppa contro lo , ma perde per 4-2. Con i 6 gol in 6 partite nella coppa, Berbatov conclude la stagione con 16 gol in 41 partite.\n2002-2003.\nNella 2002-2003 si conferma titolare della compagine tedesca, giocando 34 partite tra campionato, coppa, Champions League e Coppa di Lega tedesca.\nIn campionato gioca 24 partite, nelle quali segna 3 gol e fornisce 6 assist. L'esordio stagionale avviene proprio nella prima giornata di campionato, il 10 agosto 2002 contro l'Energie Cottbus, nel pareggio per 1-1. Si deve aspettare il 7 dicembre 2002 per il primo gol in campionato di Berbatov, nel match vinto 3-0 contro il Monaco 1860. Il giocatore si rivela fondamentale anche per un assist fornito al compagno Oliver Neuville, che al 89\u00ba minuto insacca il pallone di testa in rete. La stagione si conclude con il Bayer Leverkusen che si \u00e8 classificato al quindicesimo posto in Bundesliga, a quattro punti dalla retrocessione.\nIn Champions League Berbatov gioca 7 partite e mette a segno 2 gol, il primo nel debutto stagionale in questa competizione contro il Manchester United del 24 settembre 2002, nella sconfitta per 2-1 a Leverkusen.. Nella prima tornata della doppia fase a gironi il Leverkusen chiude al secondo posto, dietro proprio al Manchester United. Nella seconda tornata la squadra si classifica ultima con zero punti, dietro al , all' e al Newcastle. In questa seconda tornata Berbatov a segno solo un gol, nella partita persa contro il Barcellona per 2-1.\nNella coppa nazionale il Leverkusen arriva in semifinale, dove perde per 3-1 contro il . Berbatov fa il suo esordio nella Coppa di Lega nei preliminari contro il Werder Brema, match vinto 1-0, dove al 88\u00ba viene sostituito da Anel D\u017eaka.\n2003-2004.\nNella stagione successiva Berbatov mette a segno 19 gol in 36 partite tra campionato e coppa, diventando cos\u00ec il bomber della squadra di Klaus Augenthaler.\nIl suo esordio stagionale arriva il 2 agosto 2003, in occasione della prima giornata di campionato contro il Freiburg (vinta 4-1), subentrando al 72\u00ba minuto a Oliver Neuville. Ad inizio stagione non si ritrova mai titolare. Dovette aspettare il 18 ottobre 2003 per partire dai titolari, nel frattempo, alla giornata precedente mette a segno il suo primo gol in campionati, nel match vinto 3-0 contro l'Hansa Rostock. Segna anche nella prima da titolare contro l'Hertha Berlino, match vinto 4-1 all'Olympiastadion. Il 17 dicembre 2003, in occasione della partita contro lo Stoccarda (vinta 3-2), Berbatov mette a segno la sua prima doppietta nel campionato tedesco, ripetuta anche il 27 marzo 2004 contro l'Hertha Berlino, stavolta al BayArena. Il Leverkusen chiude terzo in campionato, qualificandosi per i preliminari di Champions League, grazie alla vittoria contro i gi\u00e0 campioni di Germania del Wender Brema (vinta 2-6), con un gol e due assist di Berbatov, e contro lo Stoccarda, momentanei terzi, che, con la sconfitta per 2-0 all'ultima giornata di campionato, scivolano al quarto posto. Complessivamente, ha segnato 16 gol in 24 presenze in campionato in questa stagione.\nInvece nella Coppa tedesca ha giocato 3 partite, nelle quali ha messo a segno 3 gol con una doppietta nel match vinto 5-0 contro l'Union Berlin allo Stadion An der Alten F\u00f6rsterei, a Berlino.\n2004-2005.\nNella stagione successiva Dimit\u0103r Berbatov mette a segno 26 gol in 46 partite tra campionato, Coppa di Germania, Coppa di Lega e UEFA Champions League.\nL'esordio stagionale arriva il 7 agosto 2004, durante la prima giornata di campionato, nel match vinto per 2-1 contro l'Hannover 96. Nella giornata successiva, contro il (2-2), mette a segno il suo primo gol stagionale, mentre alla terza giornata successiva sigla una doppietta e un assist nel big match vinto per 4-1 contro il Bayern Monaco. Il Leverkusen termina quinto in campionato e Berbatov, con i suoi 20 gol, si classifica terzo nella classifica dei marcatori. Inoltre all'ultima giornata di campionato, contro il Borussia M'Gladbach (battuto per 5-1), mette a segno la sua prima tripletta con la maglia rossonera.\nIn UEFA Champions League gioca 10 partite, di cui 2 nei turni preliminari, e mette a segno 5 gol, di cui 2 nei preliminari. Il primo gol risale al 15 settembre 2004, al debutto stagionale in questa competizione, contro il Real Madrid, battuto per 3-0 a Leverkusen. Il Bayer Leverkusen chiude primo nel girone a pari punti con il Real Madrid e si qualifica agli ottavi contro il Liverpool: entrambe le partite vengono perse per 3-1 dai tedeschi, contro i \"Reds\" che vinceranno poi il trofeo nella finale contro il Milan.\nIn queste due stagioni il bulgaro realizza in totale 36 gol nel solo campionato.\n2005-2006.\nNella stagione successiva Berbatov mette a segno 24 gol in 39 partite tra campionato, coppa, coppa di lega e Coppa UEFA.\nQuesta \u00e8 l'ultima stagione del bomber bulgaro a Leverkusen, che si conferma ancora come un pilastro del club tedesco, con i suoi 21 gol in campionato, con 2 doppiette (contro Hertha Berlin e Norimberga) e una tripletta, nel match vinto 5-1 contro il Kaiserslautern, nel quale fa anche due assist.\nComplessivamente, con il Bayer Leverkusen ha giocato 200 partite e messo a segno 90 gol.\nTottenham.\nIl Tottenham Hotspur ha raggiunto un accordo con il Bayer Leverkusen per il trasferimento di Berbatov nel maggio 2006; per una cifra di \u20ac 16 milioni (\u00a3 10.900.000), che ha fatto di lui il calciatore bulgaro pi\u00f9 costoso della storia. La prima partita di Berbatov con il Tottenham \u00e8 stata una sconfitta per 2-0 con il Bolton Wanderers nella prima partita di campionato in Premier League il 19 agosto 2006, ha segnato il suo primo gol contro lo Sheffield United in una vittoria per 2-0.\nBerbatov ha segnato sette gol in otto partite europee durante la sua stagione di debutto per il Tottenham, ha aiutato il club a garantirsi il primo posto durante la fase a gironi della Coppa UEFA, facendo il suo debutto europeo nell'ottobre del 2006, segnando pure un gol nel corso di una vittoria per 2-0 contro il Be\u015fikta\u015f. Ha giocato un totale di otto partite, segnando sette gol, con il Tottenham che \u00e8 stato eliminato per 3-4 complessivamente dal Siviglia. Tuttavia, ci ha messo un po' ad adattarsi alla Premier League, prendendosi un paio di mesi per ritrovare la forma che aveva mostrato a Leverkusen. Ha giocato una buona partita contro il Wigan Athletic nel novembre 2006, segnando un gol e creandone altri due in una vittoria 3-1 per gli Spurs, e da allora ha cominciato a segnare con regolarit\u00e0. Ha segnato i suoi primi gol in FA Cup il 18 febbraio 2007, quando entra nel secondo tempo in una vittoria per 4-0 sul Fulham segnando due dei quattro gol. Ha concluso la stagione 2006-07 con 12 gol in 33 presenze in Premier League, e ha vinto sia il premio come Miglior Giocatore del Tottenham Hotspur e un posto nel team di PFA Premier League dell'anno.\nLa sua prima finale di coppa con il Tottenham \u00e8 stata giocata il 24 febbraio 2008 nella Football League Cup, con gli Spurs di fronte al al Wembley Stadium, Berbatov ha inciso sulla partita segnando il pareggio su calcio di rigore. Ha concluso la stagione con 15 gol in campionato. Prima della stagione successiva, 2008-09, il Manchester United di sir Alex Ferguson \u00e8 stato citato dai giornali sostenendo che Berbatov avrebbe firmato da l\u00ec a breve con i Red Devils, il Tottenham allora ha presentato una denuncia alla Premier League, affermando che il Manchester United aveva infranto le regole della lega, dicendo che le insistenti offerte avevano turbato il giocatore causandone la decisione di andarsene. Per le partite contro e nel mese di agosto, primo mese della stagione non ha giocato.\nManchester United.\n2008-2009: vittoria del campionato.\nIl 1\u00ba settembre 2008, sul finire della sessione estiva del calciomercato, dopo la brusca intromissione del Manchester City nella trattativa, Berbatov si trasferisce al Manchester United per 38 milioni di euro pi\u00f9 il prestito del giovane attaccante Fraizer Campbell.\nHa debuttato con la maglia dei \"Red Devils\" il 13 settembre 2008 contro il (persa 2-1), dove si rende protagonista con un assist a Carlos T\u00e9vez. Il suo primo gol con i reds lo mette a segno il 30 settembre 2008, in occasione della partita di fase a gironi di Champions League vinta 3-0 contro l'Aalborg; in quella partita ha messo a segno una doppietta. Il suo primo gol in campionato avviene il 18 ottobre contro il West Brom, terminato 4-0 in favore dei \"Red Devils\". A fine stagione i \"Red Devils\" conquistato il campionato inglese, il primo in carriera per Berbatov.\n2009-2010: vittoria della League Cup.\nNella stagione successiva ha messo a segno 12 reti in 43 partite tra campionato, FA Cup, League Cup e Champions League. L'esordio stagionale \u00e8 avvenuto il 16 agosto 2009 contro il Birmingham City (vinta 1-0), dove viene subentrato al 74\u00ba minuto da Michael Owen. Ha messo a segno il suo primo gol stagionale il 22 agosto 2009 contro il Wigan (5-0), fornendo anche un assist. Ha realizzato la sua prima e unica doppietta stagionale il 27 marzo 2010 contro il Bolton, partita vinta al Macron Stadium 4-0.\nIn Champions League ha fatto il suo debutto stagionale il 15 settembre 2010 contro il Be\u015fikta\u015f (vinta 1-0), subentrando al 63\u00ba minuto a Michael Carrick. Ha debuttato in questa competizione da titolare il 21 ottobre 2009 contro il CSKA Mosca (vinta 1-0), con un assist ad Antonio Valencia. Il club esce ai quarti di finale contro il Bayern Monaco per differenza reti casa e trasferta. In coppa nazionale lo United si fa estromettere contro il Leeds, che vince 1-0 in trasferta. In questa stagione Berbatov conquista solo la League Cup, vinta in finale 2-1 contro l'Aston Villa, partita nella quale Berbatov ha fatto un assist.\n2010-2011: finale di Champions League.\nNella stagione successiva ha messo a segno 22 gol in 42 partite tra campionato, coppa, supercoppa e Champions League, diventando cos\u00ec il capocannoniere stagionale della squadra gestita da Alex Ferguson.\nHa fatto il suo debutto stagionale il 16 agosto 2010 contro il Newcastle (vinta 3-0), dove ha messo a segno un gol. Il 19 settembre 2010 segna una tripletta nel Derby d'Inghilterra contro il Liverpool all'Old Trafford, diventando cos\u00ec il primo giocatore dei \"Red Devils\" a riuscire in quest'impresa dal 1946. Il 27 novembre 2010 sigla cinque gol nella gara contro il Blackburn Rovers vinta 7-1.\nIl 26 dicembre 2011 segna una tripletta nella vittoria per 5-0 contro il Wigan. A fine stagione i \"Red Devils\" si classificano primi e campioni del campionato inglese. Per Berbatov \u00e8 il suo secondo scudetto inglese vinto.\nIn Champions League ha giocato 7 partite senza concludere in gol. Il Manchester United ha concluso primo nella fase a gironi, di tre punti sopra il Valencia. Il suo club raggiunge la finale di questa competizione contro il Barcellona (persa 3-1), dove l'attaccante bulgaro non viene convocato. Nelle coppe nazionali, nella FA Cup hanno raggiunto la semifinale persa 1-0 contro i cugini del Manchester City e hanno vinto la supercoppa contro il Chelsea, dove Berbatov, con un gol di pallonetto in pieno recupero, ha chiuso definitivamente la contesa.\nA fine stagione vince il premio come capocannoniere della Premier League, segnando 21 reti.\n2011-2012.\nNell'ultima stagione in maglia dei \"Red Devils\" ha messo a segno 9 reti in 21 partite tra campionato, coppe nazionali, supercoppa e coppe europee.\nIn questa stagione \u00e8 rimasto soprattutto in panchina. Il suo primo gol stagionale \u00e8 avvenuto negli ottavi di finale della coppa di lega contro l'Aldershot Town, partita vinta 3-0 all'EBB Stadium.\nComplessivamente ha segnato 266 reti in 606 partite, riportando 2 campionati, 2 coppe di lega e 2 supercoppe.\nFulham.\nIl 31 agosto 2012, ultimo giorno di calciomercato, passa al Fulham. Due giorni prima la Fiorentina comunica di aver trovato un accordo con il Manchester United per il trasferimento in maglia viola e un'intesa verbale con l'attaccante, ma a causa di inserimenti nella trattativa di altre societ\u00e0 (la Juventus e il Fulham stesso) l'operazione salta. Esordisce con la nuova maglia il 1\u00ba settembre in occasione della terza giornata di Premier League, che vede i \"Cottagers\" perdere per 0-3 il derby contro il West Ham. Il 14 settembre realizza la sua prima doppietta con la nuova maglia ai danni del West Bromwich Albion (3-0). Si ripete anche contro l'Arsenal, in un match finito 3-3.\nIl 26 dicembre 2012, in esultanza al gol segnato al Southampton, Berbatov si tolse la maglia per far leggere la frase \"keep calm and pass me the ball\" (\"stai calmo e passami la palla\"), scritta sulla canottiera sotto la maglia. Questo gesto era stato considerato offensivo sia dall'arbitro, che lo ha ammonito, sia dal suo allenatore Martin Jol. Il 1\u00ba gennaio 2013 ha messo a segno il primo gol della Premier League del nuovo anno.\nMonaco.\n2014: con Ranieri.\nIl 1\u00ba febbraio 2014 si trasferisce in prestito con diritto di riscatto al Monaco, per sostituire l'infortunato Radamel Falcao.\nInizia il nuovo anno in maglia rossobianca con il pareggio per 1-1 contro i campioni in carica del PSG, subentrando al 64\u00ba minuto a Val\u00e8re Germain. Il 12 febbraio 2014 segna il primo gol stagionale con il Monaco negli ottavi della coppa di Francia nella vittoria in misura sul Nizza Segna il suo primo gol in campionato l'8 marzo 2014, nella vittoria per 2-1 contro il Sochaux. Il 26 aprile 2014 mette a segno la sua prima e unica doppietta stagionale, nella partita vinta 4-1 in Corsica contro l'Ajaccio. A fine stagione viene riscattato dal Monaco, prolungando il suo contratto di un ulteriore anno.\n2014-2015: con Jardim.\nInizia la sua seconda stagione nel principato con l'arrivo del tecnico portoghese Leonardo Jardim, che lo conferma tra i titolari. La sua prima partita dell'era Jardim avviene in campionato contro il Lorient, persa 1-2 allo Stade Louis II. Il suo primo gol stagionale avviene nella giornata successiva, contro il Bordeaux, persa 4-1 allo Stadio Chaban-Delmas. Segna anche contro il Lilla, partita pareggiata 1-1, rimediando al vantaggio iniziale di Roux. Il 16 settembre 2014 debutta in Champions League, nella vittoria per 1-0 contro il allo Stade Louis II. In questa partita fa un assist di testa a Jo\u00e3o Moutinho.. Il 5 dicembre 2014 segna la sua prima doppietta stagionale, nella vittoria per 2-0 contro il allo Stadium Municipal. Nell'anno successivo mette a segno la sua prima rete nella coppa della lega contro il , partita vinta 2-0. Il 1\u00ba giugno 2015 il suo contratto con il club monegasco scade.\nPAOK Salonicco.\nIl 2 settembre 2015 Berbatov firma un contratto di un anno con il club greco del , dopo che il presidente del club Ivan Savvidis cercava di ingaggiare l'attaccante da tre anni. Il 10 giugno 2016, alla scadenza del contratto, il calciatore lascia il club ellenico.\nKerala Blasters.\nDopo un anno di inattivit\u00e0, il 23 agosto 2017 Berbatov si accorda con il , club della Super League indiana. Ad aprile, resta senza contratto.\nRitiro.\nPer un anno e mezzo rimane senza contratto, ma si allena varie volte con il Beroe e il . Il 19 settembre 2019 annuncia il proprio ritiro dall'attivit\u00e0 agonistica.\nNazionale.\nBerbatov debutta con la nazionale maggiore bulgara all'et\u00e0 di 18 anni, il 17 novembre 1999, subentrando a Aleksand\u0103r Aleksandrov nella sconfitta per 1-0 in un incontro amichevole contro la Grecia. Segna il primo gol in nazionale il 12 febbraio 2000 nell'amichevole contro il Cile e partecipa con la Bulgaria al . Si tratta dell'unico torneo importante che ha giocato per il proprio paese. Segna una tripletta nella vittoria casalinga per 6-2 nell'incontro di qualificazione al contro la Georgia nell'ottobre del 2009 e ci\u00f2 gli consente di portare il proprio bilancio di gol in nazionale a 46 reti. Il mese successivo diventa il miglior cannoniere della Bulgaria, superando Hristo Bonev dopo aver segnato due gol contro in un'amichevole vinta per 4-1. Berbatov \u00e8 capitano della squadra dal 2006 fino a maggio 2010, quando annuncia il proprio ritiro dal calcio internazionale. Con la Bulgaria conta 77 presenze e 48 reti.\nStatistiche.\nPresenze e reti nei club.\nTra club, la nazionale maggiore e le nazionali giovanili, Berbatov ha giocato globalmente 742 partite segnando 327 reti, alla media di 0,44 gol a partita.\n\"Statistiche aggiornate al termine della carriera da calciatore.\""}
{"id": "1175297", "revid": "56818", "url": "https://it.wikipedia.org/wiki?curid=1175297", "title": "Rag time", "text": ""}
{"id": "1175302", "revid": "1305772", "url": "https://it.wikipedia.org/wiki?curid=1175302", "title": "Underclass Hero (singolo)", "text": "Underclass Hero \u00e8 un singolo della band canadese Sum 41, tratto dall'omonimo album \"Underclass Hero\" e pubblicato il 15 maggio 2007.\nLa canzone.\nIl brano \u00e8 stato annunciato per la prima volta il 23 aprile in un'intervista in un podcast con Deryck Whibley; venne poi confermato sul sito ufficiale della band che la canzone sarebbe stata la prima traccia dell'album.\nLa canzone ha lo stesso ritornello di \"Subject to Change\" (traccia bonus di \"Chuck\"), di cui \u00e8 la versione nuova e finale. In questa versione la batteria ha un suono molto marciante e pi\u00f9 veloce di \"Subject to Change\".\n\"Underclass Hero\" \u00e8 stata scritta dal punto di vista di Deryck Whibley, come un \"noi contro di loro\", presente anche in alcuni testi precedenti, ma in maniera pi\u00f9 matura, perch\u00e9 si riferisce alla societ\u00e0 come \"borghesia contro proletariato\" invece che come \"giovent\u00f9 contro adulti\", tematica presente ad esempio in \"All Killer No Filler\". La canzone ha anche altre tematiche tipiche del punk rock, come l'avversione per la classe dirigente e il governo.\nVideo musicale.\nIl video per \"Underclass Hero\" \u00e8 stato diffuso in anteprima il 29 maggio 2007 sul sito ufficiale della band. Nel video appare il gruppo che suona con intorno un gran numero di adolescenti, fuochi d'artificio, una banda musicale, una mascotte (come quelle delle partite di football collegiale), raffigurante la A cerchiata, simbolo dell'anarchia. Il video \u00e8 stato presentato negli Stati Uniti il 31 maggio 2007 a Total Request Live su MTV per il lancio mondiale. Il video \u00e8 stato co-diretto da Marc Klasfeld e dal batterista dei Sum 41, Steve Jocz."}
{"id": "1175303", "revid": "72396", "url": "https://it.wikipedia.org/wiki?curid=1175303", "title": "\u010culym (affluente dell'Ob')", "text": "Il \u010culym' () \u00e8 un fiume della Russia siberiana meridionale, affluente di destra dell'Ob'. Scorre nella Chakassia, nel Territorio di Krasnojarsk e nell'Oblast' di Tomsk.\nDescrizione.\nIl \u010culym ha origine dall'unione dei due rami sorgentiferi Belyj Ijus (\u0411\u0435\u043b\u044b\u0439 \u0418\u044e\u0441; \"Ijus Bianco\") e \u010c\u00ebrnyj Ijus (\u0427\u0451\u0440\u043d\u044b\u0439 \u0418\u044e\u0441; \"Ijus nero\") che scendono dalla catena montuosa del Kuzneckij Alatau; scorre verso est e, prima di raggiungere il villaggio di Balachta, il corso del \u010culym dista dall'Enisej solo 7,5\u00a0km. Si dirige quindi verso nord, bagnando la citt\u00e0 di A\u010dinsk, oltre la quale comincia a descrivere una ampia ansa in direzione ovest. Dopo l'insediamento di Tegul'det il \u010culym diventa un fiume di pianura, molto ampio (fino a 1\u00a0200 metri), dalla corrente lenta e ricco di meandri e bracci morti. Alcune decine di chilometri prima della citt\u00e0 di Asino il fiume curva verso nord-ovest e successivamente verso ovest; sfocia nell'Ob' vicino all'insediamento di Igrekovo, a valle di Mol\u010danovo.\nIl fiume ha una lunghezza di 1\u00a0799\u00a0km e il suo bacino \u00e8 di 134\u00a0000\u00a0km\u00b2. La sua portata media, a 62\u00a0km dalla foce, al villaggio di Baturino, \u00e8 di 782,29\u00a0m\u00b3/s. Quello del \u010culym \u00e8 il secondo bacino fluviale pi\u00f9 grande tra i tributari dell'Ob' dopo l'Irty\u0161. Il fiume \u00e8 gelato, in media, dai primi di novembre a fine aprile-inizio maggio; \u00e8 navigabile per 1\u00a0173\u00a0km a monte della foce.\nTra i suoi affluenti, i maggiori sono Sere\u017e, Urjup, \u010cindat, Kija, Jaja e Bol'\u0161aja Juksa da sinistra; Bol'\u0161oj Uluj, Kem\u010dug, \u010ci\u010dkajul e Ulujul da destra. \nLungo il suo corso tocca alcuni centri urbani di una certa rilevanza; oltre alle gi\u00e0 citate A\u010dinsk e Asino, si ricordano Nazarovo, Bogotol e Pervomajskoe.\nFauna.\nIl fiume \u00e8 ricco di pesci, tra questi: pesce persico, luccio, storione, \"Coregonus nasus\" e \"Coregonus peled\"."}
{"id": "1175304", "revid": "1305772", "url": "https://it.wikipedia.org/wiki?curid=1175304", "title": "Dirottatori degli attentati dell'11 settembre 2001", "text": "Gli attentati dell'11 settembre 2001 sono stati portati a termine da 19 dirottatori con il supporto logistico di numerosi individui affiliati ad al-Qa'ida.\nL'operazione \u00abPENTTBOM\u00bb.\nL'FBI lancia il giorno stesso degli attentati l'operazione PENTTBOM (acronimo inglese per \"Pentagon/Twin Towers Bombing Investigation\", ovvero \"Inchiesta sulle esplosioni del Pentagono e delle Twin Towers\"), in cui vengono impiegati circa 7.000 agenti (su 11.000 disponibili) e diverse migliaia di unit\u00e0 del personale di supporto. L'FBI stessa la definisce come l'operazione \"\"pi\u00f9 complessa e vasta della sua storia\".\nIl 14 settembre 2001 i 19 sospetti erano gi\u00e0 stati tutti identificati in base alle liste dei passeggeri presenti sugli aerei coinvolti, alle comunicazioni telefoniche da essi pervenute durante i dirottamenti, alle operazioni di pagamento dei biglietti ed altri tipi di documenti. I nomi vengono confermati il 27 settembre 2001, con ulteriori dati pi\u00f9 precisi ed i possibili \"alias\" che potrebbero aver assunto.\nIl 28 settembre 2001 viene reso noto il ritrovamento di tre copie di una lettera scritta a mano in lingua araba rispettivamente in una valigia di Mohamed Atta (il pilota del volo AA11), in una macchina parcheggiata nei pressi del Dulles International Airport di Washington appartenente a Nawaf al-Hazmi (presente sul volo AA77) e sul luogo dell'impatto del volo UA93. Le lettere indicano, nelle parole del Vice-Direttore della Divisione Antiterrorismo dell'FBI J.T. Caruso, \"un'allarmante volont\u00e0 di morire da parte dei dirottatori\".\nIl reclutamento.\nSecondo quanto riportato dalla Commissione sull'11 settembre, l'ideatore del piano fu Khalid Shaykh Muhammad, cittadino del Kuwait di origine baluci. Nel 1998, Muhammad si propose a Osama bin Laden come \"un imprenditore in cerca di capitali e supporto logistico\", chiedendo ad al-Qa'ida \"di fornire i soldi e gli individui necessari per compiere l'attacco, pur mantenendo una propria indipendenza\" dal network. Tra il marzo e l'aprile del 1998, bin Laden si dichiar\u00f2 pronto a sostenere l'iniziativa di Mohammed, da quel momento denominata \"Operazione aerei\"\".\nIl progetto originario dell'attentato previde l'impiego di 25-26 dirottatori, suddivisi in gruppi di 4-6 per aereo. In seguito a problemi di varia natura l'organico dell'operazione si ridusse a 19 dirottatori. Alcuni dei soggetti reclutati infatti si misero volontariamente da parte, ebbero problemi col visto per gli Stati Uniti oppure ancora furono scartati durante le selezioni.\nTre dei piloti (Mohamed Atta, Marwan al-Shehhi e Ziad Jarrah) appartenevano alla cosiddetta \"cellula di Amburgo\", un gruppo di ex-studenti ed aspiranti Jih\u0101disti di varia nazionalit\u00e0, conosciutisi ad Amburgo, Germania. Il loro arrivo a Kandahar, in Afghanistan, segn\u00f2 un punto di svolta per al-Qa'ida, data la loro buona conoscenza dell'inglese e la loro familiarit\u00e0 con gli stili di vita occidentali.&lt;br&gt;\nAnche il quarto pilota, Hani Hanjour, visse a lungo negli Stati Uniti, in Arizona, per migliorare il suo inglese e per imparare a pilotare aerei. Il suo coinvolgimento nel piano fu deciso da Khalid Shaykh Muhammad in persona nell'estate del 2000, quando Hanjour raggiunse un campo di addestramento di al-Qa'ida in Afghanistan.\nFra l'estate e l'autunno del 2000 vennero selezionati anche i cosiddetti \"muscle hijackers\", ovvero i dirottatori destinati a prendere il controllo degli aerei, esclusi i piloti; a differenza di quanto si pensi, i 15 soggetti selezionati non furono granch\u00e9 imponenti: la loro altezza fu infatti compresa tra un metro e 65 e un metro e 76. Secondo quanto affermato da Mohammed, fu lo stesso bin L\u0101den a scegliere i 14 \"gorilla\".\nLa loro selezione fu molto professionale: dovettero dapprima rispondere a un questionario scritto, con domande volte a valutare le motivazioni, a neutralizzare potenziali spie e, soprattutto, a determinarne il grado di istruzione e le abilit\u00e0 lavorative. Quindi, i soli volontari intenzionati a missioni suicide vennero interrogati pi\u00f9 approfonditamente dallo stesso Muhammad Atef, uno dei collaboratori di bin L\u0101den. La selezione finale infine, fu decisa sia in base al grado di convinzione sulle missioni suicide, sia alla pazienza per l'attesa delle stesse.&lt;br&gt;\nSi nota la notevole differenza tra i piloti e \"gorilla\": i primi vissero in Occidente, ebbero un alto grado d'istruzione ed una buona padronanza dell'inglese; i secondi, per lo pi\u00f9 disoccupati, ebbero un grado d'istruzione basso o molto basso, un'et\u00e0 compresa fra i 20 e i 28 anni, e tutti originari di bacini territoriali ristretti e molto poveri.&lt;br&gt;\nAhmed al-Ghamdi, Sa'id al-Ghamdi, Hamza al-Ghamdi e Ahmed al-Haznawi provenivano tutti dalla provincia di al-B\u0101ha, un'area isolata e sottosviluppata dell'Arabia Saudita, tutti affiliati allo stesso clan (i primi tre sono fratelli) e con un medio-basso grado di istruzione.&lt;br&gt;\nStessa cosa per Wa'il al-Shihri, Walid al-Shihri, \u02bfAbd al-\u02bfAz\u012bz al-\u02bfUmar\u012b, Mohand al-Shihri e Ahmed al-Nami, che provenivano dalla provincia di 'Asir, altra regione saudita povera, confinante con lo Yemen e chiamata anche \"la frontiera selvaggia\", per lo scarso controllo dell'area. Inoltre, erano tutti e cinque iscritti all'Universit\u00e0, ma solo al-\u02bfUmar\u012b port\u00f2 a termine gli studi.\nGli ultimi cinque \"gorilla\" sauditi furono Satam al-Suqami (proveniente da Riad), Majed Moqed (proveniente da Annakhil, ad ovest di Medina), Khalid al-Midhar, Nawaf al-Hazmi e Salem al-Hazmi (tutti e tre provenienti da La Mecca), e tutti con un basso livello di istruzione. Al-Midhar fu l'ultimo ad aggregarsi al gruppo, su decisione di bin L\u0101den, ma con parere contrario di Muhammad. L'unico \"gorilla\" proveniente dagli Emirati Arabi Uniti fu Fayez Banihammad, reclutato in quanto ex-guardia del corpo di uno dei principali finanziatori dell'operazione, Mustafa al-Hawsawi.\nTutti i \"muscle hijackers\" furono sottoposti ad un addestramento base, che comprendeva l'uso delle armi da fuoco, armamenti pesanti ed esplosivi, oltre ad essere testati in situazioni di stress psicologico notevole per misurare la loro fedelt\u00e0 al jih\u0101d.\nI 19 dirottatori.\nI componenti del commando furono in maggioranza sauditi, ben 15 su 19. I restanti quattro provenienti rispettivamente dagli Emirati Arabi Uniti (2), Libano e Egitto (1 ciascuno).\nVolo American Airlines 11.\nI dirottatori a bordo del volo American Airlines 11 (che colp\u00ec la torre Nord del World Trade Center) furono:\nVolo United Airlines 175.\nI dirottatori a bordo del volo United Airlines 175 (che colp\u00ec la torre Sud del World Trade Center) furono:\nVolo American Airlines 77.\nI dirottatori a bordo del volo American Airlines 77 (che colp\u00ec il Pentagono) furono:\nVolo United Airlines 93.\nI dirottatori a bordo del volo United Airlines 93 (che precipit\u00f2 nei pressi di Shanksville in Pennsylvania) furono:\nAhmed al-Ghamdi, Saeed al-Ghamdi, Hamza al-Ghamdi e Ahmed al-Haznawi provenivano da tre citt\u00e0 vicine e appartenevano allo stesso clan. Wa'il al-Shihri era il fratello maggiore di Walid al-Shihri. Salem al-Hazmi era il fratello minore di Nawaf al-Hazmi. Ahmed al-Ghamdi era il fratello maggiore di Hamza al-Ghamdi.\nControversie su possibili furti di identit\u00e0.\nNei giorni successivi agli attentati, vari giornali internazionali hanno rilanciato dubbi sulla reale identit\u00e0 dei terroristi identificati. Si \u00e8 supposto che alcuni dei sospettati fossero vivi ed innocenti e che fossero stati vittime di un \"furto d'identit\u00e0\".\nLe indagini condotte hanno progressivamente smentito tali ipotesi, fino alla definitiva conferma dei 19 nominativi operata dalla Commissione d'indagine sugli attentati dell'11 settembre 2001."}
{"id": "1175307", "revid": "729019", "url": "https://it.wikipedia.org/wiki?curid=1175307", "title": "Marie Victor Nicolas de Fay, marchese de La Tour-Maubourg", "text": "Esordi.\nNato nel dipartimento della Dr\u00f4me, nella attuale regione del Rodano-Alpi, trascorse l'infanzia nel castello avito di Maubourg, presso Saint-Maurice-de-Lignon, nell'Alta Loira (Alvernia).\nDi famiglia nobile, venne ammesso a quattordici anni fra i \"Moschettieri della Regina\".\nLa rivoluzione.\nNel 1792, ventiseienne,scapp\u00f2 con tutta la famiglia; rientr\u00f2 in Francia probabilmente dopo la pace di Campoformio. Venne riammesso nell'esercito e arruolato come aiutante di campo, per la Campagna d'Egitto.\nL'impero.\nProsegu\u00ec la carriera militare: ad Austerlitz era gi\u00e0 colonnello e l\u00ec venne promosso generale di brigata.\nNel corso della guerra della quarta coalizione, il La Tour-Maubourg prese parte alla campagna di Prussia e Polonia e venne ferito nella battaglia di Dreypen. Il 14 maggio 1807 venne promosso generale di divisione. Venne ancora ferito alla battaglia di Friedland, che concluse la guerra.\nPartecip\u00f2, poi, alla guerra di Spagna, nel 1808, come comandante della cavalleria.\nAlla campagna di Russia, guid\u00f2 il I Corpo d'armata di cavalleria e, nel 1813, si copr\u00ec di gloria a Dresda e, soprattutto, a Lipsia, ove dovettero amputargli una coscia.\nNegli anni, Napoleone lo nomin\u00f2 Gran Croce dell'Ordre de la R\u00e9union e della Legion d'Onore.\nLa restaurazione.\nIl 31 marzo 1814 gli austro-prussiani occuparono Parigi, costringendo, il 6 aprile Napoleone all'abdicazione e alla successiva stipula del Trattato di Fontainebleau, l'11 aprile. La Tour-Maubourg fu tra i molti marescialli che accolsero l'invito alla cooptazione del nuovo regime e, il 2 giugno 1814, accett\u00f2 da Luigi XVIII la nomina a Pari di Francia.\nDurante i Cento Giorni rifiut\u00f2 qualunque incarico militare o amministrativo. Ci\u00f2 che gli consent\u00ec, dopo Waterloo e la seconda abdicazione dell'Imperatore, di non incorrere nelle ire del reinstaurato Luigi XVIII, dirette ai soggetti compromessisi con il voto a favore dell'esecuzione per ghigliottina di Luigi XVI (i \"regicidi\"), o con incarichi pubblici durante i Cento Giorni.\nVenne, quindi, ricompensato con la nomina a Marchese nel 1817 e la carica di presidente del Comitato della Cavalleria. Seguirono la Gran Croce dell'Ordine di San Luigi e il titolo di Cavaliere dell'Ordine dello Spirito Santo.\nSegu\u00ec il cruciale incarico di ambasciatore a Londra e, dal 19 novembre 1819, l'incarico di ministro della guerra. Qui si distinse per le ordinanze del 25 ottobre 1820, che disposero una profonda riorganizzazione della fanteria francese.\nCaduto il secondo governo del duca di Richelieu, il 14 dicembre 1821, La Tour-Maubourg non entr\u00f2 nel successivo governo dell'ultra-realista conte di Vill\u00e8le, ma venne premiato con l'assai prestigioso titolo di governatore degli Invalides.\nLa monarchia di Luglio.\nVennero poi la Rivoluzione di Luglio e la caduta di Carlo X, sostituito da Luigi Filippo. Un \"Re di Francia\" per diritto divino, venne sostituito da un \"Re dei francesi\", che accettava il titolo dal popolo.\nLa Tour-Maubourg, vecchio aristocratico ormai sessantaduenne, rifiut\u00f2 di riconoscerne la legittimit\u00e0. Spos\u00f2 anzi la causa legittimista, accettando la carica di governatore dal duca di Bordeaux, altrimenti noto come \"Enrico V\", re in esilio.\nEsito.\nIn tarda et\u00e0, ebbe la soddisfazione di vedere cadere la Monarchia di Luglio, con la rivoluzione di febbraio del 1848 e la successiva caduta della Seconda Repubblica.\nIl vecchio generale, rientrato in Francia, mor\u00ec nel 1850, a Dammarie-les-Lys."}
{"id": "1175308", "revid": "9228461", "url": "https://it.wikipedia.org/wiki?curid=1175308", "title": "Escoriazione", "text": ""}
{"id": "1175310", "revid": "729019", "url": "https://it.wikipedia.org/wiki?curid=1175310", "title": "Karl Eberhard Sch\u00f6ngarth", "text": "Biografia.\nDopo la fine della prima guerra mondiale ader\u00ec ai Freikorps e nel 1922 alla Lega vichinga. Nel 1925 ader\u00ec al NSDAP. Nel 1932 divenne procuratore nel Tribunale di Erfurt. Con l'arrivo al potere dei nazisti ader\u00ec alle SS ed entr\u00f2, come ufficiale, nella Gestapo facendo una rapida carriera. Fu anche inviato al fronte orientale, fino al 1944 quando fu chiamato a comandare la Polizia di sicurezza nei Paesi Bassi occupati.\nSi macchi\u00f2 di numerosi crimini contro l'umanit\u00e0 durante la seconda guerra mondiale; per questo venne processato (dal gennaio all'aprile del 1946) ed in seguito giustiziato a Hameln dagli Alleati il 16 maggio 1946.\nPartecip\u00f2 alla conferenza di Wannsee."}
{"id": "1175311", "revid": "56818", "url": "https://it.wikipedia.org/wiki?curid=1175311", "title": "Dialetto giamaicano", "text": ""}
{"id": "1175313", "revid": "1543377", "url": "https://it.wikipedia.org/wiki?curid=1175313", "title": "Silvio Prandoni", "text": "Biografia.\nCittadino di Castellanza, laureato in Medicina e Chirurgia ha fondato negli anni settanta e dirige l'ospedale di Wamba in Kenya dove attualmente \u00e8 domiciliato e opera come missionario laico."}
{"id": "1175314", "revid": "56818", "url": "https://it.wikipedia.org/wiki?curid=1175314", "title": "Lingua giamaicana", "text": ""}
{"id": "1175323", "revid": "287204", "url": "https://it.wikipedia.org/wiki?curid=1175323", "title": "Protobomb", "text": ""}
{"id": "1175324", "revid": "125047588", "url": "https://it.wikipedia.org/wiki?curid=1175324", "title": "Lennie James", "text": "Biografia.\nFiglio di immigrati trinidadiani, Lennie James si \u00e8 laureato presso la Guildhall scuola della musica e del teatro nel 1988. Ha scritto la commedia I figli di Charlie Paora, che \u00e8 stata eseguita a Londra, nel Royal Court Theatre. \u00c8 apparso in oltre 20 film, tra cui i pi\u00f9 famosi; \"I miserabili\" (1998), \"Snatch - Lo strappo\" (2000), \"24 Hour Party People\" (2002), \"Sahara\" (2005), \"Tic\" (2010), \"The Next Three Days\" (2010), \"Colombiana\" (2011), \"Lockout\" (2012), \"Get on Up - La storia di James Brown\" (2014) e \"Blade Runner 2049\" (2017). Dal 2006 al 2008 ha interpretato il misterioso Robert Hawkins nella post-apocalittica serie drammatica della CBS \"Jericho\". Sempre nel 2006, James \u00e8 apparso nelle serie televisive \"Spooks\" e \"The State Within - Giochi di potere\". Nel 2008 \u00e8 presente nel film TV \"Fallout\", recitando il ruolo del detective Joe Stephens accanto al detective Matt Ryder (Nicholas Gleaves) per risolvere una serie di omicidi teen-correlati. Nel 2009, James recita in un episodio di \"Lie to Me\", cos\u00ec come nella miniserie \"The Prisoner\", in onda a novembre e, anche nella serie televisiva \"Human Target\" nel ruolo dell'assassino Baptiste nel 2010. Sempre nel 2010, recita come ospite nell'episodio pilota della serie televisiva post-apocalittica dell'AMC \"The Walking Dead\", ricoprendo il ruolo di Morgan Jones, primo sopravvissuto che incontra il protagonista (Andrew Lincoln) dopo essersi risvegliato da un coma profondo. Nel 2012, ha interpretato il ruolo del DCI Tony Gates nella serie televisiva \"Line of Duty\". Nel 2013, ha ripreso il ruolo di Morgan Jones nel dodicesimo episodio della terza stagione di \"The Walking Dead\", per poi riprenderlo ancora nel 2015 durante la quinta stagione entrando nel cast principale della serie nella sesta stagione. Nel 2018 \u00e8 il protagonista della serie thriller \"Save Me\" e continua ad interpretare Morgan Jones, questa volta nella serie \"Fear the Walking Dead\", spin-off della serie madre, diventando il primo personaggio ad essere apparso in entrambe le serie televisive.\nVita privata.\nLennie \u00e8 nato a Nottingham, Nottinghamshire. I suoi genitori sono originari di Trinidad &amp; Tobago. Ha vissuto a sud di Londra e frequent\u00f2 la scuola Ernest Bevin College. Lennie ha tre figlie e un figlio con Giselle Glasman, la sua partner di lunga data: Romy e due gemelle, Celine e Georgia. \u00c8 il cuoco principale per la sua famiglia, e ha professato una predilezione per la cucina caraibica. Tifa la squadra di calcio del Tottenham.\nDoppiatori italiani.\nNelle versioni in italiano delle opere in cui ha recitato, Lennie James \u00e8 stato doppiato da:\nDa doppiatore \u00e8 sostituito da:"}
{"id": "1175325", "revid": "726373", "url": "https://it.wikipedia.org/wiki?curid=1175325", "title": "Hercules-390", "text": "Hercules \u00e8 un emulatore di mainframe IBM:\n\u00c8 disponibile per Linux, Microsoft Windows e macOS.\n\u00c8 open source, e quindi ne \u00e8 libero l'uso, ma \u00e8 necessario fare attenzione al fatto che Hercules emula solo l'hardware del mainframe, non il sistema operativo, che potrebbe non essere open source o gratuito.\nAlcuni sistemi operativi mainframe della IBM sono gratuiti. In particolare OS/360, DOS/360, VM, MVS e TSS sono scaricabili gratuitamente, mentre sistemi operativi pi\u00f9 recenti quali Z/OS sono a pagamento.\nSi tratta di un prodotto totalmente open source, distribuito sotto la licenza QPL (Q Public License) e interamente scritto in C. \u00c8 stato escluso lo sviluppo di un emulatore basato su codice Assembly, usato da altri emulatori, perch\u00e9 se da una parte \u00e8 vero che tale scelta progettuale migliorerebbe sicuramente le prestazioni, dall'altra ci\u00f2 comprometterebbe fortemente la portabilit\u00e0.\nHercules \u00e8 il primo emulatore di mainframe che supporta una architettura a 64-bit. Ovviamente, anche la macchina ospitante l'emulatore deve possedere un microprocessore a 64 bit."}
{"id": "1175327", "revid": "141975", "url": "https://it.wikipedia.org/wiki?curid=1175327", "title": "Web casting", "text": ""}
{"id": "1175333", "revid": "132266", "url": "https://it.wikipedia.org/wiki?curid=1175333", "title": "Gruppo di Investigazione Criminalit\u00e0 Organizzata", "text": ""}
{"id": "1175338", "revid": "161374", "url": "https://it.wikipedia.org/wiki?curid=1175338", "title": "Nottingham Forest", "text": ""}
{"id": "1175339", "revid": "767487", "url": "https://it.wikipedia.org/wiki?curid=1175339", "title": "Cerrone", "text": "Gli inizi.\nFiglio di un emigrato italiano in Francia durante il periodo del fascismo, all'et\u00e0 di dodici anni comincia a suonare la batteria regalatagli dalla madre e ad ascoltare le canzoni di Otis Redding, Jimi Hendrix, Carlos Santana, e Blood, Sweat &amp; Tears. A diciassette anni convince Gilbert Trigano, pioniere per aver rivoluzionato l'organizzazione turistica con la nascita negli anni cinquanta del Club M\u00e9diterran\u00e9e, a inserire nei suoi villaggi una rock band. I \"Kongas\", la band di Cerrone, si esibiscono nei villaggi Club Med riscuotendo in breve tempo successo. Dall'esperienza presso il Club M\u00e9diterran\u00e9e iniziano le serate al Papagayo di Saint-Tropez, rinomato Club della costa francese.\nIl produttore Eddie Barclay lancia \"Boom\", la prima hit del gruppo. Con i Kongas in co-produzione con Alec R. Costandinos, Cerrone incide l'album, \"Anikana-O\". La collaborazione con i Kongas terminer\u00e0 a breve .\nNel 1976 decide quindi di esordire come solista con \"Love In C Minor\", prodotto in collaborazione con Alec R. Costandinos. La sua opera prima, un mix di nuove sonorit\u00e0, citazioni erotiche e piccanti copertine, colpisce molto il pubblico per la particolarit\u00e0 e modernit\u00e0.\nA Londra la Island Records stampa cinquemila copie del disco e negli Stati Uniti la versione originale viene riprodotta dalla Atlantic Records con tre milioni di copie vendute. Un anno dopo esce \"Cerrone's Paradise\", il nuovo LP, realizzato sulla falsariga musicale del disco precedente e firmato insieme a Don Ray; \u00e8 di nuovo grande successo.\nNel 1977 la disco music ormai \u00e8 presente in tutte le discoteche. Cerrone decide di uscire con un nuovo stile e produce nello stesso anno \"Supernature\", il disco synthetic-euro che sar\u00e0 il suo pi\u00f9 grande successo, che vende otto milioni di dischi in tutto il mondo e vince cinque Grammy Awards. Tutti i brani sono composti dallo stesso Cerrone con Alain Wisniak, ad eccezione dello strumentale \"Sweet Drums\", pezzo di sole percussioni firmato dal solo Cerrone. Da questo album furono tratti i singoli \"Supernature\" e \"Give Me Love\".\nAnche il successivo album \"The Golden Touch\" ebbe un notevole successo soprattutto grazie ai singoli \"Je Suis Music\", \"Look For Love\" e \"Rocket In The Pocket\". \u00c8 con queste tre canzoni che Cerrone raggiunge la maturit\u00e0 musicale mostrando la sua bravura nel fondere diversi generi musicali come in \"Music of life\", felice incontro tra genere latino americano ed elettronica.\nNegli anni ottanta fonda la Malligator, la sua etichetta discografica, per produrre oltre ai suoi dischi anche quelli di altri artisti.\nUn cambio di genere si ha con \"Rock Me\" prodotto dopo il trasferimento di Cerrone negli Stati Uniti. \"Rock me\" si afferma nei club, senza tuttavia raggiungere i livelli di vendite degli album precedenti. Negli Stati Uniti Cerrone collabora con i Toto a \"Call Me Tonight\" e con Cher per \"Take Me Home\".\nLa maturit\u00e0.\nIl suo sesto album \"Cerrone VI\" vede la luce nel 1980 dopo il ritorno a Parigi. A differenza degli album precedenti viene dato maggiore spazio a sonorit\u00e0 elettroniche ed all'esplorazione di sonorit\u00e0 nuove.\n\"You Are The One\" \u00e8 il titolo del suo settimo album, noto per il singolo \"Hooked On You\" cantato da Jocelyn Brown. Seguono \"Cerrone VIII: Back Track\", \"Your Love Survived\" con le hit \"Give Me Love\", \"Look For Love\" e \"Call Me Tonight\" e poi l'album \"Where Are You Now?\".\nCrocos, la label di Cerrone, diventa la casa di vari progetti, di cui il pi\u00f9 importante fu \"Africanism\" di Kongas e Don Ray, una fusione di percussioni tribali e sonorit\u00e0 funky. Don Ray riesce a imporsi col suo album dance-pop \"Garden Of Love\". Prodotto con Cerrone, l'album \u00e8 considerato un classico e con le hit \"Got To Have Lovin'\", \"Body &amp; Soul\" e \"Standing In The Rain\" raggiunge la cima della classifica delle vendite negli USA. Un altro importante progetto \u00e8 \"Revelacion\" da cui \"House Of The Rising Sun\".\nNel 2021 remixa il successo Musica Leggerissima di Colapesce e Di Martino.\nCerrone ha vinto 5 Grammy Awards, alcuni Golden Globe ed altri innumerevoli premi."}
{"id": "1175343", "revid": "31886", "url": "https://it.wikipedia.org/wiki?curid=1175343", "title": "Lavendulanite", "text": ""}
{"id": "1175345", "revid": "2166047", "url": "https://it.wikipedia.org/wiki?curid=1175345", "title": "A\u010dinsk", "text": "A\u010dinsk () \u00e8 una citt\u00e0 della Russia, situata nel Kraj di Krasnojarsk sul fiume \u010culym. La citt\u00e0 \u00e8 servita da un aeroporto.\nStoria.\nLa citt\u00e0 fu fondata nel 1641 come A\u010dinskij Ostrog sul fiume Belyj Ijus. Dopo un incendio nel 1683, fu spostata lungo le rive del fiume \u010culym, ed il suo giorno di fondazione ufficiale fu stabilito per il 25 luglio 1683. Lo \"status\" di citt\u00e0 venne conferito nell'anno 1782.\nGeografia fisica.\nTerritorio.\nA\u010dinsk sorge nella parte meridionale del suo \"kraj\", a 184\u00a0km ad ovest del suo capoluogo Krasnojarsk. Da Tomsk e Kemerovo dista circa 250\u00a0km (est), e da Novosibirsk circa 400 (est).\nInfrastrutture e trasporti.\nAeroporti.\nL'aeroporto di A\u010dinsk (ICAO: UNKS - IATA: ACS) si trova a 4\u00a0km est dalla citt\u00e0 ed espleta per lo pi\u00f9 trasporti di tipo regionale ed i voli cargo.\nStrade.\nA livello autostradale la citt\u00e0 \u00e8 servita dalla M53 Novosibirsk-Irkutsk.\nFerrovie.\nLa stazione centrale cittadina si trova sulla Ferrovia Transiberiana che, oltre al collegamento Mosca-Vladivostok dell'espresso \"Rossija\", conta anche collegamenti Mosca-Pechino (immettendosi sulla Ferrovia Transmongolica) e Minsk-Irkutsk. Altre linee ferroviarie sono quella per Abakan (verso sud) e quella per Lesosibirsk (verso nord)."}
{"id": "1175346", "revid": "709565", "url": "https://it.wikipedia.org/wiki?curid=1175346", "title": "Pinacoteca civica (Monterubbiano)", "text": "La pinacoteca civica, aperta nell'anno 1994, \u00e8 ospitata nella sala del Consiglio comunale di Monterubbiano e nei locali adiacenti, al piano primo del Palazzo comunale.\nLe opere.\nLe opere contenute nella sala consiliare del comune sono state restaurate sotto la direzione della Sovrintendenza per i beni artistici e storici delle Marche. La maggior parte dei dipinti su tela presenti sono di autori ignoti. Le opere a carattere religioso sono state rinvenute all'interno di chiese ora sconsacrate, mentre le altre appartenevano a famiglie nobili che le hanno donate al comune tramite testamento.\nLa sala consiliare del comune che ospita il museo risale al XIX secolo, \u00e8 una delle quattro stanze storiche rimaste all'interno del palazzo. Le opere che troviamo all'interno risalgono ad un periodo compreso fra il XVII ed il XIX secolo, escluse le due copie della \"Madonna del magnificat\" del Botticelli (1445-1510) e della \"Madonna della candeletta\" del Crivelli (1430-1495), realizzate dalla pittrice Marzia De Marzi in Alesiani (1889-1990) nella prima met\u00e0 del XX secolo e donate, tramite testamento, al comune di Monterubbiano nel 1997. Le opere esposte appartengono quindi alle diverse epoche:\nAltre opere.\nDa segnalare \u00e8 sicuramente l'opera \"Sacra famiglia\", olio su tela, cm 87x67, attribuito al pittore di scuola forlivese Francesco Menzocchi e realizzato tra il 1543 ed il 1545.\nAll'interno della sala consiliare \u00e8 inoltre esposto un \"Cofanetto per votazioni\" in legno decorato da Pietro Alemanno e dagli allievi della sua scuola fine XV secolo, raffigurante nella parte pi\u00f9 interessante, quella anteriore, santo Stefano e san Vincenzo, entrambi protettori del paese, con al centro lo stemma di Monterubbiano. Sopra ci sono scene di caccia di animali. Il cofanetto apparteneva al comune di Monterubbiano ed era utilizzato per contenere e trasportare documenti importanti da un comune all'altro. In origine vi era anche un lucchetto, ma non \u00e8 stato ritrovato.\nAll'interno della sala consiliare vi sono inoltre esposti abiti originali del 1700: una coppia apparteneva ai priori; sono vesti lunghe ed ampie, di damasco nero, con decori in velluto floreali e con un copricapo dall'ampia calotta che ricade a ciambella sulla falda rigida; le altre due coppie sono invece costumi di paggi. In ultimo \u00e8 possibile ammirare i due gonfaloni originali del Settecento in ottimo stato di conservazione recanti lo stemma del paese ben visibile nei suoi particolari."}
{"id": "1175348", "revid": "767487", "url": "https://it.wikipedia.org/wiki?curid=1175348", "title": "Teresa Edwards", "text": "Autentica leggenda della pallacanestro americana, \u00e8 considerata una delle pi\u00f9 forti giocatrici di sempre al mondo. Ha avuto una carriera lunga 20 anni, e dopo il ritiro ha intrapreso l'attivit\u00e0 di allenatrice.\nBiografia.\nAl college.\nTeresa frequent\u00f2 la University of Georgia, dove emerse immediatamente nel panorama nazionale venendo inclusa per due stagioni di seguito nell\"'All-American\"; guid\u00f2 inoltre la squadra per due anni alle Final Four. I suoi successi al college gli valsero nel 1984 la convocazione per le Olimpiadi a Los Angeles.\nCarriera professionistica.\nConclusi gli studi nel 1989, la Edwards gir\u00f2 diverse squadre in tutto il mondo (in Italia, Giappone, Spagna e Francia). Tornata negli Stati Uniti nel 1994, gioc\u00f2 per diverse stagioni nella ABL (American Basketball League), la lega che contendeva in quel tempo alla WNBA il primato della pallacanestro femminile negli USA, nella quale fu probabilmente la star di maggior successo. Nel 1999 la ABL and\u00f2 in bancarotta; non accett\u00f2 tuttavia subito di entrare nella WNBA, per via dello stipendio troppo basso che, essendo una rookie, le sarebbe spettato. Gioc\u00f2 nella Women's National Basketball Association per due stagioni (2003 e 2004), nelle Minnesota Lynx.\nSuccessivamente \u00e8 stata vice-allenatore a Minnesota.\nCarriera internazionale.\nCi\u00f2 che ha reso leggendaria Teresa Edwards \u00e8 stata soprattutto la sua strepitosa carriera con la nazionale statunitense. Ha partecipato a ben 5 Olimpiadi, vincendo 4 medaglie d'oro (1984, 1988, 1996 e 2000) ed 1 di bronzo (1992). Ai Campionati mondiali femminili ha vinto 3 medaglie; 2 d'oro (1986 e 1990) e 1 di bronzo (1994). Nelle 216 partite da lei giocate in nazionale, gli USA hanno avuto una percentuale di vittorie del 93.6%."}
{"id": "1175350", "revid": "139562", "url": "https://it.wikipedia.org/wiki?curid=1175350", "title": "Vill\u00e8le", "text": ""}
{"id": "1175352", "revid": "78273", "url": "https://it.wikipedia.org/wiki?curid=1175352", "title": "Larder\u00eca Inferiore", "text": ""}
{"id": "1175355", "revid": "51679", "url": "https://it.wikipedia.org/wiki?curid=1175355", "title": "A Link to the Past", "text": ""}
{"id": "1175357", "revid": "51679", "url": "https://it.wikipedia.org/wiki?curid=1175357", "title": "Twilight Princess", "text": ""}
{"id": "1175358", "revid": "124123", "url": "https://it.wikipedia.org/wiki?curid=1175358", "title": "Gerhard Flesch", "text": " Si iscrisse al Partito Nazionalsocialista Tedesco dei Lavoratori nel 1933, si laure\u00f2 in legge nel 1934 e nel 1938 entr\u00f2 a fare parte del movimento che chiedeva l'annessione dei Sudeti alla Germania. Collabor\u00f2 con i nazisti dal 1939, denunciando e facendo condannare alcuni oppositori politici ed intellettuali.\nDal 1942 venne trasferito in Norvegia, dove divent\u00f2 il responsabile del campo di concentramento di Falstad. In questa carica si distinse per le atrocit\u00e0 commesse.\nDopo la guerra venne processato da una corte norvegese ad Oslo e condannato a morte per crimini contro l'umanit\u00e0. La sentenza fu eseguita il 28 febbraio 1948 tramite fucilazione."}
{"id": "1175365", "revid": "709565", "url": "https://it.wikipedia.org/wiki?curid=1175365", "title": "Museo civico archeologico (Monterubbiano)", "text": "Il museo civico archeologico di Monterubbiano ha sede nel Convento San Francesco e dal 2007 fa parte del Polo Culturale di S. Francesco, complesso restaurato con i fondi ottenuti a seguito del sisma del 1997. Il Museo di Monterubbiano venne istituito all\u2019inizio del '900 a seguito dell\u2019interesse destato dai ritrovamenti archeologici avvenuti tra la fine dell\u2019Ottocento e gli inizi del Novecento presso il Colle Coccaro (ritrovamenti archeologici del 1872, si riferiscono ad una necropoli romana), la contrada San Gregorio (scavi del 1898 si riferiscono ad una villa romana)e nella contrada Crocefisso (ritrovamenti del 1907 si riferiscono ad una necropoli picena).\nCollezioni.\nE\u2019 strutturato secondo un criterio cronologico-tipologico disposto su quattro sale:"}
{"id": "1175366", "revid": "347132", "url": "https://it.wikipedia.org/wiki?curid=1175366", "title": "Te lucis ante terminum", "text": "Te lucis ante terminum, alla lettera \"Te prima del termine della luce\", sono le prime parole dell'inno liturgico latino che la Chiesa cattolica recita a Compieta, l'ora canonica che segna la fine della giornata, dopo il tramonto. \nContenuto.\nCon questa preghiera ci si rivolge al Creatore di tutte le cose perch\u00e9 allontani gli incubi notturni.\nTesto latino.\n&lt;poem&gt;\n\"Te lucis ante terminum\"\n\"Rerum Creator poscimus,\"\n\"Ut pro tua clementia,\"\n\"Sis praesul et custodia.\"\n\"Procul recedant somnia,\"\n\"Et noctium phantasmata;\"\n\"Hostemque nostrum comprime,\"\n\"Ne polluantur corpora.\"\n\"Praesta, Pater piissime,\"\n\"Patrique compar Unice,\"\n\"Cum Spiritu Paraclito\"\n\"Regnans per omne saeculum. Amen.\"\n&lt;/poem&gt;\nNella Liturgia monastica delle Ore, in particolare quello adottata dalla comunit\u00e0 monastica di Praglia, ecco come viene riportato l'inno di Compieta: \n&lt;poem&gt;\n\"Te lucis ante terminum\"\n\"Rerum Creator poscimus,\"\n\"Ut solita clementia,\"\n\"Sis praesul ad custodiam.\"\n\"Te corda nostra somnient,\"\n\"te per soporem sentiant,\"\n\"tuamque semper gloriam\"\n\"vicina luce concinant.\"\n\"Vitam salubrem tribue,\"\n\"nostrum calorem refice,\"\n\"taetram noctis caliginem\"\n\"tua collustret claritas.\"\n\"Praesta, Pater omnipotens,\"\n\"per Iesum Christum Dominum,\"\n\"qui tecum in perpetuum\"\n\"regnat cum Sancto Spiritu. Amen.\"\n&lt;/poem&gt;\nTesto italiano.\nEcco il testo italiano della preghiera, adottato dopo il Concilio Vaticano II:\nComposizione.\nQuanto alla composizione, lo si ritiene risalente al IV secolo ed \u00e8 da un'antica tradizione attribuito a Sant'Ambrogio, attribuzione per\u00f2 contestata da un insigne esperto come Luigi Biraghi. L'inno deve essere stato comunque composto su influenza degli inni di Sant'Ambrogio."}
{"id": "1175367", "revid": "51679", "url": "https://it.wikipedia.org/wiki?curid=1175367", "title": "Wind Waker", "text": ""}
{"id": "1175368", "revid": "339392", "url": "https://it.wikipedia.org/wiki?curid=1175368", "title": "Mondiale per club 2007", "text": ""}
{"id": "1175369", "revid": "292162", "url": "https://it.wikipedia.org/wiki?curid=1175369", "title": "Campionato mondiale per club FIFA 2000", "text": "Il campionato mondiale per club FIFA 2000 (in portoghese: Campeonato mundial de Clubes da FIFA 2000; in inglese: FIFA Club World Championship Brazil 2000) fu l'edizione pilota della futura Coppa del mondo per club FIFA. Si svolse in Brasile dal 5 al 14 gennaio 2000 con formula e criteri di ammissione diversi dai successivi e affianc\u00f2, senza cancellare dal calendario internazionale, la Coppa Intercontinentale, che nella stessa stagione si era gi\u00e0 svolta in gara unica a Tokyo. La vittoria finale del primo Mondiale per club and\u00f2 al .\nLa prima edizione del Mondiale per club, fortemente voluta dalla FIFA, fu molto contestata dagli addetti ai lavori: questa volont\u00e0 della federazione internazionale era dettata anche dai contrasti con la UEFA, che insieme alla CONMEBOL organizzava l'Intercontinentale. La difficolt\u00e0 principale fu di trovare spazio negli affollati calendari calcistici mondiali, al punto che diverse squadre rinunciarono a partecipare e furono sostituite. Viceversa i campioni europei del Manchester United scatenarono delle polemiche in patria perch\u00e9 per disputare la manifestazione in Brasile rinunciarono alla FA Cup, la storica coppa che ha anche una portata simbolica per i tifosi. La scelta degli inglesi fu dettata probabilmente anche dal non volersi inimicare la FIFA in vista dell'assegnazione dei mondiali 2006.\nLa successiva edizione, programmata in Spagna nel 2001, fu dapprima rinviata al 2003 per via del fallimento di una societ\u00e0 che sponsorizzava il torneo e poi venne definitivamente cancellata.\nQuesta edizione sperimentale si distinse per la sufficienza con cui i due club europei partecipanti, e Manchester United, affrontarono il torneo. Il Real concluse al quarto posto, mentre il Manchester non super\u00f2 il girone per la peggiore differenza reti con il Necaxa, che poi vinse ai rigori la finale per il terzo posto. La finale si disput\u00f2 tra le due squadre brasiliane, il Corinthians ed il Vasco da Gama, con il successo ai rigori della squadra di San Paolo, che all'epoca non aveva ancora vinto la Copa Libertadores.\nRoberto Carlos, giocatore brasiliano del Real Madrid dichiar\u00f2 pubblicamente che per tutti, nel 2000, ai fini del titolo mondiale, era importante la Coppa intercontinentale disputata tra Real Madrid e Boca Juniors e non il torneo organizzato dalla FIFA.\nFormula.\nAvrebbero dovuto partecipare le squadre campioni dei sei continenti pi\u00f9 il vincitore della Coppa Intercontinentale 1998 e il Corinthians campione del Brasile. Si dovettero sostituire alcune squadre per via della loro rinuncia. Le otto squadre furono divise in due gironi all'italiana con partite di sola andata. Le prime classificate di ogni girone giocarono la finale per il titolo, mentre le seconde quella per il terzo posto."}
{"id": "1175371", "revid": "122421304", "url": "https://it.wikipedia.org/wiki?curid=1175371", "title": "Corsica Victoria", "text": "La Corsica Victoria \u00e8 un traghetto passeggeri di propriet\u00e0 della compagnia di navigazione Corsica Ferries - Sardinia Ferries.\nCaratteristiche.\nIl traghetto \u00e8 spinto da sei motori diesel Nohab/Polar SF116VS-E eroganti ciascuno 1765 kW di potenza a 750 giri/min, per un totale di 10590 kW. La nave pu\u00f2 raggiungere una velocit\u00e0 massima di 19 nodi e pu\u00f2 trasportare fino a 1800 passeggeri e 480 veicoli; a bordo dispone inoltre di 220 cabine. I servizi a bordo della nave includono un ristorante \"\u00e0 la carte\", un ristorante self-service, un bar, una caffetteria, una boutique, un cinema, una sala giochi per bambini e una piscina.\nServizio.\nIl traghetto \u00e8 stato costruito presso i cantieri navali Jozo Lozovina-Mosor di Tra\u00f9, nella ex Jugoslavia, insieme alla nave gemella \"Visby\". La sua costruzione era stata commissionata dalla compagnia di navigazione svedese \"Stena Line\", ma durante i lavori il contratto fu acquisito dalla \"Rederi AB Gotland\". Varato il 12 febbraio 1973 con il nome di \"Gotland\", il traghetto fu consegnato alla compagnia proprietaria nel dicembre dello stesso anno ma, poich\u00e9 si dovette procedere ad alcuni lavori supplementari, entr\u00f2 in servizio solo nel 1975.\nNel gennaio 1989 la nave fu ceduta alla compagnia italo-francese \"Corsica Ferries - Sardinia Ferries\", che la ribattezz\u00f2 \"Corsica Victoria\". Nello stesso anno fu portata nei cantieri navali I.N.M.A. di La Spezia, gi\u00e0 autori del rinnovamento della gemella \"Corsica Regina\", per essere sottoposta a importanti lavori di ristrutturazione, che comportarono l'allungamento del traghetto e l'aggiunta di due ponti. Nella primavera del 1990 il \"Corsica Victoria\" rientra in servizio."}
{"id": "1175375", "revid": "1543377", "url": "https://it.wikipedia.org/wiki?curid=1175375", "title": "Campionato mondiale per club FIFA 2005", "text": "La Coppa Toyota del Campionato del Mondo per club FIFA 2005 (in giapponese: 2005FIFA\u30af\u30e9\u30d6\u30ef\u30fc\u30eb\u30c9\u30ab\u30c3\u30d7\u30c8\u30e8\u30bf\u30ab\u30c3\u30d7, 2005 FIFA kurabuw\u0101rudokapputoyotakappu, in inglese: 2005 FIFA Club World Cup Toyota Cup), fu la 2\u00aa coppa del mondo di calcio per club organizzata dalla FIFA.\nLa manifestazione ha sostituito la Coppa Intercontinentale, il trofeo che fino all'anno precedente decretava la squadra campione del mondo.\nIl torneo ha avuto una durata minore rispetto al primo campionato mondiale per club, che durava quasi due settimane, e si \u00e8 svolto ad eliminazione diretta.\nIl nome ufficiale della manifestazione derivava dall'unione di quelli delle due precedenti competizioni (il Campionato mondiale per club FIFA e la Toyota Cup).\nLa finale tra San Paolo e Liverpool \u00e8 stata ad ogni modo la sfida tra i campioni di Sud America ed Europa, quindi la partita che si sarebbe giocata anche secondo le regole della vecchia Coppa Intercontinentale. L'incontro, disputato a Yokohama, si \u00e8 concluso con la vittoria dei brasiliani per 1-0. Il San Paolo aveva gi\u00e0 vinto due edizioni della Coppa Intercontinentale, nel 1992 e nel 1993.\nFormula.\nPartecipano le sei vincitrici delle rispettive competizioni continentali. I rappresentanti dell'Oceania, dell'Africa, dell'Asia e del Centro-Nord America si scontrano fra di loro nei quarti di finale. Le vincenti di queste sfide raggiungono in semifinale le vincitrici della UEFA Champions League e della Coppa Libertadores. Oltre alla finale per il titolo si disputano gli incontri per il terzo e il quinto posto.\nStadi.\nIl Nissan Stadium di Yokohama, durante lo svolgimento della Coppa del mondo per club, torna ad assumere il precedente nome di International Stadium. Ci\u00f2 a causa di una norma della FIFA che vieta di sponsorizzare i nomi degli stadi utilizzati durante le proprie competizioni.\nArbitri.\nLa FIFA ha selezionato per questa manifestazione sette arbitri.\nAFC\nCAF\nCONCACAF\nCONMEBOL\nUEFA"}
{"id": "1175378", "revid": "1534511", "url": "https://it.wikipedia.org/wiki?curid=1175378", "title": "Controllo ultrasonico", "text": "Il controllo ultrasonico (o ultrasonoro o ad ultrasuoni) \u00e8 un controllo non distruttivo dei materiali o delle strutture effettuato con l'ausilio delle onde ultrasoniche.\nStoria.\nNel 1929 e nel 1935, Sokolov speriment\u00f2 l'uso delle onde ultrasoniche nella rilevazione degli oggetti di metallo.\nMulhauser, nel 1931, brevett\u00f2 una tecnologia che usava le onde ultrasoniche, con l'utilizzo di due trasduttori per rilevare i difetti nei solidi.\nFloyd Firestone, nel 1940, e Simons, cinque anni pi\u00f9 tardi, svilupparono la tecnica ultrasonica \"Eco Pulse\".\nSubito dopo la fine della seconda guerra mondiale, i ricercatori Giapponesi cominciarono ad esplorare le possibilit\u00e0 di applicazioni diagnostiche in campo medico degli ultrasuoni.\nIl metodo ultrasonico in lavorazioni ferroviarie.\nNella lavorazione di costruzione o rinnovo armamento ferroviario, si adotta il metodo ultrasonico, che permette di riscontrare i difetti di costruzione o di saldatura della rotaia stessa. Questo metodo ultrasonico mediante macchina si \u00e8 rivelato fondamentale per la nuova TAV.\nInoltre il metodo ultrasonoro, oltre che quello magnetico, viene impiegato nel controllo qualit\u00e0 di ruote monoblocco di treni e di assili ferroviari. Per questi ultimi si effettua anche un controllo del foro bareno mediante \"Borosonda\"."}
{"id": "1175379", "revid": "110157", "url": "https://it.wikipedia.org/wiki?curid=1175379", "title": "Division 1 1994-1995", "text": "La Division 1 1994-1995 \u00e8 stata la 57\u00aa edizione della massima serie del campionato francese di calcio, disputato tra il 28 luglio 1994 e il 31 maggio 1995 e concluso con la vittoria del , al suo settimo titolo.\nCapocannoniere del torneo \u00e8 stato Patrice Loko (), con 22 reti.\nStagione.\nNovit\u00e0.\nVenne introdotto il sistema di assegnazione dei punti che prevedeva tre punti per la vittoria. Le quattro posizioni successive a quelle valide per l'accesso in coppa UEFA avrebbero permesso la qualificazione alla nuova Coppa Intertoto, competizione estiva preliminare della terza competizione europea.\nAvvenimenti.\nRimasto solo al comando a punteggio pieno dopo due gare, il venne presto risucchiato da un gruppo da cui usc\u00ec, alla quinta, il . I \"Canaris\" andarono in fuga, tallonati inizialmente dal e dall', e poi dai campioni uscenti del , che conclusero il girone di andata a -6 dalla vetta.\nDurante il girone di ritorno il Nantes conferm\u00f2 il proprio ruolino di marcia, restando imbattuto fino alla trentatreesima giornata e concludendo il torneo con dieci punti di vantaggio sull'Olympique Lione, che permisero ai \"Canaris\" di festeggiare il settimo titolo con due gare di anticipo. Grazie alla vittoria del Paris Saint-Germain in Coppa di Francia, il pot\u00e9 accedere alla Coppa UEFA senza dover disputare l'Intertoto, competizione alla quale ebbe invece accesso il Bordeaux, svantaggiato dalla differenza reti. Tale discriminante fu peraltro utile allo per prevalere sulle altre candidate all'ultimo posto disponibile per l'accesso all'Intertoto.\nA causa di irregolarit\u00e0 finanziarie, fu revocata all' la promozione in massima divisione, cosicch\u00e9 fu ripescato il , invischiato in zona retrocessione dopo una buona partenza. Le uniche due squadre che retrocessero in seconda divisione furono quindi il e il , gi\u00e0 condannate con diverse giornate di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175380", "revid": "1543377", "url": "https://it.wikipedia.org/wiki?curid=1175380", "title": "Coppa del mondo per club FIFA 2006", "text": "La Coppa del Mondo per club FIFA 2006 (in giapponese: 2006FIFA\u30af\u30e9\u30d6\u30ef\u30fc\u30eb\u30c9\u30ab\u30c3\u30d7, 2006 FIFA kurabuw\u0101rudokappu, in inglese: 2006 FIFA Club World Cup), \u00e8 stata la terza edizione di questo torneo di calcio per squadre maschili di club organizzato dalla FIFA. Si tratta della 2\u00aa edizione da quando ha sostituito la Coppa Intercontinentale. Per il secondo anno consecutivo la manifestazione si \u00e8 svolta in Giappone, dal 10 al 17 dicembre 2006. Rispetto all'anno precedente \u00e8 stato semplificato il nome della competizione, assumendo appunto quello di \"Coppa del mondo per club FIFA\".\nVincitore della manifestazione \u00e8 stata la squadra brasiliana dell'Internacional, che ha sconfitto in finale il Barcellona per 1-0, laureandosi cos\u00ec per la prima volta campione del mondo.\nA partire da questa edizione le squadre australiane partecipano alle competizioni organizzate dall'Asian Football Confederation e non pi\u00f9 a quelle della confederazione oceanica.\nFormula.\nLa formula del torneo \u00e8 la stessa dall'edizione precedente. Partecipano le sei vincitrici delle rispettive competizioni continentali. I rappresentanti dell'Oceania, dell'Africa, dell'Asia e del Centro-Nord America si scontrano fra di loro al primo turno. Le vincenti di queste sfide raggiungono in semifinale le vincitrici della UEFA Champions League e della Coppa Libertadores. Oltre la finale per il titolo si disputano gli incontri per il terzo e il quinto posto.\nStadi.\nIl Nissan Stadium di Yokohama, durante lo svolgimento della Coppa del mondo per club, torna ad assumere il precedente nome di International Stadium. Ci\u00f2 a causa di una norma della FIFA che vieta di sponsorizzare i nomi degli stadi utilizzati durante le proprie competizioni.\nArbitri.\nLa FIFA ha selezionato per questa manifestazione cinque arbitri.\nAFC\nCAF\nCONCACAF\nCONMEBOL"}
{"id": "1175384", "revid": "137195", "url": "https://it.wikipedia.org/wiki?curid=1175384", "title": "Corsica Victoria (traghetto)", "text": ""}
{"id": "1175388", "revid": "51679", "url": "https://it.wikipedia.org/wiki?curid=1175388", "title": "The Wind Waker", "text": ""}
{"id": "1175391", "revid": "137195", "url": "https://it.wikipedia.org/wiki?curid=1175391", "title": "M/T Aurelia", "text": ""}
{"id": "1175393", "revid": "339392", "url": "https://it.wikipedia.org/wiki?curid=1175393", "title": "M/T Janas", "text": ""}
{"id": "1175396", "revid": "486946", "url": "https://it.wikipedia.org/wiki?curid=1175396", "title": "M/T Nuraghes", "text": ""}
{"id": "1175398", "revid": "124928748", "url": "https://it.wikipedia.org/wiki?curid=1175398", "title": "Division 1 1991-1992", "text": "La Division 1 1991-1992 \u00e8 stata la 54\u00aa edizione della massima serie del campionato francese di calcio, disputato tra il 20 luglio 1991 e il 1\u00ba maggio 1992 e concluso con la vittoria del , al suo ottavo titolo.\nCapocannoniere del torneo \u00e8 stato Jean-Pierre Papin () con 27 reti.\nStagione.\nAvvenimenti.\nCinque vittorie consecutive nelle prime gare lanciarono in vetta il , che rimase saldamente in vetta fino alla tredicesima giornata resistendo a un attacco del e dell', avvicinatesi in seguito alla prima sconfitta stagionale dei monegaschi. Dalla quattordicesima giornata i campioni in carica dell\"OM\" assunsero definitivamente il comando della classifica, concludendo il girone di andata con tre punti di distacco sul Monaco.\nNella prima met\u00e0 del girone di ritorno i marsigliesi mantennero l'andatura, ma dalla ventiseiesima giornata calarono il ritmo consentendo al Monaco di arrivare a -1 alla vigilia dello scontro diretto. L'incontro, in programma il 18 aprile a Monaco, vide una netta vittoria dell'Olympique Marsiglia; totalizzando un punto nelle tre gare restanti i monegaschi lasciarono il via libera ai rivali che, totalizzando punteggio pieno, si assicurarono il quarto titolo consecutivo con una giornata di anticipo.\nIn seguito all'annullamento della Coppa di Francia per la tragedia di Furiani, si dispose la qualificazione in Coppa delle Coppe del Monaco, vincitrice dell'unica semifinale disputata prima della sospensione del torneo. Il posto lasciato libero dai monegaschi venne occupato dal , che avendo ragione del all'ultima giornata, pot\u00e9 accompagnare i gi\u00e0 qualificati e .\nA fondo classifica, al e al retrocesse con una giornata di anticipo si aggiunse il , sconfitto dallo ai play-off interdivisionali.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175399", "revid": "486946", "url": "https://it.wikipedia.org/wiki?curid=1175399", "title": "M/T Vincenzo Florio", "text": ""}
{"id": "1175400", "revid": "37401", "url": "https://it.wikipedia.org/wiki?curid=1175400", "title": "Euskera", "text": ""}
{"id": "1175401", "revid": "400694", "url": "https://it.wikipedia.org/wiki?curid=1175401", "title": "Kenneth Mitchell", "text": "Biografia.\nMitchell ha frequentato la University of Guelph in cui ha studiato architettura paesaggistica e giocato nella squadra scolastica di calcio. Ha frequentato e lavorato al Kilcoo Camp a Minden, Ontario, in cui afferma di aver scoperto la sua passione per la recitazione.\nNel 2004 Mitchell ha recitato nel film \"Miracle\" con Kurt Russell, nel ruolo del giocatore di hockey Ralph Cox, l'ultimo giocatore ad esser escluso dalla squadra di hockey protagonista del cosiddetto \"Miracolo sul ghiaccio\".\nHa recentemente recitato nella serie tv della CBS \"Jericho\" ed \u00e8 anche apparso in episodi singoli di \"CSI Miami\", \"Castle, Grey's Anatomy\" e \"The Unit\", inoltre ha preso parte al film \"La regola del sospetto\" al fianco di Al Pacino.\nHa partecipato a 15 episodi della serie televisiva \"Ghost Whisperer\" nel ruolo di Sam Lucas, l'uomo in cui \u00e8 entrato lo spirito di Jim Clancy, il marito appena deceduto di Melinda, che successivamente sar\u00e0 il 'nuovo' marito.\nDal 2017 ha interpretato alcuni personaggi nella e di \"\", sesta serie del franchise di \"Star Trek\": i Klingon Kol; Kol-Sha, padre di Kol, e Tenavik. Inoltre nella ha interpretato il personaggio dello scienziato Aurelio, al servizio della perfida Orioniana Osyraa. Il personaggio \u00e8 stato appositamente creato dai produttori della serie per offrire a Kenneth Mitchell una parte in cui figurasse senza trucco di scena. Per l'occasione \u00e8 stata costruita un'apposita struttura mobile che gli permettesse di interpretare il personaggio senza stare seduto, ma all'altezza degli altri attori.\nVita privata.\nNel maggio 2006, Mitchell ha sposato l'attrice Susan May Pratt. Hanno due bambini, una figlia (nata nel 2007) e un figlio (nato nel 2012). \nA febbraio 2020, Mitchell ha rivelato di soffrire di sclerosi laterale amiotrofica; \u00e8 costretto in una sedia a rotella dall'ottobre 2019."}
{"id": "1175402", "revid": "226458", "url": "https://it.wikipedia.org/wiki?curid=1175402", "title": "Colorazione di Azan-Mallory", "text": "La colorazione di Azan-Mallory \u00e8 una tecnica istologica usata per distinguere le cellule dalla matrice extracellulare e per mettere in evidenza le fibre di collagene del tessuto connettivo.\nViene usato prima Azocarminio secondo il metodo Heidenhain, un colorante che colora i nuclei, cromatina, eritrociti e granuli acidofili dell'ipofisi molto intensamente di rosso, neurofibrille di colore rossastro e il citoplasma di rosso pallido. Quindi si usa l'acido fosfotungstico e poi viene usata la miscela policroma di Mallory che contiene blu di anilina, orange G e acido ossalico, che colora intensamente di blu le fibre di collagene, reticolo e granuli basofili dell'ipofisi, di azzurro le mucine e granuli citoplasmatici delle cellule delta dell'ipofisi, di arancio le cellule del sangue e le fibre muscolari. \nIl meccanismo di colorazione non \u00e8 ancora completamente compreso. Alcune spiegazioni propongono che l'acido fosfotungstico funga da mordente per legare i colori basici al tessuto. L'adsorbimento sul tessuto o sulla superficie dei virus e la relativa alta densit\u00e0 elettrononica sono le basi di azione dell'acido fosfotungstico come macchia negativa. Questa densit\u00e0 elettronica risulta dalla presenza dei 12 atomi del tungsteno di cui ciascuno ha un numero atomico di 74. Il meccanismo d'adsorbimento sul tessuto \u00e8 stato proposto come elettrostatico piuttosto che di tipo legame idrogeno, in virt\u00f9 del fatto che l'adsorbimento non \u00e8 influenzato da pH."}
{"id": "1175405", "revid": "682087", "url": "https://it.wikipedia.org/wiki?curid=1175405", "title": "Azan-Mallory", "text": ""}
{"id": "1175407", "revid": "486946", "url": "https://it.wikipedia.org/wiki?curid=1175407", "title": "Hsc Aries", "text": ""}
{"id": "1175414", "revid": "62244", "url": "https://it.wikipedia.org/wiki?curid=1175414", "title": "Division 1 1990-1991", "text": "La Division 1 1990-1991 \u00e8 stata la 53\u00aa edizione della massima serie del campionato francese di calcio, disputato tra il 21 luglio 1990 e il 24 maggio 1991 e concluso con la vittoria dell', al suo settimo titolo.\nCapocannoniere del torneo \u00e8 stato Jean-Pierre Papin () con 23 reti.\nStagione.\nAvvenimenti.\nLe prime tre gare del torneo videro a punteggio pieno ed ; la settimana successiva l\"OM\" si ritrov\u00f2 solo al comando e cominci\u00f2 la fuga, seguito inizialmente da outsider come il e il e successivamente dall', che a inizio novembre approfitt\u00f2 di una sconfitta della capolista a Nancy per portarsi da solo al comando. Riguadagnato immediatamente il comando della classifica, l\"OM\" concluse il girone di andata a +2 dall\"AJA\", per poi prendere il largo a ridosso delle festivit\u00e0 natalizie.\nNel frattempo il Monaco si era sostituita all\"Auxerre\" nel ruolo di principale inseguitrice, ma la sconfitta nello scontro diretto del 1\u00ba marzo port\u00f2 l'Olympique Marsiglia a +6, avvicinandolo di fatto al titolo: gestendo il proprio vantaggio nei mesi successivi, l\"OM\" pot\u00e9 festeggiare la vittoria del campionato il 17 maggio, battendo l'Auxerre alla penultima giornata.\nIn \"zona UEFA\", l'aggancio del da parte dell' all'ultima giornata fu reso vano da una differenza reti evidentemente peggiore; la successiva qualificazione del Monaco nella finale di Coppa di Francia contro l'Olympique Marsiglia campione consent\u00ec ai monegaschi di accedere automaticamente alla Coppa delle Coppe, permettendo quindi il ripescaggio dei \"Gones\" in Coppa UEFA.\nLe retrocessioni non furono decretate da verdetti sul campo, ma dal comitato di controllo finanziario della federazione, che decise di sanzionare le situazioni finanziarie di , e .\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSquadra campione.\nFrancesco Martino\nStatistiche.\nSquadre.\nPrimati stagionali.\nSquadre"}
{"id": "1175416", "revid": "729019", "url": "https://it.wikipedia.org/wiki?curid=1175416", "title": "Fiat G.46", "text": "Il Fiat G.46 fu un aereo da addestramento monomotore monoplano ad ala bassa sviluppato dall'azienda aeronautica italiana Fiat Aviazione nei tardi anni quaranta.\nProdotto tra il 1948 ed il 1952 e realizzato sia in versione monoposto che biposto, ottenne un buon successo commerciale prestando servizio con le aeronautiche militari di Italia, Austria, Argentina e Siria.\nStoria del progetto.\nProgettato dall'ingegner Giuseppe Gabrielli, lo sviluppo del G.46 inizi\u00f2 nel 1946 da un progetto della Fiat dopo la seconda guerra mondiale, ed il primo prototipo vol\u00f2 il 25 giugno 1947.\nDi costruzione interamente metallica in lega leggera, presentava carrello retrattile triciclo posteriore, fusoliera ellittica ed ala monoplana a sbalzo. Il motore a 6 cilindri in linea invertiti era raffreddato ad aria, ed azionava un'elica bipala.\nIl G.46 ereditava le buone caratteristiche di volo e maneggevolezza dei caccia Fiat del periodo bellico.\nDeterminante per la produzione in serie fu l'aeronautica argentina, che divenne il primo operatore del G.46, acquisendone un primo lotto di una dozzina di esemplari nel 1948. A partire dall'anno successivo iniziarono le consegne all'Aeronautica Militare. Il G.46 prest\u00f2 servizio nell'AM fino al 1959, ma gi\u00e0 dall'anno precedente era iniziata la dismissione del velivolo, con diversi esemplari ceduti al mercato civile.\nVelivoli attualmente esistenti.\nDiversi esemplari di G.46 sono tuttora conservati, tra questi:"}
{"id": "1175418", "revid": "393472", "url": "https://it.wikipedia.org/wiki?curid=1175418", "title": "Michail Bakunin", "text": "Biografia.\nLa formazione.\nBakunin nacque nel piccolo villaggio di Prjamuchino, presso Tver'. Figlio di nobili proprietari terrieri, frequent\u00f2 la scuola di artiglieria di Pietroburgo. Prima a Mosca e poi a Dresda, si appassion\u00f2 alla filosofia e in particolare agli scritti di Schelling e Hegel, e venne a contatto con le concezioni libertarie di Proudhon, anche se in questa fase prevalevano in lui concezioni di stampo panslavista.\nL'evento che cambi\u00f2 la sua vita fu per\u00f2 l'insurrezione di Dresda del 1849, o sollevazione di maggio, un evento afferente alla primavera dei popoli, durante la quale gli fu compagno di lotta il compositore tedesco Richard Wagner. Catturato dalle truppe sassoni, il 14 gennaio 1850 fu condannato alla pena di morte, commutata in ergastolo. Nel 1851 fu trasferito nella fortezza di Pietro e Paolo a San Pietroburgo. Ivi, su richiesta del conte Orlov, scrisse una confessione allo zar Nicola I. Nel 1857 la pena fu commutata in esilio a vita in Siberia. Da qui, nel 1861, riusc\u00ec a scappare, attraverso il Giappone e gli Stati Uniti.\nIn Italia.\nIn un colloquio con Karl Marx avvenuto a Londra il 3 novembre 1864 i due rivoluzionari concordarono che Bakunin si sarebbe adoperato in Italia per cercare adesioni alla Associazione internazionale dei lavoratori, costituita da poche settimane, e per scalzare l'influenza di Mazzini, allora predominante nelle societ\u00e0 operaie.\nQuello stesso anno si stabil\u00ec a Firenze e nel 1865 inizi\u00f2 il suo soggiorno a Napoli, dove fond\u00f2 il giornale \"Libert\u00e0 e giustizia\" e organizz\u00f2 una associazione segreta (di cui poco si sa) denominata \"Fratellanza internazionale\".\nSono di questo periodo i primi articoli contro la visione statalista di Giuseppe Mazzini, suo grande avversario. Riguardo ai suoi rapporti con la Massoneria, risulta che il pensatore russo, durante la sua permanenza a Firenze, fosse affiliato alla loggia \"Progresso sociale\", Valle dell'Arno, e che tra il 21 e il 23 maggio 1864 rappresent\u00f2 il Conclave di Firenze alla quarta Assemblea costituente che elesse Gran maestro Giuseppe Garibaldi, il quale il 22 gennaio gli aveva conferito a Caprera il 30\u00ba grado (Kadosh) del Rito scozzese antico ed accettato (e aveva scritto a Lodovico Frapolli di \"r\u00e9gulariser sa position\"). Risulta anche che avesse avuto precedenti esperienze massoniche in Svezia nel 1845.\nNel 1867 partecip\u00f2 al primo congresso internazionale della \"Lega per la Pace e la Libert\u00e0\", indetto a Ginevra da un comitato di liberali per discutere del \"mantenimento della libert\u00e0, della giustizia e della pace\", con l'illusione che il socialismo rivoluzionario avrebbe fatto breccia nell'associazione. Ma dopo il 2\u00ba congresso, il 25 settembre del 1868, la fazione dei socialisti rivoluzionari si scisse dalla Lega per la pace e la libert\u00e0, costituendo la Alleanza Internazionale della Democrazia Socialista, che chiese formalmente di essere ammessa come gruppo a parte nell'Associazione Internazionale dei Lavoratori. La richiesta venne accolta, ma alla precisa condizione che l'Alleanza si sciogliesse e aderissero all'Internazionale le singole sezioni locali.. Nel 1869 avall\u00f2, attraverso il ruolo organizzativo di Carlo Gambuzzi, l'anticoncilio anticlericale di Napoli, svoltosi in opposizione al Concilio Vaticano I.\nDurante la guerra franco-prussiana, nel 1871 tent\u00f2 di fomentare una sommossa popolare a Lione. L'opera di Bakunin in Italia venne facilitata dagli eventi della Comune di Parigi (1871), che diedero enorme popolarit\u00e0 all'Internazionale e portarono alla definitiva rottura con Mazzini. Mazzini infatti condann\u00f2 l'insurrezione parigina, vedendo in essa la negazione dell'idea di nazione; Bakunin al contrario la difese come modello di rivoluzione antiautoritaria e federalista (concezione libertaria). Nell'aspra polemica che ne segu\u00ec, furono numerosi i mazziniani che presero posizione a favore di Bakunin, affluendo nei nascenti gruppi della Prima internazionale.\nLo scontro con Marx.\nAll'interno della Prima internazionale Bakunin si trov\u00f2 rapidamente in conflitto con Karl Marx: Marx sosteneva infatti la necessit\u00e0 di rafforzare i poteri del Consiglio generale dell'organizzazione ed il primato dell'azione politica in vista della nascita di uno Stato proletario, Bakunin difendeva al contrario la piena autonomia delle federazioni nazionali, poneva in primo piano la lotta economica e una rivoluzione che avrebbe dovuto sfociare in un'organizzazione federalista di libere comuni.\nNel settembre 1871, nell'impossibilit\u00e0 di tenere il previsto congresso, si tenne a Londra una conferenza dell'Internazionale in cui, anche grazie alla scarsa presenza di delegati bakuninisti impossibilitati a intervenire a causa degli eventi francesi, venne approvata una risoluzione favorevole alla creazione di partiti politici. Contro queste deliberazioni nel novembre 1871 i delegati della \"F\u00e9d\u00e9ration Jurassienne\" e alcuni espatriati si riunirono a Sonvilier e approvarono una circolare in cui accusavano Marx di voler \"introdurre nell'Internazionale lo spirito autoritario\" attraverso una rigida centralizzazione.\nDopo la decisione del Consiglio generale di convocare il congresso dell'Internazionale all'Aia (una localit\u00e0 difficilmente raggiungibile per i bakuninisti che avevano le loro posizioni di forza nell'Europa meridionale) anche la federazione italiana decise, nella Conferenza di Rimini il pieno appoggio alle posizioni di Bakunin. Al congresso dell'Aia del 1872 Bakunin fu espulso dalla Associazione internazionale dei lavoratori con l'accusa, tra l'altro, di aver mantenuto segretamente in vita l'Alleanza Internazionale per la Democrazia Socialista (che si era impegnato formalmente a sciogliere). Nel 1872, a Saint-Imier, organizz\u00f2, con le sezioni \"ribelli\" dell'Internazionale, il primo congresso dell'Internazionale anti-autoritaria, che segn\u00f2 definitivamente la spaccatura della Prima internazionale in due tronconi. Nel 1873 scrisse la sua unica opera completa, \"Stato e anarchia\".\nGli ultimi anni.\nNel 1874 si trasfer\u00ec con la giovane moglie Antonia Kwiatkowska in Svizzera, a Minusio, nella villa La Baronata, acquistata per ospitarlo da Carlo Cafiero, che vendette dei suoi possedimenti a Barletta per raccogliere il denaro necessario. Mor\u00ec a Berna il 1\u00ba luglio 1876. Bakunin ebbe tre figli, Carlo, Sofia (madre del matematico Renato Caccioppoli) e Maria. Quest'ultima nacque in Siberia, dove la moglie di Bakunin si era rifugiata dopo che lui venne espulso dalla Francia.\nIl pensiero.\nIn apparenza asistematico, il pensiero di Bakunin ruota attorno a due idee fondamentali, quella di natura (come materia) e quella di libert\u00e0. La \"natura\" \u00e8 per lui la sintesi di vita, solidariet\u00e0, causalit\u00e0 portati all'universalit\u00e0; essa, quindi, unisce l'inorganico, l'organico e il vivente, con l'uomo al suo vertice.\nNel 1871 in \"Il sistema del mondo\" egli scrive che: \"\u00abLa Causalit\u00e0 universale, la Natura, crea i mondi. Essa ha determinato la configurazione meccanica, fisica, chimica, geologica e geografica della nostra terra e, dopo avere rivestito la sua superficie di tutti gli splendori della vita vegetale e animale, continua a \"creare\", nel mondo umano, la societ\u00e0 con tutti i suoi sviluppi passati, presenti e futuri\u00bb\"..\nIl materialismo di Bakunin \u00e8 ateo, monistico e deterministico, egli ha dell'universo una concezione armonicistica e unitaria, secondo la quale tutto si concatena e progredisce insieme, dove le leggi che governano la materia bruta sono armonizzate con quelle che promuovono lo sviluppo dello spirito umano. E quindi ne deriva che: \"Le leggi dell'equilibrio, della combinazione e dell'azione reciproca delle forze e del movimento meccanico; le leggi del peso, del calore, della vibrazione dei corpi, della luce, dell'elettricit\u00e0, come quelle della composizione e scomposizione chimica dei corpi, sono assolutamente inerenti a tutte le cose che esistono, comprese le diverse manifestazioni del sentimento, della volont\u00e0 e dello spirito. Queste tre cose, costituenti propriamente il mondo ideale dell'uomo, non sono che funzioni totalmente materiali della materia organizzata e viva, nel corpo dell'animale in generale e in quello dell'animale umano in particolare. Di conseguenza, tutte queste leggi sono leggi generali, a cui sono sottomessi tutti gli ordini conosciuti e ignoti dell'esistenza reale del mondo\".\nAffermava Bakunin nel 1873: \"La vita in quanto movimento concretamente razionale,\u00e8 nel mondo della scienza la marcia dal fatto reale all'idea che lo abbraccia, che lo esprime e che di conseguenza lo spiega;e nel mondo pratico \u00e8 il movimento che va dalla vita sociale verso la sua organizzazione pi\u00f9 razionale possibile conformemente alle indicazioni, alle condizioni, alle necessit\u00e0 e alle esigenze pi\u00f9 o meno spontanee di quella medesima vita\" (\"Stato e anarchia\").\nQuesto determinismo radicale contrasta ed \u00e8 parzialmente incoerente con un'idea di libert\u00e0 umana che appare simile a quella degli Stoici, una libert\u00e0 di fare ci\u00f2 che \u00e8 gi\u00e0 scritto nel destino delle leggi della materia. Perci\u00f2 Bakunin incoerentemente \"stacca\" l'uomo\" dalla cieca natura in base al fatto che l'uomo \"ha bisogno di conoscere\", e allora da questo bisogno nasce un'istanza di libert\u00e0. L'uomo nasce e vive nel bisogno, in quanto animale, ma in quanto essere pensante \u00e8 libero di progredire indipendentemente dalla natura materiale che lo fonda. La spinta intima a voler conoscere s\u00e9 e il mondo fa dell'uomo, necessitato per natura, un essere che si fa libero di determinare il proprio destino.\nIl massimo della libert\u00e0 umana sta nel fare la rivoluzione e cambiare il sistema umano ingiusto che si \u00e8 determinato nella storia passata. La libert\u00e0 dalle contingenze e dagli abusi \u00e8 il bene supremo che il rivoluzionario deve cercare a qualunque costo, e Bakunin dice allora: \"l'uomo [...] deve conoscere tutte le cause della propria esistenza e della propria evoluzione, affinch\u00e9 possa comprendere la propria natura e la propria missione...\". L'uomo quindi ha una missione da compiere, e tale missione, non potendo per un materialista ateo essere Dio ad affidargliela, non pu\u00f2 che essere la Natura.\nLa Natura per\u00f2 \u00e8 a sua volta necessitata dalle leggi fisiche, e perci\u00f2 non libera. Ma Bakunin sorvola su tutti questi problemi e incoerenze, concludendo che ci\u00f2 \u00e8 possibile per l'uomo nuovo e rivoluzionario: \"Affinch\u00e9, in questo mondo di cieca fatalit\u00e0, egli possa inaugurare il mondo umano, il mondo della libert\u00e0\". Se sul piano filosofico le manchevolezze sono evidenti Bakunin trova una certa coerenza spostandosi sul piano sociologico, sulla base del principio di natura e negativo per cui: \"Nel mondo naturale i forti vivono e i deboli soccombono, e i primi vivono solo perch\u00e9 gli altri soccombono\".\nNella guerra crudele dei forti per dominare e per sfruttare i deboli l'uomo giusto, il rivoluzionario, ha la \"missione\" inderogabile di cambiare le cose e controbilanciare l'arroganza dei forti e dei potenti. Il mondo della libert\u00e0 umana \u00e8 perci\u00f2 un mondo basato sull'eguaglianza, che \u00e8 la condizione prima di ogni umanit\u00e0 armonica e giusta. La libert\u00e0 dal bisogno \u00e8 infatti irrealizzabile senza l'uguaglianza di fatto (uguaglianza sociale, politica, ma soprattutto economica). I fenomeni che spingono gli uomini all'ineguaglianza e alla schiavit\u00f9 sono due: lo Stato e il Capitale. Abbattuti questi, grazie a una rivoluzione strettamente popolare, si giunge all'Anarchia, ma essa \u00e8 foriera di un nuovo ordine sociale pi\u00f9 avanzato, senza classi.\nMa per conseguire la libert\u00e0 dai ciechi meccanismi della natura bisogna \"agire\". L\"'azione\" diventa perci\u00f2 per Bakunin il corrispettivo umano del movimento degli enti e dei sistemi fisici e biologici. Il produrre progresso e il fare giustizia nel mondo umano \u00e8 il progetto attivistico che viene proposto anche in queste parole: \u00abLa natura intima o la sostanza di una cosa non si conosce soltanto dalla somma o dalla combinazione di tutte le cause che l'hanno prodotta, si conosce ugualmente dalla somma delle sue diverse manifestazioni o da tutte le azioni che essa esercita all'esterno. Ogni cosa \u00e8 ci\u00f2 che fa [...] il suo agire e il suo essere sono tutt'uno\u00bb.\nL'uomo pu\u00f2 divenire il campione dell'azione etica di cambiare il mondo per renderlo pi\u00f9 giusto ed equo. Per\u00f2, per arrivare a questo, non \u00e8 sufficiente solo pensare bene e proporre idee innovative e giuste: bisogna agire. Ma \"agire\" significa anche \"produrre\" il nuovo: \"Siccome ogni cosa in tutta l'integrit\u00e0 del suo essere non \u00e8 altro che un prodotto, le sue propriet\u00e0 o i suoi diversi modi di azione sul mondo esterno, che come abbiamo visto costituiscono tutto il suo essere, sono anch'essi necessariamente dei prodotti\" (cit., p.\u00a0150). L'uomo di Bakunin, agendo, produce ci\u00f2 che intende diventare, e ci\u00f2 che l'uomo \u00e8 e sar\u00e0 \u00e8 il \"prodotto\" del suo agire nel rimodellare un mondo dominato da una cieca necessit\u00e0 che produce ingiustizia. L'uomo pu\u00f2 quindi prendere il posto di un Dio che non esiste, e \"ricreare\" un mondo migliore secondo la sua volont\u00e0.\nLo Stato e il Capitale.\nLa dottrina dello Stato di Bakunin \u00e8 ci\u00f2 che differenzia, fin dalla loro formazione, le due correnti del socialismo ottocentesco e novecentesco. Lo Stato, secondo entrambe le fazioni, \u00e8 l'insieme degli organi polizieschi, militari, finanziari ed ecclesiastici che permettono alla classe dominante (la borghesia) di perpetuare i suoi privilegi. La differenza sta nell'utilizzo dello Stato durante il periodo rivoluzionario.\nPer i marxisti, infatti, prima del comunismo, in cui lo Stato \u00e8 stato abolito, vi \u00e8 una fase transitoria di socialismo, la dittatura del proletariato. In questa fase, il potere dal punto di vista sociale e lo Stato stesso sono nelle mani del proletariato, che se ne serve per sconfiggere il nemico e solo successivamente lo abolisce nel raggiungimento della libert\u00e0, che per i marxisti \u00e8 il comunismo. \nSecondo Bakunin e tutti gli anarchici,invece, lo Stato non pu\u00f2 che essere usato contro il proletariato, in quanto strumento della borghesia. Gli anarchici sostengono che non sia possibile che l'intera classe proletaria amministri lo Stato, in quanto esso \u00e8 per definizione gerarchico (ed \u00e8 la ragione per cui gli anarchici vogliono abolirlo), e verr\u00e0 quindi a crearsi una classe burocratica che pensando ai propri interessi diventer\u00e0 una tirannia. \nBakunin temeva l'inevitabile formazione di una \"burocrazia rossa\", padrona dello Stato e nuova dominatrice. L'uguaglianza e quindi la libert\u00e0, secondo il pensatore russo, non possono esistere nella societ\u00e0 marxista. Lo Stato va quindi abbattuto in fase rivoluzionaria; se lo Stato \u00e8 l'aspetto politico dello sfruttamento della borghesia, il Capitale ne \u00e8 quello economico. Qui le differenze dal Marxismo sono inesistenti (basti pensare che il primo libro de \"Il Capitale\" fu tradotto in russo proprio da Bakunin).\nLa differenza tra la concezione marxiana e quella bakuniniana del Capitale \u00e8 che per Bakunin questo non \u00e8 elemento fondante dello sfruttamento. Anche se non esplicitato, nella sua opera non viene fatto riferimento alcuno alla concezione materialistica della storia (che prevede l'aspetto economico della societ\u00e0 come basilare per l'analisi della stessa).\nLa rivoluzione.\nUn aspetto importante del pensiero di Bakunin \u00e8 l'azione rivoluzionaria. Bakunin ha perseguito per tutta la vita questo scopo e, in alcune parti della sua opera, sono rintracciabili le linee guida della concezione rivoluzionaria del pensatore russo.\nIn primo luogo la rivoluzione deve essere essenzialmente popolare: il senso di questa affermazione va ricercato ancora nel contrasto con Marx. I comunisti credevano in un'avanguardia che dovesse guidare le masse popolari attraverso il cammino rivoluzionario. Bakunin invece prevedeva una societ\u00e0 segreta che avrebbe dovuto solamente sobillare la rivolta, la quale poi si sarebbe auto-organizzata dal basso.\nAltra differenza con il marxismo \u00e8 l'identificazione del soggetto rivoluzionario. Se Marx vedeva nel proletariato industriale la spina dorsale della rivoluzione (mettendolo in contrapposizione con una classe agricola reazionaria), Bakunin credeva che l'unione tra il ceto contadino e il proletariato fosse l'unica possibilit\u00e0 rivoluzionaria. Marx, in alcuni suoi scritti, non nega la possibilit\u00e0 che il trionfo del proletariato possa giungere senza spargimenti di sangue. Bakunin \u00e8 invece categorico su questo punto: la rivoluzione, essendo spontanea e popolare, non pu\u00f2 essere altro che violenta.\nL'anarchia.\nBakunin ha preferito non affrontare approfonditamente il problema del dopo rivoluzione, limitandosi a dare qualche idea di fondo. Se avesse dato indicazioni precise sul funzionamento delle societ\u00e0 anarchiche, infatti, avrebbe negato la necessit\u00e0 di autodeterminazione delle stesse. Innanzitutto, il pensiero anarchico di Bakunin \u00e8 basato sull'assenza dello sfruttamento e del governo dell'uomo sull'uomo.\nLa produzione industriale e agricola \u00e8 fondata non pi\u00f9 sull'azienda, ma sulle libere associazioni, composte, amministrate e autogestite dai lavoratori stessi attraverso le assemblee plenarie. L'aspetto della partecipazione diretta del popolo alla politica, ripresa dal pensiero di Proudhon, \u00e8 fondata sul cosiddetto federalismo libertario, teoria che prevede una scala di assemblee organizzate dal basso verso l'alto, dalla periferia al centro.\nLa differenza fondamentale tra l'organizzazione anarchica voluta da Bakunin e una concezione autoritaria della societ\u00e0 consiste nella direzione delle decisioni. Se dieci libere associazioni (fabbriche, unit\u00e0 territoriali, ecc) sono federate in un'associazione pi\u00f9 grande, quest'ultima non pu\u00f2 imporre nulla alle associazioni-membro, in nessun caso. Sono i membri delle associazioni pi\u00f9 piccole che, riunendosi assieme, possono decidere forme di collaborazione e di reciproco aiuto, quindi il processo decisionale va dal basso all'alto.\nNaturalmente Bakunin non \u00e8 contrario in senso assoluto alla delega, perci\u00f2 le assemblee delle federazioni non devono necessariamente essere plenarie; ma il mandato \u00e8 sempre revocabile e il mandatario deve obbedire all'assemblea che lo ha nominato.\nIl maestro comune di una generazione di rivoluzionari: Hegel.\nAlla morte di Bakunin risulta molto significativa una lettera che Friedrich Engels invi\u00f2 a Charles Rapaport nella quale il filosofo, dopo aver sintetizzato gli elementi che distinguevano il suo pensiero (e quello di Marx) da quello di Bakunin, con cui aveva polemizzato per mezzo secolo senza cedimento alcuno, alla fine concludeva con queste parole: \u00abMa bisogna rispettarlo - ha capito Hegel\u00bb.\nIl filosofo tedesco infatti \u00e8 stato la sorgente a cui ha attinto un'intera generazione di rivoluzionari che attraverso la negazione della negazione hanno dato del filo da torcere alle nuove classi dominanti e al sistema di gestione dell'economia capitalistica, proponendo l'alternativa di una societ\u00e0 a direzione anarco-comunista.\nEngels era consapevole dell'importanza di Hegel e per questo motivo, nonostante le divergenze, vedeva in Bakunin un interlocutore rispettabile.\nAnalisi critica di \"Stato e Anarchia\".\nIl testo.\nQuesto \u00e8 il testo pi\u00f9 noto di Bakunin, in cui egli espone la sua posizione rispetto al mondo a lui contemporaneo: l'Europa della fine dell'Ottocento, dal punto di vista di un pensatore russo e anarchico. Della Russia traspare l'interesse alle sorti del mondo slavo e la preoccupazione della contrapposizione tra pangermanesimo e panslavismo. Ma il suo interesse \u00e8 rivolto generalmente a tutto il mondo, con particolare attenzione a quella Europa in fermento sociale.\nI movimenti operai, l'Internazionale e la Rivoluzione sociale incombente sono le condizioni storiche e sociali che fanno da contorno alla sua visione dello Stato. Il testo in s\u00e9 non ha una struttura individuabile, ma si presenta come una lunga serie di dissertazioni concatenate tra loro, sui pi\u00f9 svariati argomenti di storia, politica, riflessione sociale e filosofia, oltre che di polemica con i marxisti e contro tutte le istituzioni esercitanti una qualche autorit\u00e0.\nIn questo discorso si manifesta l'anarchia come modello sociale ideale ma, come ogni dottrina politica votata all'azione, considerato veramente realizzabile. In sostanza questo testo pu\u00f2 essere visto come una sorta di breviario di \u201cepistemi\u201d, una fonte di slogan e concetti forti espressi all'interno di un discorso sullo Stato come fonte di oppressione, un manuale del rivoluzionario anarchico che trova buona parte della sua forza persuasiva nella sua struttura anch'essa anarchica, senza divisione in capitoli e ragionata come un flusso di coscienza, di cui l'argomento ricorrente \u00e8 lo Stato oppressore e la necessit\u00e0 da parte del proletariato di liberarsene.\nLa concezione dello Stato.\nIn questo passaggio \u00e8 chiara la posizione che Bakunin assume nei confronti dello Stato il quale, se non verr\u00e0 abolito, non ha alcuna via di scampo che di instaurarsi \"nella sua forma pi\u00f9 sincera oggi possibile, e cio\u00e8 sotto la forma della dittatura militare o di un regime imperiale\".\nOssia, nel momento storico di grande fermento sociale e di esperienze rivoluzionarie da poco passate e destinate a ripresentarsi l'indomani della Grande guerra, la lotta tra bene e male \u00e8 la lotta tra l'istituzione statale e quindi lo spirito reazionario della classe borghese e la Rivoluzione, strumento della classe proletaria oppressa.\nLo Stato in quanto tale e solo perch\u00e9 emanazione e strumento dell'esercizio di un'autorit\u00e0 \u00e8 la fonte della dominazione che la borghesia perpetra ai danni del popolo, difendendo la disparit\u00e0 sociale e la divisione del lavoro, in cui il vero sforzo \u00e8 sostenuto dal proletariato, in cui i profitti del lavoro sono intascati dai padroni, in cui l'autorit\u00e0, per mezzo della violenza, \u00e8 esercitata sempre da una classe a dispetto dell'altra in ogni campo, anche grazie alla cultura, non distribuita in maniera ugualitaria e utilizzando giustificazioni morali tra le pi\u00f9 disparate, per ottenere sempre lo stesso risultato anche nello stato repubblicano.\nInfatti dice ancora Bakunin:\n\u00c8 forse questo un passaggio tra i pi\u00f9 originali dell'autore, che si scaglia, prima ancora che contro la disparit\u00e0 economica, contro la cultura alta, contro l'idealismo di cui continuano dopotutto a essere figlie le teorie di Marx e di Engels, ma anche di un altro noto pensatore della socialdemocrazia tedesca, Wilhelm Liebknecht, dei quali, oltretutto \u00e8 messa in evidenza la sostanziale corrispondenza di interessi con lo Stato autoritario e al limite con il nazionalismo, nella partecipazione alla vita politica del Reich tramite le forme classiche del partito politico (il partito socialdemocratico, appunto) \"partito niente affatto popolare dato che per tendenze, finalit\u00e0 e mezzi di lotta \u00e8 un partito puramente borghese\".\nLa polemica con i marxisti tocc\u00f2 direttamente lo stesso Marx, di cui troviamo una serie di appunti proprio intorno a questo testo e nei quali \u00e8 possibile notare la forte distanza tra due visioni che si interessano del potere da prospettive contrapposte: per Marx l'inizio della rivoluzione sociale avviene con la distruzione delle condizioni economiche del capitalismo, padre di ogni disparit\u00e0 di classe, mentre Bakunin \u00e8 preoccupato delle conseguenze pi\u00f9 immediate di una rivoluzione finalizzata al dominio da parte del proletariato di tutta la societ\u00e0, poich\u00e9 ogni sottomissione a uno Stato non cambierebbe la condizione del proletariato, che continuerebbe a essere dominato.\nUn altro punto fondamentale riguardo allo Stato \u00e8 che, ad avviso di Bakunin,:\nIn questo breve passaggio, che sembra poter davvero assumere la forma dello \"slogan\", si ritrova quello che \u00e8 un concetto che ritorner\u00e0 pi\u00f9 volte nella teoria politica di molte epoche, non da ultimo la teoria giuridica, in cui lo Stato \u00e8 visto come l'unico autorizzato all'esercizio legittimo della forza.\nMarx, sempre attivo nel polemizzare con Bakunin, lesse il suo opuscoletto (\"Stato e anarchia\"), e vi scrisse dei commenti. Eccone uno stralcio:\nL'anarchia.\nDato che ogni forma di Stato \u00e8 una forma di dominio di classe (non importa quale sia la classe, borghesia, aristocrazia dell'intelletto, o monarchia, o quant'altro) viene spontaneo da chiedersi, quale sia allora la societ\u00e0 ideale per Bakunin.\nIn genere il suo interesse \u00e8 per una forma di autogoverno, un'amministrazione di se stessi e della societ\u00e0 che vada dal basso verso l'alto, nella convinzione che solo in questo modo si possa dare libert\u00e0 al popolo di decidere veramente che cosa sia meglio per se stesso, essendo il popolo l'unico in grado di sapere veramente che cosa sia questo meglio. Tuttavia non \u00e8 assente un progetto politico di organizzazione della societ\u00e0 che sia alternativa allo Stato:\nCome giustificare la presenza di un obbligo per tutti di lavorare senza un'autorit\u00e0 garante? Un modo per risolvere l'apparente contraddizione \u00e8 quello di considerare la visione di Bakunin nell'ottica del populismo, che aveva buon seguito nella Russia di quegli anni, grazie al quale \"Il Capitale\" di Marx entr\u00f2 in quel paese a soli 5 anni dalla sua prima edizione in Germania.\nDel populismo, Bakunin sembra condividere l'esaltazione della vita dei contadini, della loro superiorit\u00e0 rispetto al proletariato urbano pi\u00f9 corrotto e interessato all'accentramento sul modello statalista. Il contadino in definitiva ignorante e puro, che vive nella \"mir\", comunit\u00e0 agricola tipica della Russia, che si pu\u00f2 immaginare ancora come una \"Gemeinschaft\", dalla quale possa poi emanare quell'autorit\u00e0 necessaria a garantire l'obbligatoriet\u00e0 del lavoro, che \u00e8 lavoro manuale, per tutti. Oppure bisogna ipotizzare che per Bakunin l'uomo sia naturalmente buono, non aggressivo e viva di imperativi categorici. Questa seconda visione non sembra condivisibile, tenendo soprattutto conto della sua visione della Rivoluzione Sociale (vedi di seguito). A chiarire il problema interviene bene quest'altro passaggio:\nCritiche.\nBakunin \u00e8 stato accusato da marxisti e leninisti di essere un autoritario criptico.\nNella sua lettera a Albert Richard, scrisse che \"esiste un unico potere e una dittatura la cui organizzazione \u00e8 salutare e flessibile: \u00e8 quella dittatura collettiva e invisibile di coloro che sono alleati nel nome del nostro principio\". Tuttavia, i seguaci di Bakunin affermano che questa \"dittatura invisibile\" sia usata in senso metaforico e non sia una dittatura nel senso convenzionale della parola. Bakunin fu infatti attento nel precisare che i suoi membri non avrebbero esercitato alcun potere politico ufficiale: \"questa dittatura sar\u00e0 molto pi\u00f9 salutare ed efficace non essendo abbigliata da alcun potere ufficiale o personaggio intrinseco\".\nLo storico anarchico Max Nettlau descrive il panslavismo di Bakunin come il risultato di una psicosi nazionalista dalla quale pochi sono esenti. Rivoluzionario e attivista durante le sollevazioni in seno alla primavera dei popoli, in seguito della rivolta di Dresda del maggio 1849, Bakunin venne arrestato, internato prima nella fortezza di Pietro e Paolo di San Pietroburgo, e poi trasferito in Siberia, riuscendo a fuggire nel 1861.\nLa pubblicazione di \"Confessione\" del 1851, scritta, o estorta, come facilmente si pu\u00f2 intuire, nella prima parte dei suoi dodici anni di prigionia zarista, venne usata per attaccare Bakunin, poich\u00e9 in tale testo egli chiedeva grazia all'Imperatore per i suoi peccati e lo supplicava di porsi a guida degli slavi sia come padre sia come redentore.\nBakunin era un convinto oppositore del potere economico in mano a famiglie di tradizione ebraica, e ci\u00f2 gli ha procurato accuse di antisemitismo.\nBakunin manifest\u00f2 questi suoi sentimenti nel dibattito con Karl Marx; afferm\u00f2 infatti che il comunismo marxiano, insieme ai cartelli bancari internazionali associati con la famiglia Rothschild, fosse parte di un'organizzazione ebraica di sfruttamento globale:\n\"Questo mondo ebraico, consistente in un'unica setta sfruttatrice, una razza di persone succhia sangue, un genere di parassita collettivo distruttore organico, che va non solo oltre le frontiere degli Stati, ma [anche] dell'opinione politica, questo mondo \u00e8 ora, perlomeno in buona parte, al servizio di Marx da una parte, e dei Rotschild dall'altra...ci\u00f2 potrebbe sembrare strano. Cosa pu\u00f2 esservi in comune tra il socialismo e una banca centrale? Il punto \u00e8 che il socialismo autoritario, il comunismo Marxista, richiede una forte centralizzazione dello stato. E dove c'\u00e8 la centralizzazione dello Stato deve esserci necessariamente una banca centrale, e dove tale banca esiste, potr\u00e0 essere trovata la parassitaria nazione ebraica, nell'atto di speculare sul Lavoro del popolo\".\nL'antisemitismo di Bakunin potrebbe a sua volta derivare da quello di Proudhon, considerando la notevole influenza che il pensatore francese esercit\u00f2 su Bakunin.\nAllo stesso modo, per\u00f2, vi \u00e8 da sottolineare come lo stesso Karl Marx si espresse in tal senso, dove nelle lettere personali parl\u00f2 di \u201cRamsgate piena di pulci e di ebrei\u201d, cos\u00ec come moltissimi pensatori fondamentali dell'epoca moderna, quali Kant (\u201cl'ebraismo non costituisce una confessione ma una Repubblica a parte\u201d, \"Critica della Ragion Pratica\"; nell\"Antropologia\" defin\u00ec i \u201cpalestinesi che vivono tra di noi\u201d come \u201cimbroglioni\u201d), o Hegel, che si limit\u00f2 a teorizzare \u201cl'inferiorit\u00e0 dell'ebraismo rispetto al cristianesimo\u201d e di Arthur Schopenhauer (\u201cl'ebraismo e la Bibbia rappresentavano il polo errato\u201d).\nProbabilmente tali espressioni sono da inserire in un generale contesto di identificazione fra ebraismo e classi dominanti.\nIl suo eurocentrismo si manifest\u00f2 in un auspicio verso la creazione degli Stati Uniti d'Europa, nel suo supporto al colonialismo Russo, in particolare per quello praticato dal suo parente e protettore il conte Nikolaj Nikolaevi\u010d Murav'\u00ebv-Amurskij, e nella sua indifferenza verso il Giappone e i contadini giapponesi durante e dopo la sua breve permanenza a Yokohama (Il Giappone era riconosciuto come la nazione asiatica pi\u00f9 predisposta alla rivoluzione in seguito al Rinnovamento Meiji del 1866-1869). Probabilmente, per\u00f2, bisogna utilizzare il termine di \"Stati Uniti d'Europa\" nel senso che i Repubblicani rivoluzionari (come Bakunin fu da giovane) attribuivano all'epoca dell'Associazione Internazionale dei Lavoratori, ovvero della fratellanza di tutti i lavoratori del Continente (come descritto da Kropotkin nel 2\u00b0 libro delle sue \"Memorie di un Rivoluzionario\").\nNella letteratura.\nMichail Bakunin \u00e8 il protagonista del romanzo di Riccardo Bacchelli: \"Il diavolo al Pontelungo\", uscito nel 1927.\nMichail Bakunin \u00e8 tra i protagonisti di \"The coast of Utopia\", opera del drammaturgo inglese Tom Stoppard che ripercorre i trentacinque anni di storia russa che vanno dal 1833 al 1868, insieme ad altri membri della intelligencija russa di quegli anni, come il rivoluzionario e filosofo Aleksandr Ivanovi\u010d Herzen, il critico letterario Vissarion Grigor'evi\u010d Belinskij, il romanziere Ivan Sergeevi\u010d Turgenev e altri ancora.\nCollegamenti esterni.\n[[Categoria:Anarchici russi]]\n[[Categoria:Filosofi atei]]\n[[Categoria:Massoni]]\n[[Categoria:Filosofi della politica]]\n[[Categoria:Materialisti]]\n[[Categoria:Nobili russi]]\n[[Categoria:Filosofi della religione]]\n[[Categoria:Personalit\u00e0 dell'ateismo]]"}
{"id": "1175421", "revid": "767487", "url": "https://it.wikipedia.org/wiki?curid=1175421", "title": "Division 1 1989-1990", "text": "La Division 1 1989-1990 \u00e8 stata la 52\u00aa edizione della massima serie del campionato francese di calcio, disputato tra il 21 luglio 1989 e il 19 maggio 1990 e concluso con la vittoria dell', al suo sesto titolo.\nCapocannoniere del torneo \u00e8 stato Jean-Pierre Papin () con 30 reti.\nStagione.\nNovit\u00e0.\nVenne ripristinato il sistema dei punti in vigore fino a due stagioni prima, con l'assegnazione di due punti per la squadra vincitrice.\nAvvenimenti.\nLo svolgimento del torneo venne caratterizzato da una confronto al vertice fra il e l': i campioni uscenti divennero la prima squadra a prendere il comando solitario della classifica, venendo subito sorpassati e raggiunti dai girondini, i quali proseguirono da soli per diverse giornate, salvo una parentesi del che approfitt\u00f2 della prima sconfitta stagionale della capolista per portarsi da solo al vertice alla settima giornata. A un controsorpasso dell'Olympique Marsiglia all'undicesima il Bordeaux rispose vincendo lo scontro diretto e concludendo il girone di andata con due punti di distacco sui rivali.\nDurante il girone di ritorno i girondini mantennero il comando della classifica malgrado alcuni attacchi dell\"OM\", che a partire dalla ventinovesima giornata agganci\u00f2 per tre volte i rivali, arrivando in questa situazione alla vigilia dello scontro diretto: con una vittoria per 2-0 l'Olympique Marsiglia prese definitivamente la vetta della graduatoria, confermandosi campione di Francia con un turno di anticipo. Nella giornata successiva si ebbero i verdetti per la qualificazione in coppa UEFA che, assieme al Bordeaux, videro premiato il : sconfiggendo il i monegaschi decretarono anche l'ultimo verdetto per la lotta alla salvezza, con i parigini che caddero assieme al , condannato con due gare di anticipo.\nAi play-out interdivisionali ebbe accesso il Nizza, che nell'incontro di ritorno con lo rimont\u00f2 la sconfitta dell'andata con un 6-0 in casa.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nSquadre.\nPrimati stagionali.\nSquadre"}
{"id": "1175424", "revid": "58420", "url": "https://it.wikipedia.org/wiki?curid=1175424", "title": "Passo del Tartano", "text": ""}
{"id": "1175436", "revid": "37401", "url": "https://it.wikipedia.org/wiki?curid=1175436", "title": "Unamuno", "text": ""}
{"id": "1175440", "revid": "107098", "url": "https://it.wikipedia.org/wiki?curid=1175440", "title": "Passo di Tartano", "text": "Il passo di Tartano, alto 2.108 metri, divide il comune di Valleve, in alta valle Brembana, dal comune di Tartano, nella Val Tartano, diramazione sud della Valtellina.\nIl sentiero per raggiungere il passo dalla val Brembana parte dalla baita del Camoscio, a San Simone (frazione di Valleve - BG). Ha soli 400 metri di dislivello, ed \u00e8 quindi facilmente accessibile. Si parte dalla baita prendendo la carrabile in direzione est, e prosegue costeggiando a livello pressoch\u00e9 costante e a semicerchio i piedi delle Cime di Lemma. A 1 chilometro circa dalla partenza la carrozzabile diventa un sentiero.\nPassati i piedi delle Cime di Lemma il sentiero comincia a salire e, dopo aver attraversato un pascolo di bovini, si sale a tornantini fino al passo.\nTutti i 16 di agosto vi si svolge l'incontro tra le comunit\u00e0 di Valleve (BG) e quella di Tartano (SO), durante la quale si svolge una messa che inizia solitamente verso le 11. Al termine della messa \u00e8 organizzato un pic-nic al sacco. La comunit\u00e0 di Valleve inoltre organizza sul posto una grigliata dove \u00e8 possibile acquistare da mangiare e da bere.\nAi piedi della croce in ferro, eretta nel 1961, una targa in metallo ricorda che l'incontro tra i Valligiani di Tartano e quelli di Valleve non ha potuto avere luogo nell'anno 1987 a causa dell'alluvione.\nDal passo di Tartano partono sentieri che offrono panorami suggestivi, che si dirigono verso le Cime di Lemma, i Laghi di Porcile, il passo di Porcile, il Monte Cadelle e il passo Dordona.\nAl passo di Tartano, come al passo Dordona, durante la prima guerra mondiale furono scavate delle trincee, che furono utilizzate solo per esercitare le truppe. Infatti la guerra non arriv\u00f2 a toccare direttamente le Orobie, ma si ferm\u00f2 sull'Adamello."}
{"id": "1175441", "revid": "111433", "url": "https://it.wikipedia.org/wiki?curid=1175441", "title": "Mantica", "text": ""}
{"id": "1175443", "revid": "36426", "url": "https://it.wikipedia.org/wiki?curid=1175443", "title": "Palazzo Spini", "text": ""}
{"id": "1175445", "revid": "1099637", "url": "https://it.wikipedia.org/wiki?curid=1175445", "title": "GEAS Basket", "text": "L'Associazione Sportiva Dilettantistica GEAS Basket \u00e8 una societ\u00e0 di pallacanestro femminile italiana di Sesto San Giovanni (citt\u00e0 metropolitana di Milano).\nStoria.\nIl GEAS Basket nasce a Sesto San Giovanni nell'ottobre del 1955.\nPochi mesi dopo la nascita della polisportiva GEAS (iniziali di Gruppo Escursionistico Atletico Sestese; pi\u00f9 tardi il termine Sportivo si sostituir\u00e0 a Sestese) che ora conta oltre 7.000 iscritti, 25 ragazze danno l'adesione per praticare a livello agonistico il basket, una scelta coraggiosa in quell'epoca lontana.\nNella stagione 1956-57 la squadra viene iscritta al primo campionato della sua storia, disputando la sua primissima partita ufficiale e perdendola di misura contro una formazione di Novara. Tutta Sesto comincia ad interessarsi alla pallacanestro e il Geas Basket diventa presto un punto di riferimento per tutto il movimento cestistico, italiano prima ed internazionale poi.\nHa vinto otto scudetti, tra il 1969-70 e il 1977-78.\nNel 1985-86 arriva secondo nel girone B della prima fase e quinto nella seconda; ai play-off per lo scudetto, elimina Starter Parma e Sidis Ancona, fermandosi alle semifinali contro le campionesse della Primigi Vicenza. Nel 1986-87 si ripete l'eliminazione ad opera di Vicenza alle semifinali, dopo il quinto posto dopo la stagione regolare e le vittorie su Magenta e Priolo.\nSeguono anni in cui il Geas milita in Serie A2, dove si cerca di stendere un progetto per ritornare nella massima serie, ma sempre con una gestione oculata della societ\u00e0 e delle finanze. La societ\u00e0 si dimostra professionale e non intende intraprendere strade che i mezzi a disposizione non permetterebbero di affrontare. La stagione 2007-08 si rivela piena di eventi per il Geas Basket: un campionato affrontato sempre con i mezzi a disposizione, con le atlete del vivaio ma comunque al vertice; la scomparsa prematura del presidente, ma soprattutto figura di riferimento per la societ\u00e0 sestese, Natalino \"Nat\" Carzaniga; e infine la riconquista della serie A1 battendo ai play-off prima la Libertas Bologna e poi il Basket Team Crema.\nNella stagione 2008-09, la Bracco Sesto San Giovanni si qualifica per i play-off per lo scudetto classificandosi al sesto posto. Nei quarti di finale le sestesi vengono subito eliminate dall'Umana Venezia per 2-0.\nNella stagione 2009-10, la Bracco Sesto San Giovanni si qualifica per i play-off per lo scudetto classificandosi al settimo posto (pari punti con Pool Comense, arrivata sesta). Nei quarti di finale le sestesi vengono eliminate dal Club Atletico Faenza per 2-0. L'annata registra il successo della squadra U15 alle finali nazionali, primo scudetto della nuova gestione.\nNella stagione 2010-11, la Bracco Sesto San Giovanni si qualifica per i play-off per lo scudetto classificandosi al terzo posto (dietro Famila Wuber Schio e Cras Taranto). Nei quarti di finale le sestesi eliminano Pool Comense in tre partite, segnate dal caso Wabara. In semifinale affrontano Cras Taranto, perdendo di poco in casa la prima, e venendo eliminate alla quarta dopo essere risalite sul 2-1. Nella stagione le squadre giovanili U15 e U17 ripetono il successo dell'anno precedente, conquistando i titoli nazionali di categoria.\nDopo l'iscrizione al campionato 2012-13, sono venuti meno alcuni sponsor e la dirigenza ha deciso di rinunciare alla massima serie. Un mese dopo, la societ\u00e0 ha sfruttato la decisione di riaprire le iscrizioni e si \u00e8 cos\u00ec inserita in Serie A3. Ha poi vinto il campionato ed \u00e8 stata promossa in Serie A2.\nNel campionato di Serie A2 2013-2014 perde in semifinale play off ma nella stagione successiva, 2014-2015, vince i play-off contro la Magika Castel San Pietro e viene promossa in Serie A1.\nRoster 2021-2022.\n\"Dal sito ufficiale.\""}
{"id": "1175446", "revid": "181699", "url": "https://it.wikipedia.org/wiki?curid=1175446", "title": "Geas Sesto San Giovanni", "text": ""}
{"id": "1175447", "revid": "253269", "url": "https://it.wikipedia.org/wiki?curid=1175447", "title": "Sprague Grayden", "text": "Biografia.\nNata e cresciuta a Manchester-by-the-Sea, nel Massachusetts, ha frequentato la Manchester High School e il Barnard College. Il cognome Grayden \u00e8 quello di sua madre da nubile. Aveva un fratello minore, Benjamin, scomparso nel 1999.\nCarriera.\nFinora la sua carriera si \u00e8 concentrata soprattutto in ambito televisivo. Nel 2002 ha preso parte alla serie televisiva \"John Doe\" nel ruolo ricorrente di Karen. Tra il 2004 e il 2005 ha lavorato invece in \"Joan of Arcadia\", nel ruolo di Judith, in \"Six Feet Under\", ed \u00e8 stata nel cast di \"Over There\". Dal 2006 al 2008 \u00e8 invece in \"Jericho\", dove ha interpretato l'insegnante Heather Lisinski. Tra il 2007 e il 2008 ha anche avuto ruoli ricorrenti in \"Weeds\" e \"Sons of Anarchy\". Nel 2009 ha partecipato alla settima stagione della serie televisiva \"24\" nel ruolo di Olivia Taylor. Ha inoltre preso parte come guest a svariate serie TV come \"Law &amp; Order - Unit\u00e0 vittime speciali\", \"Crossing Jordan\", \"One Tree Hill\", ', \"Senza traccia\", ', \"Criminal Minds\", \"Dr. House - Medical Division\" e \"Grey's Anatomy\". Tra il 2012 e il 2013, dopo un ruolo ricorrente nella quarta stagione di \"White Collar\", entra nel cast principale della serie \"Low Winter Sun\".\nIl suo debutto assoluto \u00e8 avvenuto al cinema nel 1989 in \"Dad - Pap\u00e0\". Sul grande schermo ha poi partecipato negli anni 2000 a film come \"La prima volta di Niky\", \"The Last Lullaby\" e \"Wake\". Nel 2010 \u00e8 protagonista di \"Paranormal Activity 2\", per poi riprendere il ruolo anche nei sequel \"Paranormal Activity 3\" e \"Paranormal Activity 4\".\nIn teatro ha preso parte a produzioni come \"Hopscotch: The New York Sex Comedy\", \"I monologhi della vagina\" di Eve Ensler, \"Pazzo d'amore\" di Sam Shepard, \"Amleto\" di William Shakespeare, \"Waiting for Lefty\" di Clifford Odets e \"Ordinary Day\".\nDoppiatrici italiane.\nNelle versioni in italiano dei suoi film, Sprague Grayden \u00e8 stata doppiata da:"}
{"id": "1175448", "revid": "44627", "url": "https://it.wikipedia.org/wiki?curid=1175448", "title": "Antidiagonale", "text": ""}
{"id": "1175452", "revid": "1263156", "url": "https://it.wikipedia.org/wiki?curid=1175452", "title": "Settecentoventi", "text": ""}
{"id": "1175454", "revid": "656701", "url": "https://it.wikipedia.org/wiki?curid=1175454", "title": "Settantacinque", "text": ""}
{"id": "1175461", "revid": "29244", "url": "https://it.wikipedia.org/wiki?curid=1175461", "title": "Okeniidae", "text": ""}
{"id": "1175467", "revid": "38120", "url": "https://it.wikipedia.org/wiki?curid=1175467", "title": "Larger Than Live", "text": ""}
{"id": "1175470", "revid": "248219", "url": "https://it.wikipedia.org/wiki?curid=1175470", "title": "Murphydoris", "text": ""}
{"id": "1175472", "revid": "248219", "url": "https://it.wikipedia.org/wiki?curid=1175472", "title": "Sakishimaia", "text": ""}
{"id": "1175473", "revid": "248219", "url": "https://it.wikipedia.org/wiki?curid=1175473", "title": "Teshia", "text": ""}
{"id": "1175475", "revid": "1935652", "url": "https://it.wikipedia.org/wiki?curid=1175475", "title": "Giovanni Francesco Pala", "text": "Biografia.\nParroco di Sant'Elena a Quartu Sant'Elena dal 1960 al 1984.\nLaureato in teologia dogmatica nel 1973, in giurisprudenza nel 1978 e in filosofia nel 1982.\nDocente a Cagliari presso la Pontificia Facolt\u00e0 Teologica del Sacro Cuore della Sardegna.\nEsperto in catechetica, dal 1971 al 1984 organizz\u00f2 per l'arcidiocesi di Cagliari l'annuale convegno di catechesi.\nIl 22 febbraio 1984 fu nominato vescovo di Cassano all'Jonio. Ricevette la consacrazione episcopale il 6 maggio dello stesso anno a Quartu Sant'Elena dalle mani del cardinale Sebastiano Baggio.\nGenealogia episcopale.\nLa genealogia episcopale \u00e8:"}
{"id": "1175478", "revid": "253269", "url": "https://it.wikipedia.org/wiki?curid=1175478", "title": "Pamela Reed", "text": "Biografia.\n\u00c8 conosciuta come doppiatrice del personaggio di Ruth Powers in vari episodi de \"I Simpson\" e per l'interpretazione del poliziotto partner di Arnold Schwarzenegger nel film \"Un poliziotto alle elementari\" (1990). Successivamente ha interpretato il ruolo di Gail Green nella serie televisiva drammatica \"Jericho\" trasmessa negli Stati Uniti dalla \"CBS\" per due stagioni, prima della sospensione della serie.\nHa inoltre partecipato a due episodi della serie \"CSI - Scena del crimine\" nel ruolo di Donna Hoppe, esperta in genealogia (CSI.s12e10: Genetic Disorder e CSI.s13e10: Risky Business Class).\nPamela Reed \u00e8 sposata dal 1988 con il regista Sandy Smolan. Vive dal 2004 a Hancock Park (California), con suo marito e i suoi due figli, Reed e Lily, entrambi adottati con il matrimonio.\nDoppiatrici italiane.\nNelle versioni in italiano dei suoi film, Pamela Reed \u00e8 stata doppiata da:"}
{"id": "1175479", "revid": "253269", "url": "https://it.wikipedia.org/wiki?curid=1175479", "title": "Erik Palladino", "text": "Biografia.\nProveniente da una famiglia italo-armena, \u00e8 il pi\u00f9 giovane di tre figli. Assieme al fratello Chris, fonda una band alternative rock, e per molti anni ha portato i capelli lunghi, proprio come il suo idolo, da sempre, Jon Bon Jovi. Decide di diventare attore dopo aver visto Robert De Niro in \"Toro scatenato\".\nEsordisce nel 1994 partecipando ad un episodio di \"Cinque in famiglia\", nel 1998 lavora nella commedia \"Giovani, pazzi e svitati\" mentre nel 2000 recita nel film di guerra \"U-571\", proprio con Jon Bon Jovi.\nDal 1999 al 2001 interpreta il Dott. Malucci in \"E.R. - Medici in prima linea\", in seguito partecipa a moltissime serie tv come \"Law &amp; Order - Unit\u00e0 vittime speciali\", \"Fringe\" (agente della C.I.A. ep.15 della prima serie), \"Private Practice\" (interpretando uno dei pazienti della Clinica), \"Perfetti ma non troppo\", \"\", \"Crossing Jordan\" e \"Make It or Break It\" nei panni dell'allenatore Marty Walsh. Nel 2006 interpreta il sergente Chris \"Scream\" Silas nella serie tv \"Over There\"."}
{"id": "1175481", "revid": "76963", "url": "https://it.wikipedia.org/wiki?curid=1175481", "title": "Charles Edwin Powell", "text": "Charles \u00e8 meglio conosciuto per interpretare il ruolo del Preside Harold Bates nella serie televisiva \"15/Love\".\nBiografia.\nNato in Texas, Charles comincia la sua carriera viaggiando dagli USA in Francia, Spagna, Nuova Zelanda e le Isole Fiji per lavorare con attori e direttori acclamati internazionalmente e insigniti di importanti premi. \nAttualmente Charles vive a New York con la moglie e supporta alcune organizzazioni come la \"NYC Make-A-Wish\" e la \"The First Tee Organizations\".\nCharles \u00e8 il fratello di \"Doug \"Rhino\" Powell\", cantante leader del gruppo rock-alternativo \"Cave\""}
{"id": "1175482", "revid": "481666", "url": "https://it.wikipedia.org/wiki?curid=1175482", "title": "Muriel Frances Dana", "text": " \nBiografia.\nMuriel Frances Dana nasce a Clinton (Iowa) nel 1916. Acquis\u00ec presto fama come bambina modella, comparendo in molte pubblicit\u00e0, compreso una per Max Factor. Dal 1921 al 1926 ha interpretato tredici film muti, con ruoli di primo piano. In due di essi interpreta la parte di un ragazzino, secondo quella che all'epoca era un'accettata convenzione teatrale e cinematografica. \nDana termin\u00f2 la sua carriera cinematografica all'et\u00e0 di dieci anni.\nMuore nel 1997 a Thousand Oaks in California, all'et\u00e0 di 80 anni."}
{"id": "1175483", "revid": "773636", "url": "https://it.wikipedia.org/wiki?curid=1175483", "title": "Chiesa di San Martino (Argiano)", "text": "La chiesa di San Martino ad Argiano \u00e8 situata nel comune di San Casciano in Val di Pesa, in provincia di Firenze.\nStoria.\nLa chiesa era conosciuta anche come san Martino del Vescovo perch\u00e9 di diretta propriet\u00e0 dei vescovi fiorentini che nei pressi possedevano un castello. Tale castello \u00e8 citato per la prima volta nel 1203 quando al vescovo vengono ceduti dei beni posti in \"castro, curia et districtu S. Martini ad Argianum\". Nel 1260 il popolo di San Martino si impegn\u00f2 a pagare 12 staia di grano per il mantenimento dell'esercito fiorentino e nel 1276 paga, per la decima, una tassa di sette lire. Il 20 gennaio 1334 il vescovo Francesco Silvestri nomina tale Vannuccio podest\u00e0 del castello e del territorio di San Martino.\nLa chiesa divenne prioria il 19 novembre 1663. Soppressa nel 1986 \u00e8 stata unita alla pieve di San Giovanni in Sugana.\nArchitettura e patrimonio artistico.\nLa chiesa presenta una pianta rettangolare preceduta da un avancorpo con loggia costituita da un arco a tutto sesto retto da colonne e con due aperture architravate, realizzate nel XIX secolo.\nVi \u00e8 un coro ligneo seicentesco nell'adiacente oratorio della Compagnia della Santissima Annunziata, compagnia d'antichissima origine che fu unita nel XVII secolo alla famosa Confraternita del Gonfalone in Roma.\nProviene da questa chiesa la tavola raffigurante la \"Madonna col Bambino\" opera di Cenni di Francesco ora esposta presso il Museo di San Casciano."}
{"id": "1175488", "revid": "248219", "url": "https://it.wikipedia.org/wiki?curid=1175488", "title": "Hopkinsiella", "text": ""}
{"id": "1175490", "revid": "36426", "url": "https://it.wikipedia.org/wiki?curid=1175490", "title": "San Martino ad Argiano", "text": ""}
{"id": "1175496", "revid": "33751", "url": "https://it.wikipedia.org/wiki?curid=1175496", "title": "FIFA World Player Of The Year", "text": ""}
{"id": "1175502", "revid": "146092", "url": "https://it.wikipedia.org/wiki?curid=1175502", "title": "Chiesa di Sant'Antonio delle Monache a Port'Alba", "text": ""}
{"id": "1175506", "revid": "466539", "url": "https://it.wikipedia.org/wiki?curid=1175506", "title": "Taegu", "text": "Taegu (), il cui nome ufficiale \u00e8 Citt\u00e0 metropolitana di Taegu, \u00e8 una citt\u00e0 metropolitana della Corea del Sud. \u00c8 la quarta citt\u00e0 pi\u00f9 grande del paese dopo Seul, Pusan e Incheon, con una popolazione di quasi due milioni e mezzo di persone alla fine del 2005. Dal punto di vista amministrativo \u00e8 una citt\u00e0 metropolitana autoamministrata con rango di provincia.\nGeografia fisica.\nTerritorio.\nTaegu si trova in una valle circondata da basse montagne. A nord troviamo il monte Palgong, a sud il Biseul, a ovest il monte Gaya e a est varie colline pi\u00f9 basse. Il fiume Geumho scorre da nord a est e si getta nel fiume Nakdong a ovest.\nClima.\nTrovandosi in una valle, d'estate Taegu \u00e8 molto pi\u00f9 calda delle altre citt\u00e0 coreane. Le montagne circostanti rendono l'aria umida, mentre in inverno circolano fredde correnti. Tuttavia a Taegu si pu\u00f2 godere di un'ampia quantit\u00e0 di ore di sole annue.\nStoria.\nDurante il corso della storia, Taegu \u00e8 da sempre un importante crocevia per il trasporto, grazie alla sua posizione fra il fiume Geumho e il Nakdong. Durante la dinastia Joseon la citt\u00e0 era la capitale amministrativa, economica e culturale della regione Gyeongsang.\nMonumenti e luoghi d'interesse.\nIl buddhismo fior\u00ec vivacemente nel passato di Taegu, e tuttora permangono moltissimi templi a testimoniarlo.\nIl sito turistico pi\u00f9 famoso di Taegu \u00e8 il Buddha di pietra chiamato Gatbawi, sulla cima del monte Gwabong. \u00c8 famoso per il suo copricapo in pietra. \nSulle montagne circostanti si trovano diversi templi, mentre in centro si possono visitare alcuni edifici in stile occidentale, come la Cattedrale Gyesan.\nGeografia antropica.\nSuddivisioni amministrative.\nTaegu \u00e8 divisa in sette quartieri (\"Gu\") e una contea (\"Gun\").\nEconomia.\nTaegu \u00e8 la citt\u00e0 dell'industria manifatturiera per eccellenza in Corea del Sud. Gran parte della produzione riguarda tessile, metalli e macchinari. \n\u00c8 inoltre molto rinomata la qualit\u00e0 di mele che cresce attorno alla citt\u00e0. \nMolte compagnie come la Banca di Taegu, Korea Delphi e altre hanno sede a Taegu, e la stessa Samsung fu fondata in questa citt\u00e0.\nInfrastrutture e trasporti.\nImpianti sportivi.\nLo stadio di Taegu \u00e8 ad suo polivalente e pu\u00f2 ospitare circa 68.000 persone. L'impianto venne inaugurato nel 2001 e per costruirlo vennero spesa una somma equivalente a circa 265 milioni di dollari. In occasione dei Campionato mondiale di calcio 2002 lo \"Stadio di Taegu\" \u00e8 stato ridenominato \"Daegu World Cup Stadium\".\nTrasporti.\nTaegu \u00e8 collegata con la capitale Seul dal treno ad alta velocit\u00e0 KTX in circa 1 ora e mezza dalla stazione di Dongdaegu, situata nella zona orientale della citt\u00e0. In meno di un'ora \u00e8 possibile raggiungere la citt\u00e0 di Pusan a sud est.\nGli spostamenti urbani sono garantiti dalle due linee della metropolitana e dagli autobus urbani che passano per la stazione centrale. La citt\u00e0 \u00e8 servita anche dall'Aeroporto di Taegu.\nSport.\nEventi multisportivi.\nXXII Universiade.\nLa citt\u00e0 ha organizzato la XXII Universiade svoltasi dal 21 al 31 agosto 2003. Alla competizione multisportiva hanno partecipato atleti provenienti da 174 distinte nazioni, per competere in discipline di 14 differenti sport, per un totale di 185 gare. Le cerimonie di apertura e chiusura dei Giochi si sono svolte al \"Stadio di Taegu\".\nWorld Firefighters Games.\nA fine agosto 2010, la citt\u00e0 ha ospitato i World Firefighters Games, i giochi mondiali dei Vigili del Fuoco.\nAtletica leggera.\nNal 2007 la citt\u00e0 si \u00e8 aggiudicata l'organizzazione dei campionati iridati di atletica leggera 2011, superando le citt\u00e0 candidate rivali di Brisbane (Australia), G\u00f6teborg (Svezia) e Mosca (Russia). La competizione si \u00e8 svolta dal 27 agosto al 4 settembre 2011.\nCalcio.\nTaegu ha gi\u00e0 ospitato quattro partite, compresa la finale per il terzo posto, dei campionato mondiale di calcio 2002:\nIn citt\u00e0 \u00e8 presente la squadra di calcio Daegu Football Club. Il club \u00e8 stato fondato alla fine del 2002 ed ha fatto il suo debutto in K League Classic nel 2003. Storicamente il Daegu FC ha sempre militato nelle posizioni inferiori del K League Classic."}
{"id": "1175513", "revid": "1776051", "url": "https://it.wikipedia.org/wiki?curid=1175513", "title": "The Awakening (Caliban)", "text": "The Awakening \u00e8 il sesto album della band metalcore tedesca Caliban, pubblicato nel 2007."}
{"id": "1175514", "revid": "1842072", "url": "https://it.wikipedia.org/wiki?curid=1175514", "title": "Fsck", "text": "fsck (abbreviazione dalla lingua inglese di file system check oppure file system consistency check, \"controllo del file system\") \u00e8 un comando dei sistemi operativi Unix e Unix-like che effettua il controllo della coerenza dei dati presenti in un \"file system\" e, in caso di perdita parziale o totale di essi, ne permette, se possibile, il recupero dati. Inoltre, \u00e8 in grado di richiamare badblocks, il che gli consente anche di individuare i cluster danneggiati, e di contrassegnarli in modo da impedire al sistema di accedervi in futuro.\nDescrizione.\nSolitamente \"fsck\" \u00e8 eseguito automaticamente all'avvio del sistema per rilevare velocemente eventuali inconsistenze, ed in tal caso \u00e8 eseguito nuovamente per effettuare controlli pi\u00f9 approfonditi e tentare di porre rimedio agli errori rilevati; l'amministratore di sistema pu\u00f2 tuttavia invocarlo manualmente sulla riga di comando in caso di problemi con i \"file system\" in uso.\nIn passato alcuni sistemi operativi (specialmente quelli GNU/Linux nel caso di \"file system\" di tipo Ext2) avviavano automaticamente dei controlli approfonditi dopo che il \"file system\" era stato montato per un certo numero di volte, anche se il controllo iniziale non rilevava inconsistenze. Ci\u00f2 \u00e8 stato reso superfluo in seguito alla diffusione di \"file system\" con journaling.\nNormalmente \"fsck\" pu\u00f2 operare solo su \"file system\" non montati, o quantomeno montati in sola lettura. In caso contrario, la modifica concorrente del \"file system\" da parte del sistema operativo e di \"fsck\" pu\u00f2 portare ad una perdita di dati.\nDurante il ripristino di un \"file system\" danneggiato \u00e8 possibile che \"fsck\" trovi dei file e directory che non possono essere ricollocati automaticamente nella posizione originaria nella gerarchia in quanto le informazioni necessarie sono andate distrutte: in questo caso \"fsck\" li colloca nella directory speciale lost+found (letteralmente \"persi e ritrovati\") situata nella radice del \"file system\" ripristinato, da dove possono essere ricollocati manualmente nelle directory originarie o possono essere rimossi definitivamente.\nSintassi.\nLa sintassi del comando \"fsck\" \u00e8 specifica del particolare sistema operativo, tuttavia \u00e8 possibile ricondurla alla seguente forma generale:\n fsck [\"opzioni\"] \"filesystem\"\nIl parametro \"filesystem\" indica il dispositivo su cui risiede il \"file system\" da controllare: generalmente \u00e8 il nome del dispositivo a blocchi che lo contiene (ad es. /dev/lv01 o /dev/sda3).\nOpzioni.\nLe opzioni sono altamente dipendenti sia dal sistema operativo in uso che dal tipo di \"file system\" che si va a verificare, ma generalmente esse consentono di:"}
{"id": "1175517", "revid": "253269", "url": "https://it.wikipedia.org/wiki?curid=1175517", "title": "Brad Beyer", "text": "Biografia.\nSi \u00e8 diplomato alla Catholic Memorial High School.\nHa interpretato alcuni ruoli in \"Law &amp; Order\", \"Sex and the City\" e \"CSI Miami\". Ha preso parte ai film \"Cop Land\", \"Trick\", \"La figlia del generale\", \"42 - La vera storia di una leggenda americana\" e \"Pazzi in Alabama\". \u00c8 conosciuto soprattutto per aver recitato nella serie televisiva \"Jericho\"."}
{"id": "1175522", "revid": "767487", "url": "https://it.wikipedia.org/wiki?curid=1175522", "title": "Kikki Danielsson", "text": "Kikki Danielsson ha partecipato sia allo svedese Melodifestivalen che al norvegese Melodi Grand Prix ed all'Eurovision Song Contest due volte."}
{"id": "1175523", "revid": "72396", "url": "https://it.wikipedia.org/wiki?curid=1175523", "title": "Giacomo Maria Airoli", "text": "\u00c8 stato professore di lingua ebraica alla Pontificia Universit\u00e0 Gregoriana e poi prese il posto del Cardinale Giovanni Battista Tolomei sulla cattedra di controversie. La sua conoscenza dell'ebraico \u00e8 dimostrata dalla sua traduzione del sermone di Papa Clemente XI. \n\u00c8 autore di numerose dissertazioni sulle Scritture, per la gran parte sulle cronologie, che erano tenute in grande considerazione. L'elenco completo dei suoi lavori \u00e8 riportato in \"Biblioth\u00e8que de la Compagnie de Jesus\" (Paris, 1890), I, 717 di Carlos Sommervogel che ne enumera quattordici tra le quali:"}
{"id": "1175532", "revid": "773636", "url": "https://it.wikipedia.org/wiki?curid=1175532", "title": "Chiesa di San Lorenzo (Castelbonsi)", "text": "La chiesa di San Lorenzo si trova in localit\u00e0 Castelbonsi nel comune di San Casciano Val di Pesa. \nStoria.\nSorge in prossimit\u00e0 dei ruderi dell'antico castello di Castelbonsi, documentato per la prima volta nel 1228 ma sicuramente pi\u00f9 antico, che a partire dal XIII secolo fu dominio prima dei vescovi fiorentini poi della certosa del Galluzzo e dei Gherardini. Nel Quattrocento divenne propriet\u00e0 del notaio della Signoria Giovanni Petrini e pi\u00f9 tardi fu data in commenda all'ordine di Santo Stefano.\nLa chiesa apparteneva al piviere di Decimo e nel 1260 si impegn\u00f2 a pagare 10 staia di grano per il mantenimento dell'esercito fiorentino. Nelle decime del 1276 risulta tassata per cinque lire mentre per quella del 1302 per due lire e 10 soldi. Il patronato apparteneva al popolo come risulta da un atto del XIV secolo quando le venne unita la chiesa di San Donato a Valle Apertoli. Nel XVIII secolo le venne unito il popolo della vicina chiesa di Santa Margherita a Caserotta.\n\u00c8 stata soppressa nel 1986.\nArchitettura e patrimonio artistico.\nCompletamente rifatta agli inizi del Settecento, si presenta attualmente come una struttura fortificata che conserva all'esterno, inserito nella cinta muraria, un tabernacolo con la \"Madonna e il Bambino fra i Santi Francesco e Lorenzo\", attribuito al Maestro di Signa. All'altare \u00e8 un ciborio in pietra del XV secolo."}
{"id": "1175536", "revid": "36426", "url": "https://it.wikipedia.org/wiki?curid=1175536", "title": "Collegiata di San Cassiano", "text": "La collegiata di San Cassiano \u00e8 il principale luogo di culto cattolico di San Casciano in Val di Pesa.\nStoria.\nLa chiesa sorge sul culmine della collina che fa da spartiacque tra le valli della Greve e della Pesa.\nFin dall'epoca romana l\u00ec si intersecavano la Strada Regia Romana, che da Firenze portava a Siena e quindi a Roma, e la via che dalla piana dell'Arno conduceva nel Chianti o verso Volterra.\nL'antica Chiesa dedicata a San Cassiano di Imola dipendeva dalla vicina Pieve di Santa Cecilia a Decimo e risaliva al XII secolo ed era in stile romanico, probabilmente ad unica navata.\nLa sua storia \u00e8 legata a quella di San Casciano. Pi\u00f9 questo cresceva pi\u00f9 la chiesa aumentava di importanza giuridica. Nel 1487 fu elevata a Propositura e distaccata dalla Pieve di Decimo e in seguito, nel 1686, grazie ai fondi della famiglia Lucardesi, le fu conferito il titolo di Collegiata, l'unica con quella di Empoli a Sud della provincia di Firenze.\nNonostante la accresciuta importanza sul finire del XVIII secolo la chiesa era in condizioni fatiscenti tanto che il capitolo dei Canonici decise di ricostruirla.\nI lavori iniziarono nel 1793 e lo stile fu quello in voga al momento: il Neoclassicismo.\nIl progettista Lorenzo Pozzolini si era distinto soprattutto come costruttore di teatri quali quello di Anghiari e quello di Fucecchio. Lo spazio a disposizione era poco cos\u00ec si decise di abbattere l'oratorio della Santissima Annunziata che sorgeva alla sinistra della Chiesa.\nA causa delle enormi spese non fu possibile realizzare il campanile che rimase quello della precedente costruzione, piccolo e sproporzionato. Il campanile nel 1895 fu gravemente danneggiato del terremoto e fino al 1997 \u00e8 rimasto legato con longarine e catene per garantirne la staticit\u00e0.\nNel 1997 \u00e8 stato completamente restaurato, innalzato di alcuni metri e reso consono alla Collegiata.\nDescrizione.\nFacciata.\nLa facciata \u00e8 un rispettoso esempio dell'arte neoclassica. Si caratterizza per delle lesene e dei cornicioni che disegnano lo spazio scandito dalla finestra centrale e dai tre portali d'ingresso.\nNel 1966 nel corso di restauri all'edificio furono aperte le due finestre laterali.\nLa facciata \u00e8 conclusa da un timpano sulla cui sommit\u00e0, all'inizio del '900, furono poste alcune statue in terracotta dell'Impruneta.\nInterno.\nL'interno a cinque navate, in stile basilicale, \u00e8 spazioso e luminoso. Le due navate pi\u00f9 esterne in origine erano cappelle laterali.\nLa trasformazione da tre a cinque navate avvenne nel 1966. I lavori di restauro furono iniziati per adeguare l'edificio alle norme liturgiche emanate in seguito al Concilio Vaticano II.\nIn quell'occasione dal presbiterio fu rimosso il grande altare settecentesco sostituito dall'attuale semplice mensa rivolta verso i fedeli e venne costruito il ciborio con i marmi del vecchio altare. Dalle cappelle laterali furono tolte le balaustre e gli altari e lo spazio accresciuto messo a disposizione dei fedeli tramite due navate. Il pavimento che era a losanghe bianche e nere venne ricoperto di marmo rosa inquadrato da cornici di marmo bianco.\nSopra il portone d'ingresso si trova la cantoria di legno intagliato che ospita i resti dell'organo realizzato dalla ditta Agati-Tronci alla fine del XIX secolo riutilizzando il materiale di un precedente strumento costruito nel 1819-1821 da Filippo Tronci.\nCappelle.\nNavata destra.\nNella prima cappella sulla destra dopo l'ingresso c'\u00e8 il fonte battesimale. Nella lunetta in alto c'\u00e8 un affresco della fine del XIV secolo che ornava il portale della antica chiesa. Il soggetto dipinto \u00e8 la \"Madonna del Latte tra i santi Giovanni Battista e Stefano\".\n\u00c8 dedicata a san Carlo Borromeo. All'altare una tela raffigurante \"San Carlo\" realizzata nel 1617 e proveniente dalla chiesa di Sant'Andrea a Fabbrica.\nRicca di stucchi policromi \u00e8 dedicata a san Cassiano di Imola e in una teca sono raccolte le reliquie del santo: una mandibola e un femore. Il reliquiario \u00e8 a forma di ostensorio la cui base \u00e8 stata ricavata da un candeliere d'argento del 1706; la teca risale invece al 1853.\nDetta cappella del Crocifisso ospita un \"Crocifisso\" della scuola di Baccio da Montelupo. L'opera secondo la tradizione locale proviene dall\"oratorio dei Santi Antonio e Giuliano\" di propriet\u00e0 della Compagnia dei Battilani che aveva sede vicino alla chiesa della Misericordia.\nAlla fine della navata sono collocate due opere; una \"Circoncisione di Ges\u00f9\" di Francesco Curradi del 1605 e sulla porta che immette sul campanile \u00e8 posta una tela del primo Settecento raffigurante la \"Carit\u00e0\".\nAltare maggiore.\nLa pi\u00f9 importante opera custodita nella chiesa \u00e8 qui. Si tratta del \"Crocifisso\" ligneo di Baccio da Montelupo. Il Crocifisso proviene da una villa privata della Romola e fu donato nel 1948.\nNell'abside troneggia l'affresco raffigurante la \"Gloria di san Cassiano\". L'opera \u00e8 firmata e datata: Luigi Pistocchi di Faenza nel 1797.\nNavata sinistra.\nLa prima cappella dopo l'ingresso contiene una Piet\u00e0 dell'Ottocento particolarmente venerata a livello locale.\nVi si trova una tela del secolo XVII rappresentante la \"Sacra Famiglia con san Giovannino\".\nDetta la cappella della Madonna, al suo interno una tavola di fra Paolino da Pistoia (secolo XVI) rappresentante l\"Annunciazione\". Fino al 1796 la tavola era posta all'altare maggiore dell'oratorio dell'Annunziata, situato un tempo a fianco della collegiata. Nel quadro \u00e8 dipinto anche un panorama di Firenze visto da San Casciano, cos\u00ec come doveva apparire all'epoca.\nDetta cappella Lucardesi, venne costruita nel 1612 da questa famiglia. Si caratterizza per l'imponente altare marmoreo e per lo stile neoclassico.\nSull'altare si trova una raffigurazione della \"Madonna col Bambino\", affresco staccato del XV secolo attribuito alla scuola di Filippo Lippi donato alla chiesa da una famiglia locale. Sempre nella medesima cappella si trova un dipinto col \"Trionfo della Croce\", attribuito a Giovan Battista Montini (1612), e modificato nel 1796 per adattarlo all'altare.\nVi si trova una tela della \"Fede\". \u00c8 opera dello stesso artista della \"Carit\u00e0\" che si trova sull'altro lato.\nLa porta sottostante d\u00e0 accesso alla sacrestia.\nSacrestia.\nAll'interno della sacrestia si trovano varie opere degne di nota.\nLa pi\u00f9 importante \u00e8 il crocifisso ligneo attribuito alla bottega del Verrocchio. Si trova qui dal 1948; in precedenza ornava l'altare maggiore ma fu spostato per far posto a quello di Baccio da Montelupo. Altra opera interessante \u00e8 il \"Martirio di san Pietro da Verona\" di ignoto (copia da Tiziano), proveniente chiesa di San Pier di Sopra.\nIn sacrestia si trova anche un terzo quadro intitolato \"Sant'Antonio Abate che fa visita a san Paolo Eremita\"."}
{"id": "1175540", "revid": "2177038", "url": "https://it.wikipedia.org/wiki?curid=1175540", "title": "Scutigera coleoptrata", "text": "La scutigera (; Scutigera coleoptrata ()) \u00e8 un artropode chilopode grigio-giallastro con 15 paia di zampe. Originario della regione mediterranea, si \u00e8 diffuso in altre parti del mondo e vive solitamente negli ambienti abitati. \u00c8 un insettivoro, cio\u00e8 uccide e mangia insetti.\nDescrizione.\nLa scutigera adulta ha 15 lunghissime e delicate paia di zampe, ed un corpo rigido che le permette di correre con sorprendente velocit\u00e0 su pareti, soffitti e pavimenti. Il corpo \u00e8 grigio-giallastro e ha tre linee dorsali scure che lo percorrono in lunghezza. Anche le zampe hanno strisce nere. A differenza di molti altri chilopodi, la scutigera e i suoi parenti pi\u00f9 prossimi hanno occhi composti ben sviluppati.\nGli esemplari giovani hanno quattro paia di zampe alla nascita. Ne acquisiscono un altro paio con la prima muta e due paia con ognuna delle successive mute. Vivono dai tre ai sette anni, a seconda dell'ambiente. Curiosamente, i maschi di questa specie sono tra i pochi artropodi con genitali prensili.\nBiologia.\nLa scutigera si nutre di ragni, cimici, termiti, scarafaggi, pesciolini d'argento ed altri insetti domestici. Uccide la sua preda iniettando veleno attraverso il primo paio di zampe e non attraverso il morso come spesso si legge.\nLa scutigera depone le uova in primavera. In un esperimento effettuato in laboratorio con 24 scutigere \u00e8 stata deposta una media di 63 uova con un massimo di 151.\nDistribuzione e habitat.\nLa scutigera \u00e8 indigena della regione mediterranea, ma si \u00e8 diffusa attraverso buona parte dell'Europa, dell'Asia e del Nord America. Negli USA, si \u00e8 diffusa partendo dagli stati meridionali e dal Messico. Ha raggiunto la Pennsylvania nel 1849, New York nel 1885, il Massachusetts attorno al 1890 ed ora si estende ad ovest verso la costa della California e a nord nel Canada (Lewis 1981). La scutigera prospera anche negli stati del midwest, come il Michigan e l'Ohio.\nFuori dalle case, le scutigere preferiscono vivere in ambienti freschi e umidi. La maggior parte vive all'esterno, principalmente sotto grosse pietre, cataste di legna e soprattutto nei cumuli di compost. Nelle case si possono trovare in quasi ogni angolo: principalmente si trovano in cantine, bagni, lavanderie e cucine dove c'\u00e8 umidit\u00e0, ma anche in luoghi generalmente pi\u00f9 secchi come uffici, camere da letto e soggiorni.\n\u00c8 piuttosto normale vederle in primavera, periodo in cui escono a causa del clima pi\u00f9 caldo, ed in autunno, quando il freddo le spinge a trovare un riparo nelle case.\nRapporti con la specie umana.\nLa scutigera \u00e8 un animale inoffensivo per gli umani; anche se accade molto raramente, la scutigera pu\u00f2 pungere un essere umano ma soltanto quando, sentendosi aggredita, cerca l'ultima via di scampo. Quando succede, la puntura non \u00e8 peggiore di quella di un'ape. Generalmente si tratta di un leggero dolore e gonfiore nella zona della puntura, che normalmente sparisce nel giro di qualche ora. Tuttavia la puntura pu\u00f2 causare problemi di salute nei rarissimi casi di soggetti allergici al suo blandissimo veleno, simile a quello della maggior parte dei chilopodi. In alcuni casi si possono verificare delle eruzioni cutanee con piccoli rigonfiamenti, come ad esempio una reazione pruriginosa simile a una puntura di zanzara oppure una reazione allergica comparabile, in termini di dolore, alla puntura di un'ape.\nDal punto di vista antropico, si tratta di un animale molto utile, in quanto ripulisce le abitazioni da numerosi insetti dannosi quali zanzare, cimici dei letti, formiche, termiti, blatte o pesciolini d'argento.\nIl veleno della scutigera \u00e8 troppo debole per causare danni seri ad animali domestici come cani e gatti.\nLe tecniche di eliminazione della scutigera dalle case comprendono la deumidificazione delle aree in cui vivono, l'eliminazione di grosse popolazioni di insetti domestici, il sigillo delle crepe nei muri e l'assistenza di un disinfestatore."}
{"id": "1175551", "revid": "287204", "url": "https://it.wikipedia.org/wiki?curid=1175551", "title": "Piergiorgio Righele", "text": "Biografia.\nIl percorso musicale di Piergiorgio Righele si identifica con le interpretazioni, con i successi artistici e con i molti premi conseguiti nei concorsi di esecuzione polifonica, a livello nazionale ed internazionale, del coro da lui fondato e diretto dal 1967.\nRighele svolse un'intensa attivit\u00e0 come didatta, formando intere generazioni di direttori di coro. Fu presente come docente - assieme a Ren\u00e9 Clemencic, a Gary Graden, a Diego Fasolis - al \"Corso triennale di qualifica professionale per Direttori coro\" patrocinato dalla CEE e dalla Regione Toscana ed organizzato dalla Fondazione \"Guido d'Arezzo\" di Arezzo dal 1994 al 1996; collabor\u00f2 lungamente con l\"'Associazione per lo Sviluppo delle Attivit\u00e0 Corali\" (A.S.A.C.) del Veneto, tenendo Corsi di aggiornamento per direttori di coro.\nFormatosi in Canto Liturgico Cristiano ai Corsi Internazionali di Cremona promossi dall\"'Associazione Internazionale Studi di canto Gregoriano\" (AISCGre), sotto la direzione di Luigi Agustoni, fond\u00f2 nel 1994 ad Arenzano (Genova) il corso \"Canto gregoriano: testo, musica, rito\" insieme a Guido Milanese e con la collaborazione di Bonifacio (Giacomo) Baroffio, di Godehard Joppich e di Massimo Lattanzi.\nIl Maestro Righele fu inoltre attivo come docente in diversi corsi per la formazione dei cori (Coro \"Jacopo Tomadini\" di San Vito al Tagliamento, Associazione Corale \"Giuseppe Verdi\" di Teramo). Fu incaricato dall\"'Unione Societ\u00e0 Corali Italiane\" (USCI) della Provincia di Pordenone della preparazione tecnico-artistica del \"Coro Maschile Provinciale\", ora Officium Consort.\nMor\u00ec improvvisamente il 25 settembre 1997.\nIn memoriam.\nOgni anno nella Chiesa di Santa Libera di Malo, luogo a cui il maestro Righele era particolarmente legato, viene organizzato un concerto corale in sua memoria in cui si esibiscono i migliori cori italiani. L'Associazione Corale I Cantori di Santomio, l'ASAC Veneto, l'Amministrazione Comunale di Malo, per ricordare la figura del Maestro cinque anni dopo la sua prematura scomparsa, ha organizzato nel 2002 il Concorso internazionale di composizione corale \"Piergiorgio Righele\" vinto da Gianmartino Durighello.\nGli \u00e8 stata intitolata la Schola gregoriana Piergiorgio Righele di Pescara, attiva dal 1998."}
{"id": "1175552", "revid": "92723", "url": "https://it.wikipedia.org/wiki?curid=1175552", "title": "Incheon", "text": "Incheon (), ufficialmente denominata Citt\u00e0 metropolitana di Incheon, \u00e8 una citt\u00e0 della Corea del Sud.\nI primi accampamenti umani risalgono al periodo neolitico. In tempi moderni Incheon \u00e8 diventata molto importante per la sua posizione, sull'estuario del fiume Han e come porto commerciale. All'epoca della fondazione, nel 1883 fu chiamata Chemulpo (), e aveva solo 4.700 abitanti.\nOra Incheon ha quasi tre milioni di abitanti ed \u00e8 uno dei centri economici del paese assieme all'area Pusan-Jinhae.\nLa superficie della citt\u00e0 metropolitana \u00e8 di 964,53 km\u00b2 di cui il 21% \u00e8 coltivato a risaie e il 44% \u00e8 coperto da foreste e boschi.\n\u00c8 il porto pi\u00f9 importante della costa occidentale coreana e la terza citt\u00e0 pi\u00f9 grande della Corea, dopo Seul e Pusan, con una popolazione superiore ai due milioni e mezzo di unit\u00e0 alla fine del 2009.\nL'agglomerato urbano di Incheon, considerata la sua prossimit\u00e0 con la capitale (e il fatto che le metropolitane cittadine dei due centri sono collegate e in continuit\u00e0 fra loro), \u00e8 considerato parte dell'enorme Area metropolitana di Seul. Incheon rimane comunque una grande citt\u00e0 di per s\u00e9 e mantiene giurisdizione e amministrazione autonome rispetto a Seul. Dal punto di vista amministrativo \u00e8 una citt\u00e0 metropolitana autoamministrata con rango di provincia.\nStoria.\nLe prime informazioni riguardo Incheon provengono dai primi secoli dopo Cristo, durante il regno di Jangsu della dinastia Goguryeo, quando il sito aveva il nome di Michuhol. L'area sub\u00ec diverse ridenominazioni, fino ad assumere il nome attuale nel 1413 durante il regno di Taejeong della dinastia Joseon. Il nome Jemulpo venne utilizzato a partire dall'apertura del porto all'occidente nel 1883.\nDurante la Seconda guerra mondiale la citt\u00e0 fu una base dell'Impero del Giappone.\nIl 15 settembre 1950, truppe delle Nazioni Unite sbarcarono, durante la Guerra di Corea, nei pressi di Incheon dando cos\u00ec inizio all'omonima battaglia.\nIncheon era inizialmente parte della regione Gyeonggi, ma ottenne lo status di \"Citt\u00e0 autogovernata\" (ora metropolitana) il 1\u00ba luglio 1981.\nIl 2014 vi si sono svolti i Giochi Asiatici.\nGeografia antropica.\nSuddivisioni amministrative.\nIncheon \u00e8 divisa in 8 quartieri (\"gu\") e 2 contee (\"gun\").\nMonumenti e luoghi d'interesse.\nLa zona di Bupyeong \u00e8 una grande area di shopping, con un vasto centro commerciale sotterraneo contiguo alla stazione, dove le linee della metropolitana di Incheon si incontrano.\nCi sono anche molti monumenti, tra cui:\nIl governo di Incheon ha in programma una serie di restauri per la citt\u00e0 antica.\nUniversit\u00e0.\nL'Universit\u00e0 Inha(\uc778\ud558\ub300\ud559\uad50(\u4ec1\u8377\u5927\u5b78\u6821)) inizi\u00f2 la sua attivit\u00e0, come universit\u00e0 privata di ricerca al centro della citt\u00e0 di Incheon, Corea del Sud nel 1954, subito dopo la Guerra di Corea.\nInha \u00e8 un istituto risultato spiritualmente dalla collaborazione coreano-americana, anche nel suo nome: il morfema \"In\" (\uc778, \u4ec1) proviene dalla citt\u00e0 di Incheon e \"Ha\" (\ud558, \u8377) dalle Hawaii, Stati Uniti d'America.\nFondato come un politecnico, denominato Istituto della Tecnologia Inha(acronimo: IIT; Coreano, \uc778\ud558\uacf5\uacfc\ub300\ud559, Inha Gonggwa Daehak, colloquialmente Inhagongdae), l'universit\u00e0 \u00e8 stata ottenere riconoscimento nazionale successivamente e la reputazione di ricerca tecnologica, e soprattutto il ruolo e la contribuzione degli alumni ingegneri per sviluppo industriale del paese."}
{"id": "1175553", "revid": "773636", "url": "https://it.wikipedia.org/wiki?curid=1175553", "title": "Chiesa di Sant'Angelo (Vico l'Abate)", "text": "La chiesa di Sant'Angelo a Vico l'Abate \u00e8 situata nel comune di San Casciano in Val di Pesa, in provincia di Firenze, diocesi della medesima citt\u00e0.\nStoria.\nViene citata per la prima volta negli elenchi delle decime della diocesi di Firenze alla fine del XIII secolo e come suffraganea della pieve di Campoli ai primi del secolo successivo. Il nome che la caratterizza deriva dal patronato che ebbero su di lei gli abati di Passignano. Fu rifatta nel 1539, anno della sua nuova consacrazione.\n\u00c8 stata soppressa nel 1986. Viene utilizzata anche per registrazioni musicali.\nArchitettura e patrimonio artistico.\nPresenta una sola ampia navata rettangolare con copertura a capriate e facciata con portale rinascimentale e finestra settecentesca soprastante.\nNelle sue strutture di base l'edificio \u00e8 riferibile al XIV secolo.\nOpere gi\u00e0 in loco.\nDa questa chiesa provengono le due opere pi\u00f9 prestigiose del Museo di San Casciano: il dossale di \"San Michele Arcangelo e storie della sua leggenda\", opera di Coppo di Marcovaldo, e la \"Madonna col Bambino\" di Ambrogio Lorenzetti."}
{"id": "1175557", "revid": "322321", "url": "https://it.wikipedia.org/wiki?curid=1175557", "title": "Ercole Domenico Monanni", "text": "Biografia.\nNato nell'Isola di Creta nel 1631 da una ricca famiglia monterchiese, \u00e8 dottore \"in utroque iure\" a Pisa e poi vicario generale e vicario capitolare della sede suburbicaria di Velletri. Il 22 agosto 1667 \u00e8 eletto vescovo di Terracina, Priverno e Sezze da papa Clemente IX.Muore a Terracina nel giugno 1710."}
{"id": "1175559", "revid": "339392", "url": "https://it.wikipedia.org/wiki?curid=1175559", "title": "Pay It in Metal", "text": ""}
{"id": "1175564", "revid": "146644", "url": "https://it.wikipedia.org/wiki?curid=1175564", "title": "Thomas Crean", "text": ""}
{"id": "1175565", "revid": "1573940", "url": "https://it.wikipedia.org/wiki?curid=1175565", "title": "Goniodoridella savignyi", "text": "Goniodoridella savignyi \u00e8 un mollusco nudibranchio della famiglia Goniodorididae.\nDistribuzione e habitat.\nLa specie \u00e8 diffusa nella fascia tropicale e subtropicale dell'oceano Pacifico occidentale (Giappone, Corea del Sud)."}
{"id": "1175566", "revid": "1573940", "url": "https://it.wikipedia.org/wiki?curid=1175566", "title": "Goniodoridella", "text": "Goniodoridella \u00e8 un genere di molluschi nudibranchi della famiglia Goniodorididae.\nTassonomia.\nComprende le seguenti specie:"}
{"id": "1175568", "revid": "106908", "url": "https://it.wikipedia.org/wiki?curid=1175568", "title": "Chiesa di Sant'Andrea (San Casciano in Val di Pesa)", "text": "La chiesa di Sant'Andrea (Sant'Andrea Corsini) o, come \u00e8 localmente conosciuto, il convento dei Cappuccini si trova a San Casciano in Val di Pesa.\nStoria.\nLa presenza dei Cappuccini a San Casciano \u00e8 nota gi\u00e0 dalla seconda met\u00e0 del Cinquecento quando possedevano un modesto ospizio nell'allora via dell'Olio (oggi via Roma), di fronte alla chiesa di Santa Maria del Ges\u00f9. Nel secolo seguente il piccolo ospizio non era pi\u00f9 in grado di soddisfare le esigenze dei frati e perci\u00f2 si rese necessario un nuovo convento. Ermenegildo Francolini nel suo libro scrive: \nIn questo passo c'\u00e8 spiegato tutto l'inizio della vicenda. Le due famiglie cedettero dei loro terreni contigui: i Lucardesi il terreno volto verso San Casciano e i Corsini quello volto verso Mercatale; la costruzione avvenne tra il 1644 e il 1656. Ma altri eventi l'avevano preceduta.\nNel settembre del 1643 avvenne un fatto miracoloso: proprio nella valle sottostante un bambino di San Casciano avrebbe avuto la visione di sant'Antonio Abate. Tre settimane dopo, una domenica dell'ottobre 1643, part\u00ec dalla pieve di Santa Cecilia a Decimo una processione a cui parteciparono molti prelati dei dintorni, ben 30 frati cappuccini e gran parte della popolazione. La processione aveva lo scopo di portare una pesante croce in legno nel terreno prescelto per la costruzione. I riti si svolsero sotto la guida del pievano di Decimo Filippo di Bardo. I lavori iniziarono nel giugno 1644 e furono guidati prima da padre Vittorio da Firenze e in seguito da padre Bernardino anche lui di Firenze.\nIl primo edificio ad essere costruito fu la cappella posta sulla sinistra della chiesa, opera realizzata a spese di tale Niccol\u00f2 Gherardi di San Casciano, che l'anno successivo venne inaugurata e intitolata a San Francesco. Nell'estate del 1646 erano ormai costruiti il refettorio, due foresterie e parte del dormitorio con dieci celle abitabili. In un secondo tempo furono costruiti la cucina, la chiesa e il coro, la sacrestia e la cappella interna. Qualche anno pi\u00f9 tardi il complesso venne completato con la costruzione del chiostro, della cisterna e della clausura. I lavori vennero inizialmente sostenuti dalle donazioni dei Sancascianesi ma in seguito tutte le spese se le accoll\u00f2 la famiglia Corsini.\nLa consacrazione avvenne il 2 luglio 1656 con l'intitolazione della chiesa a sant'Andrea Corsini e nel 1660 venne costituita la prima famiglia di dodici frati sotto la guida di padre Anselmo Bambagini di San Casciano. In seguito, per almeno un altro decennio, il complesso fu interessato da lavori che portarono alla costruzione della libreria, di un'infermeria, di una decina di celle ma soprattutto si arricch\u00ec la chiesa con opere d'arte.\nIl convento venne soppresso il 30 settembre 1810 e divenne di propriet\u00e0 del Demanio Imperiale che lo diede in affitto fino al 1815 quando vi tornarono i frati. Nel 1845 vi fu sepolto Neri Corsini. Il convento appartiene tuttora alla famiglia Corsini.\nDescrizione.\nLa chiesa presenta una facciata molto semplice e lineare caratterizzata dalla presenza di un portico a tre fornici, le cui colonne sono concluse da capitelli corinzi.\nL'interno \u00e8 ad una sola navata coperta a capriate; la zona presbiterale \u00e8 separata dal resto dell'aula da un arcone a tutto sesto; sulla chiave di volta dell'arco \u00e8 posto uno stemma policromo dei Corsini/Machiavelli. La fiancata sinistra presenta tre cappelle dedicate, la prima a san Felice e con all'altare una tela raffigurante \"Madonna col Bambino e san Felice\" coeva alla costruzione della chiesa, la seconda alla Madonna con un tabernacolo al cui interno vi \u00e8 una statua in cera raffigurante il \"volto della Madonna addolorata\" dono del granduca Pietro Leopoldo nel 1778 e la terza a San Francesco con all'interno un quadro raffigurante \"San Francesco\" proveniente dalla Galleria Corsini di Roma. Gli arredi lignei di queste cappelle cos\u00ec come l'altare maggiore sono stati realizzati internamente al monastero da abili frati intagliatori.\nL'altare maggiore \u00e8 decorato con una tela raffigurante la \"Gloria di sant'Andrea Corsini\" e da un ciborio in alabastro di Volterra; questo ciborio venne qui collocato il 12 marzo 1664, solo dopo che i frati ebbero ricevuto il permesso dal vescovo di Firenze poich\u00e9 tale ciborio era ritenuto troppo ricco per un convento francescano. Dietro all'altare maggiore vi \u00e8 il coro con gli stalli in legno e sulla parete destra \u00e8 collocata una terracotta invetriata raffigurate l\"'Adorazione del Bambino\", copia da Andrea della Robbia donata al convento da una famiglia.\nAll'interno del convento, molto bello, anche se piccolo e raccolto \u00e8 il chiostro e nel refettorio fa bella mostra un affresco raffigurante la \"Fuga in Egitto\" e due paliotti del XVIII secolo raffiguranti rispettivamente \"Sant'Andrea Corsini\" e \"San Felice\".\nTutto il complesso \u00e8 inserito all'interno di un boschetto che fa di questa parte del paese un'insolita oasi di tranquillit\u00e0. Il convento confina con Villa Le Corti."}
{"id": "1175569", "revid": "29244", "url": "https://it.wikipedia.org/wiki?curid=1175569", "title": "Pelagella paretii", "text": ""}
{"id": "1175571", "revid": "599013", "url": "https://it.wikipedia.org/wiki?curid=1175571", "title": "Pascal Cygan", "text": "Carriera.\nClub.\nPascal Cygan \u00e8 cresciuto nelle giovanili del ES Wasquehal fin quando, nel 1995 non viene notato dal Lilla che lo mette sotto contratto. Fa il suo debutto in Ligue 1 nel 1995 e nel 1997 vive la retrocessione del Lilla in Ligue 2, dove passa 2 stagioni, prima di tornare in Ligue 1.\nCi rimane fino al 2002 quando va in FA Premier League, prelevato dall': qui rimane per quattro stagioni, vincendo un campionato inglese e due FA Cup. Il 31 agosto 2006 si trasferisce nella Primera Divisi\u00f3n per giocare con il Villarreal. Tre anni pi\u00f9 tardi firma per il Cartagena, scendendo in Segunda Divisi\u00f3n spagnola."}
{"id": "1175572", "revid": "248219", "url": "https://it.wikipedia.org/wiki?curid=1175572", "title": "Pelagella", "text": ""}
{"id": "1175576", "revid": "773636", "url": "https://it.wikipedia.org/wiki?curid=1175576", "title": "Chiesa di San Francesco (San Casciano in Val di Pesa)", "text": "La chiesa di San Francesco \u00e8 un edificio sacro con annesso convento situato a San Casciano in Val di Pesa.\nStoria.\nL'edificazione del convento avvenne grazie alla generosit\u00e0 di Giuliano Castrucci, un ricco mercante sancascianese devoto di san Francesco di Assisi. La famiglia Castrucci aveva costruito, all'interno del borgo, un oratorio per i frati francescani ma col tempo era diventato insufficiente e cos\u00ec decisero di costruirne uno pi\u00f9 grande.\nIl convento venne consacrato il 15 agosto 1492. Nel 1600 venne costruito il campanile e la chiesa trasformata in stile barocco nel corso del XVIII secolo, rimase di propriet\u00e0 dei frati francescani fino al 1810 quando il governo napoleonico eman\u00f2 il decreto datato 13 settembre 1810 in cui tutti i beni ecclesiastici vennero incamerati dallo stato per usarli per usi comunitari. Il convento e la chiesa inoltre vennero messi a soqquadro, gli arredi sacri vennero distrutti, la cospicua biblioteca alienata, l'organo, opera di Luciano d'Onofrio, venne venduto e distrutti furono tutti gli stalli del coro. La profanazione del 1810 \u00e8 ben descritta nel diario del Padre Francesco Berchielli di Bagno a Ripoli:\nNel 1827 il campanile, ormai pericolante, venne rifondato. Nel 1866, a seguito delle leggi Siccardi, i frati furono nuovamente cacciati dal convento ma la chiesa rimase attiva, sotto la custodia di due frati e due conversi. Tutto il complesso venne riorganizzato: alcune stanze furono lasciate ai frati rimasti, il resto fu affittato; una buona parte dei vani pi\u00f9 l'orto e il bosco and\u00f2 ad un medico del paese, un'altra parte divenne asilo infantile con annesso appartamento per la direttrice e il rimanente fu lasciato vuoto. Grazie all'indifferenza con la quale il municipio amministrava il complesso i frati lentamente rientrarono. Nel 1873 l'asilo fu trasferito all'interno del borgo e qui vi furono insediate tre classi elementari maschili. Intanto la comunit\u00e0 di frati aveva ripreso la sua vita regolare tanto che nel 1877 ospitarono il Ministro Generale dell'Ordine Bernardino da Portogruaro. La chiesa per\u00f2 versava in pessime condizioni e solo grazie ad un prestito popolare di ottomila lire si riusc\u00ec a restaurala e una volta conclusi i lavori l'arcivescovo di Firenze Eugenio Cecconi la benedisse.\nNel 1883 il comune di San Casciano decise di vendere il complesso e si fece avanti un certo Sainati di Pescia che qui voleva aprire una filanda. Il comune apr\u00ec l'asta con un prezzo di partenza di 50.000 lire, a quel punto i frati temendo di perdere il convento a causa dei raddoppi del prezzo offrirono 72.000 lire, di cui 30.000 le versarono subito e il resto a rate.\nDuramente danneggiata durante la Seconda guerra mondiale, all'inizio degli anni '70 nel convento vivevano solo due frati e un fratello laico e cos\u00ec il comune decise l'alienazione. Seguirono le proteste dei frati rimasti e della popolazione che lanci\u00f2 una petizione popolare. Le proteste andarono a buon fine e il 4 novembre 1978 il monastero accolse una comunit\u00e0 di monache Clarisse di clausura provenienti da Volterra.\nDescrizione.\nLa facciata \u00e8 caratterizzata da un portico a sette logge realizzato nel 1749, le cui colonne a pilastro cruciforme sono in pietra serena. Sotto il porticato la porta situata sulla destra dava accesso alla cappella della \"Compagnia di Sant'Antonio abate\" mentre un'analoga apertura posta sulla sinistra dava accesso alla \"cappella delle Stimmate\" in seguito trasformata in parlatorio; sopra questa porta un'iscrizione ricorda che la cappella venne edificata a spese di Raffaello Bambagini nel 1624, appartenente ad una famiglia che nel borgo di San Casciano negli stessi anni commission\u00f2 anche due altari e i relativi quadri di Jacopo Vignali per la chiesa della Misericordia.\nL'interno si presenta nella forma conferitagli dopo la ricostruzione del secondo dopoguerra. Si tratta di una chiesa ad aula unica coperta a capriate e terminante con un'abside semicircolare divisa in tre vele. Al presbiterio si accede da un grande arco in pietra serena e il vano, molto profondo, presenta una copertura con volta a botte e due finestre a timpano e precede la cupola poggiante su quattro pennacchi decorati con altrettanti tondi raffiguranti santi francescani: San Bernardino da Siena, San Ludovico di Tolosa, San Bonaventura e San Francesco. Nella parete di fondo dell'abside \u00e8 collocato l'organo a canne Tamburini \"opus 387\", costruito nel 1957 in sostituzione di un precedente strumento di Michelangelo Paoli del 1820 (a 19 registri), distrutto nel bombardamento nel 1944; esso \u00e8 a trasmissione elettrica, con 15 registri su due manuali e pedale.\nIl bianco con cui \u00e8 dipinto l'interno e l'insieme degli elementi portanti e le modanature in pietra serena, danno all'aula ecclesiale una immagine rinascimentale-brunelleschiana. Dopo la porta di ingresso ci sono due cappelle; nella cappella di sinistra \u00e8 collocata la tavola di Biagio di Antonio, un pittore attivo a Firenze ma originario di Faenza, raffigurante \"Madonna del Latte tra la Maddalena e San Francesco\".\nSull'altare della parete di destra \u00e8 collocato un \"Crocifisso\" ligneo del 1360-1370 donato a questo convento nel 1815 e proveniente dalla chiesa di Santo Stefano a Paterno nel piviere di San Pietro a Ripoli; la donazione comprendeva anche due statue dei dolenti, ovvero la \"Madonna\" e \"San Giovanni\", di cui oggi non resta traccia.\nIl convento, a causa della stretta clausura vigente, non \u00e8 visitabile ma degni di nota sono il chiostro e il refettorio.\nIl chiostro venne quasi completamente distrutto durante l'ultima guerra e una volta ricostruito vi \u00e8 stato collocato quanto resta degli affreschi raffiguranti la \"Vita e Miracoli di San Francesco\" realizzati tra il 1734 e il 1735 da Gaetano Castellani, Mauro Soderini e Antonio Domenico Bamberini.\nIl refettorio venne costruito grazie ad una donazione fatta al convento da Carlo VIII Re di Francia, qui ospitato nel 1494 e a ricordo vi \u00e8 collocato uno stemma con i gigli di Francia. Il refettorio, alla pari di altri suoi simili, venne decorato con un \"Cenacolo\", in questo caso si pittore chiamato fu Lorenzo Cresci nel 1562; in questo cenacolo interessante \u00e8 la lunetta di destra dove dietro alla tavola imbandita e agli apostoli \u00e8 visibile, nello sfondo, una veduta di San Casciano come appariva alla met\u00e0 del XVI secolo."}
{"id": "1175577", "revid": "287204", "url": "https://it.wikipedia.org/wiki?curid=1175577", "title": "Bayt al-\u1e24ikma", "text": "Bayt al-\u1e24ikma (ovvero \"la Casa della Sapienza\", ) \u00e8 il nome dato alla prima e tra le pi\u00f9 importanti istituzioni culturali del mondo arabo-islamico, fulcro dell'epoca d'oro islamica.\nDescrizione.\nNata inizialmente a Baghdad come biblioteca privata del Califfo abbaside H\u0101r\u016bn al-Rash\u012bd, la \"Bayt al-\u1e24ikma\" fu grandemente ampliata a partire dall'832 da suo figlio e successore al-Ma\u02bem\u016bn che la affid\u00f2 alle cure di Sahl b. H\u0101r\u016bn e di Salm, dotandola di un patrimonio librario che raggiunse, al momento della sua massima acme, la cifra sbalorditiva di quasi mezzo milione di volumi. Cifra che in s\u00e9 \u00e8 del tutto ragguardevole anche si trascurasse il fatto che ogni volume poteva ospitare (e, di fatto, assai spesso ospitava) due o pi\u00f9 opere, molto sovente scritte in margine, secondo una logica di accostamento concettuale diventata poi classica nella storia dell'editoria, manoscritta e non, arabo-islamica.\nCos\u00ec - solo a titolo esemplificativo - si usava pubblicare congiuntamente (e ci\u00f2 accade ancor oggi) le opere mistiche di \u02bfAbd al-Gh\u0101n\u012b al-N\u0101bulus\u012b e di Ibn S\u012br\u012bn, ovvero quelle naturalistico-sapienziali di Ab\u016b Ya\u1e25y\u0101 al-Qazw\u012bn\u012b e di Dam\u012br\u012b.\nLa novit\u00e0 della \"Bayt al-\u1e24ikma\" non era peraltro solo quella di costituire la pi\u00f9 grande biblioteca del mondo arabo-islamico (in un'epoca in cui le pi\u00f9 accreditate biblioteche cristiane latine non giungevano neppure al migliaio di esemplari, tra l'altro d'interesse quasi esclusivamente religioso, visto il sospetto con cui la Chiesa guardava le opere dell'antica saggezza \"pagana\"), con opere in lingua greca, siriaca, ebraica, copta, medio-persiana e sanscrita, ma anche quella di servire come Universit\u00e0 pubblica dove svolgere corsi d'istruzione superiore e, nel caso della disciplina medica, di far funzionare un ospedale (\"b\u012bm\u0101rist\u0101n\") cui avevano libero e gratuito accesso tutti i malati, di ogni sesso e razza.\nCome nosocomio la \"Bayt al-\u1e24ikma\" aveva un modello straordinario cui ispirarsi: quello di Jund\u012bsh\u0101p\u016br dove, fin dall'epoca sasanide si era andata raccogliendo tutta la pi\u00f9 avanzata conoscenza medica del tempo: da quella persiana stessa a quella greca, da quella indiana a quella siriaca.\nEbbe anche un osservatorio astronomico (scienza in cui rifulse il genio islamico, sostenuto dagli studi d'et\u00e0 ellenistica, da quelli d'et\u00e0 persiana sasanide e da quelli indiani) e in questa sede furono migliorate le Tavole risalenti all'et\u00e0 sasanide e che erano note come \"Z\u012bj Sind Hind\", , ossia \"Tavole astronomiche del Sind e dell'Hind\", che rappresentarono uno straordinario progresso rispetto a quelle risalenti a Claudio Tolomeo e che, alla fine del XV secolo, saranno usate da Cristoforo Colombo per la sua navigazione oceanica verso le Indie Occidentali.\nRimasta per secoli una delle opere pi\u00f9 alte realizzate dall'ingegno umano in ambito islamico, la \"Bayt al-\u1e24ikma\" non sopravvisse ai vari sconquassi subiti dalla capitale abbaside: incendi, guerre civili e, infine, nel 1258, la devastante irruzione dei Mongoli di Hulegu (Presa di Baghdad).\nIl numero di volumi perduti per sempre \u00e8 difficilmente quantificabile ma, a parziale sollievo dei dotti, rimanevano altre biblioteche non meno ammirevoli: dalla cairota \"D\u0101r al-\u1e24ikma\" (\"Sede della Sapienza\") fatimide a quella omayyade di al-Andalus, voluta dal califfo al-\u1e24akam II, oltre a quelle di privati che, come fu il caso di un bibliofilo di Cordova, superavano per quantit\u00e0 la stessa Biblioteca califfale cordovana.\nEsponenti illustri.\nAlcune delle personalit\u00e0 pi\u00f9 eminenti che contribuirono alla vita del \"Bayt al-\u1e24ikma\":\nLo scetticismo di Gutas.\nAlla \"Bayt al-\u1e24ikma\" ha dedicato alcune pagine Dimitri Gutas nel suo \"Pensiero greco e cultura araba\". In esse lo studioso statunitense esprime tutto il suo scetticismo circa la reale ampiezza, se non proprio esistenza, dell'istituzione califfale, che egli \u00e8 propenso a credere fosse comunque stata assai pi\u00f9 contenuta rispetto a quanto tramandato dalle tradizioni sunnite, spesso suffragate da una scarsa documentazione (anche se occorre ricordare che tra queste ultime figurano personalit\u00e0 di spicco quali Ibn al-Nad\u012bm, col suo \"Fihrist\", e Y\u0101q\u016bt, col suo \"Irsh\u0101d al-ar\u012bb il\u0101 ma\u02bfrifat al-ad\u012bb\")\nAnche ammettendone l'esistenza, Gutas \u00e8 propenso a credere che la \"Bayt al-\u1e24ikma\" non fosse tanto diversa per dimensioni dalle istituzioni bibliotecarie, gi\u00e0 esistenti in et\u00e0 sasanide, che non erano altro che depositi relativamente contenuti di opere storiche, riguardanti la Persia, riscritte in versi poetici. \nL'ipotesi di Gutas potrebbe trovare un qualche conforto nella tradizione islamica che riferisce della costruzione di una \"Khiz\u0101nat al-\u1e24ikma\" (Tesoro della sapienza), prodromo della successiva \"Bayt al-\u1e24ikma\", da parte del Califfo abbaside H\u0101r\u016bn al-Rash\u012bd, la cui dimensione contenuta era in effetti quella tipica di una biblioteca \"privata\".\nDominique Sourdel non appare tuttavia altrettanto dubbioso nel lemma da lui curato sulla \"Bayt al-\u1e24ikma\" per l\"'Encyclopaedia of Islam\", quando ricorda come in quello stesso III secolo dell'Egira/IX secolo, \u00abseveral scientific libraries, owing their existence to private initiative\u00bb, mentre un ulteriore elemento di perplessit\u00e0 circa il radicale scetticismo di Gutas deriva infine dalla costruzione al Cairo, di due secoli successiva, da parte della fortemente antagonistica e concorrenziale dinastia califfale fatimide, di una \"D\u0101r al-\u1e24ikma\", organizzata visibilmente sul medesimo modello dell'istituzione abbaside, cos\u00ec come descritto dalla tradizione islamica sciita."}
{"id": "1175578", "revid": "19580", "url": "https://it.wikipedia.org/wiki?curid=1175578", "title": "Comune finlandese", "text": ""}
{"id": "1175584", "revid": "453768", "url": "https://it.wikipedia.org/wiki?curid=1175584", "title": "Torri costiere della provincia di Grosseto", "text": "Le torri costiere della provincia di Grosseto furono costruite, a partire dal IX-X secolo, per poter difendere l'intero litorale dell'attuale provincia di Grosseto.\nStoria.\nLe prime fortificazioni furono costruite dai Pisani, dai Senesi e dalla famiglia Aldobrandeschi (a capo dei territori della Contea di Sovana e della Contea di Santa Fiora), in posizioni strategiche per svolgere funzioni divensive ed offensive, o semplici attivit\u00e0 di avvistamento, al fine di prevenire possibili incursioni piratesche.\nDal Cinquecento in poi, furono realizzate nuove torri e fortificazioni, con l'intento di migliorare ulteriormente il preesistente sistema difensivo. Proprio in quest'epoca, l'attuale territorio costiero della provincia di Grosseto si ritrov\u00f2 suddiviso in tre distinti stati: l'estremit\u00e0 settentrionale apparteneva al Principato di Piombino, l'area meridionale che comprendeva gli attuali comuni di Orbetello e Monte Argentario allo Stato dei Presidii, mentre tutto il rimanente territorio era amministrato dal Granducato di Toscana.\nTra la seconda met\u00e0 del Cinquecento e il secolo successivo, fu notevolmente implementato dagli Spagnoli il sistema difensivo costiero dello Stato dei Presidii, con la riqualificazione delle preesistenti strutture e la costruzione di numerose nuove fortificazioni.\nElenco di fortificazioni e torri costiere.\nDi seguito, \u00e8 riportato l'elenco delle fortificazioni e delle torri costiere della Provincia di Grosseto suddivise per singolo Comune."}
{"id": "1175587", "revid": "773636", "url": "https://it.wikipedia.org/wiki?curid=1175587", "title": "Chiesa di Sant'Andrea a Luiano", "text": "La chiesa di Sant'Andrea a Luiano \u00e8 un luogo di culto cattolico situato nel comune di San Casciano in Val di Pesa.\nStoria.\nLa chiesa era situata nella corte castrense di Luiano, nominato quale possesso carolingio nel luglio 1093. La prima menzione della chiesa risale ad un documento spedito da Papa Adriano IV alla pieve dell'Impruneta in cui si confermavano i diritti della pieve sulle suffraganee. In un documento datato 12 ottobre 1160 il patronato della chiesa fu passato alla Badia a Passignano da Papa Alessandro III, ma in un documento del 1291 Papa Niccol\u00f2 IV la confermava nuovamente alla pieve dell'Impruneta.\nNelle tasse da pagare per il mantenimento dell'esercito fiorentino nel 1260 risulta che il popolo della chiesa non navigava in buone acque tanto che il suo rettore Cambio Martelli si impegnava a pagare solo 3 staia di grano, nelle decime del 1296 e del 1303 la chiesa pur non esente non era in grado di pagare alcunch\u00e9.\nIl fatto di essere poco redditizia consent\u00ec per\u00f2 ai popolani di avere una certa autonomia tanto che riunitosi presso la chiesa il 30 maggio 1318 elessero autonomamente il loro rettore.\nNonostante le esigue rendite presso la chiesa era attivo un romitorio agostiniano e nel 1338 venne acquistata una campana sulla quale \u00e8 incisa la seguente iscrizione: \nLa chiesa venne annessa alla pieve dell'Impruneta nel 1575. Nel 1635 il campanile venne dotato di una seconda campana e venne anche rialzato.\nGravemente danneggiata dal terremoto del 18 maggio 1895, venne inizialmente sommariamente restaurata. Un restauro pi\u00f9 completo venne eseguito subito dopo la seconda guerra mondiale dalla architetto Guido Morozzi.\nNel 1961 la chiesa venne annessa alla chiesa di San Giorgio in Poneta e nel 1986 alla chiesa di Mercatale Val di Pesa.\nDescrizione.\nLa chiesa sorge isolata dall'abitato di Luiano. \u00c8 costituita da un'aula rettangolare a navata unica, coperta a tetto e dotata di un'abside semicircolare. Grazie ai restauri effettuati dopo la seconda guerra mondiale si possono vedere le linee generali e i dettagli. Viene datata tra la fine del XII secolo e l'inizio del XIII secolo.\nEsterno.\nLa facciata a capanna \u00e8 costituita da un portale con architrave in arenaria e da un arco a tutto sesto sovrastati da una monofora architravata. Sul fianco posto a sud si apre un portale laterale, probabilmente coevo alla costruzione dell'edificio. Il portale \u00e8 architravato e archivoltato; accanto ad esso il paramento murario appare rifatto, infatti fino all'ultima guerra alla chiesa si appoggiava la canonica.\nIl fianco nord \u00e8 privo di aperture e vi appaiono ricuciture del paramento realizzate con barre di arenaria e tamponate con detriti; ad esso si appoggia la sagrestia.\nDi maggiore importanza \u00e8 la tribuna dove sono collocati l'abside e il campanile a vela biforo. L'abside semicilindrica \u00e8 aperta da una monofora coronata da un archivolto monolitico ed \u00e8 concluso da una cornice a gola dritta; per la realizzazione \u00e8 stato usato del serpentino, una pietra non disponibile nella zona, e alcune bozze di calcare di colore pi\u00f9 chiaro. Sul fianco sinistro si eleva il campanile. Della struttura originale del campanile rimangono solamente due pilastrini di calcare e la colonnetta che ora \u00e8 stata riconvertita in leggio ed \u00e8 collocata all'interno.\nLa colonnetta mostra dei chiari segni di erosione tale da far collocare la sua posizione iniziale all'esterno; \u00e8 sormontato da un capitello di stile lucchese che \u00e8 decorato con foglie d'acanto disposte agli angoli e da quattro teste antropomorfe che sporgono dal \"k\u00e0lathos\".\nInterno.\nRecentemente restaurato, l'interno presenta un paramento murario regolare in calcare, tranne in alcuni punti: la calotta absidale, incorniciata da un perfetto arco a tutto sesto, \u00e8 rivestita con ciottoli di fiume affogati nella malta; l'arco del portale della controfacciata \u00e8 realizzato con pietre di serpentino.\nNelle pareti ai lati dell'abside sono stati realizzati due piccoli tabernacoli: quello di destra in epoca rinascimentale; quello di sinistra risale al XIV secolo. Un'altra monofora simile a quella posta in facciata si apre sulla parete di destra.\nLe pareti laterali sono realizzate con conci di alberese di coloro ocra spianati ad ascettino, quelli originali sono di tonalit\u00e0 pi\u00f9 scura mentre quelli ripristinati sono pi\u00f9 chiari,\nLe superfici delle pareti laterali erano decorate a monocromo e, dopo i lavori di restauro effettuati dalla Soprintendenza che hanno comportato lo stonacamento, sono apparsi tracce di affreschi risalenti al XIV secolo. Il frammento pi\u00f9 importante in cui \u00e8 raffigurato \"Sant'Andrea\" \u00e8 attribuito ad un ignoto maestro di scuola fiorentina ed adesso \u00e8 esposto nel Museo di San Casciano."}
{"id": "1175594", "revid": "1632387", "url": "https://it.wikipedia.org/wiki?curid=1175594", "title": "Look at Yourself", "text": "Look at Yourself \u00e8 il terzo album in studio del gruppo musicale britannico Uriah Heep pubblicato nell'ottobre 1971. \u00c8 il primo disco del gruppo con Ian Clarke in formazione."}
{"id": "1175599", "revid": "729019", "url": "https://it.wikipedia.org/wiki?curid=1175599", "title": "19P/Borrelly", "text": "La cometa Borrelly, formalmente 19P/Borrelly, \u00e8 una cometa periodica del Sistema solare, appartenente alla famiglia delle comete gioviane. Fu scoperta da Alphonse Louis Nicolas Borrelly durante una normale ricerca di comete a Marsiglia, il 28 dicembre 1904. \u00c8 stata analizzata da vicino dalla sonda Deep Space 1. A differenza delle altre comete e secondo i dati inviati dalla sonda, la superficie sarebbe secca e priva di ghiaccio.\nLa cometa ha effettuato diversi passaggi moderatamente ravvicinati con Giove che ne hanno perturbato l'orbita nel corso dei secoli. L'ultimo incontro, previsto per il 14 maggio 2019, \u00e8 avvenuto ad una distanza di 0,44\u00a0UA e ha causato una riduzione della distanza perielica e una riduzione del periodo orbitale. Si prevede che il nuovo valore della distanza al perielio sar\u00e0 compreso tra le 1,35 e le 1,31\u00a0UA, mentre il nuovo valore del periodo porbitale tra i 6,83 ed i 6,57 anni.\nUna tipicit\u00e0 della cometa Borrelly \u00e8 l'asimmetricit\u00e0 della sua coda, riportata nelle osservazioni storiche e riscontrata anche durante il sorvolo della sonda Deep Space 1.\nIl fly-by della sonda Deep Space 1.\nIl 21 dicembre 2001 la sonda Deep Space 1, lanciata per testare nuove tecnologie per lo spazio, effettu\u00f2 un Sorvolo ravvicinato (\"fly-by\") della cometa Borrelly. Il sorvolo della cometa fu programmato nell'estensione della missione e rappresent\u00f2 un bonus inaspettato. A dispetto del guasto al sistema di orientamento, Deep Space 1 riusc\u00ec a rimandare a terra ci\u00f2 che all'epoca furono considerate le migliori immagini e dati scientifici riguardanti una cometa. Inoltre, durante l'incontro furono programmate osservazioni della cometa dalla Terra per mezzo del Telescopio spaziale Hubble e di altri strumenti osservativi, anche radar.\nLe osservazioni ravvicinate rivelarono un nucleo di 8\u00a0km di lunghezza, attivo. Le variazioni topografiche e fotometriche misurate hanno permesso di stimare un periodo di rotazione di circa 25 ore. Al momento dell'incontro (otto giorni dopo il passaggio al perielio), dal nucleo fuoriusciva un potente getto in direzione del Sole, perpendicolarmente all'asse di rotazione. Il getto principale era accompagnato da due getti pi\u00f9 deboli, uno nell'emisfero della cometa in direzione del Sole e l'altro in direzione della coda."}
{"id": "1175603", "revid": "125874035", "url": "https://it.wikipedia.org/wiki?curid=1175603", "title": "Electro (Marvel Comics)", "text": "Electro, il cui vero nome \u00e8 Maxwell \"Max\" Dillon, \u00e8 un personaggio dei fumetti creato da Stan Lee e Steve Ditko, pubblicato dalla Marvel Comics. \u00c8 apparso la prima volta nel numero 9 di \"The Amazing Spider-Man\" nel febbraio del 1964. Da allora Electro ha resistito come uno dei nemici pi\u00f9 importanti del supereroe Spider-Man, sebbene sia anche entrato in conflitto con altri eroi, in particolare Daredevil. \u00c8 un membro fondatore dei Sinistri Sei e il leader dell'incarnazione originale degli Emissari del male, le prime squadre di supercriminali ad opporsi rispettivamente a Spider-Man e Daredevil.\nBiografia del personaggio.\nMaxwell Dillon era un ingegnere elettrico e operaio di linea. Un giorno, mentre stava riparando una linea elettrica per salvare un suo collega, sub\u00ec un bizzarro incidente: venne colpito da un fulmine e per la paura si aggrapp\u00f2 ai cavi; cos\u00ec facendo queste due cariche si respinsero a vicenda, lasciando indenne Max, ma gli provoc\u00f2 un cambiamento mutageno che lo trasform\u00f2 in un condensatore elettrico vivente. I suoi poteri erano inizialmente deboli, quindi trascorse un po' di tempo a rubare apparecchiature elettriche dalle Stark Industries per caricarsi. Durante questo periodo, fu avvicinato da Magneto, che lo considerava una potenziale recluta per la sua Confraternita dei mutanti malvagi, affermando che il potere di Dillon rivaleggiava con il suo, ma Dillon rifiut\u00f2. Il giorno seguente, Dillon si \u00e8 confrontato con un piccolo delinquente da cui aveva preso in prestito denaro per pagare i macchinari di cui aveva bisogno. Quando il delinquente gli ha puntato contro una pistola perch\u00e9 non aveva ancora restituito i soldi, ha risposto sparando un fulmine nel petto del delinquente, la prima volta che Dillon ha mai ucciso qualcuno. Ben presto prendendo il nome di \"Electro\", si dedic\u00f2 a una vita da criminale professionista, e la sua prima vittima fu J. Jonah Jameson. Electro fece irruzione nel Daily Bugle per rubare dalla cassaforte di Jameson proprio di fronte a lui. Jameson accus\u00f2 Spider-Man di essere un'identit\u00e0 alternativa di Electro, spingendo Spider-Man a dimostrare che l'editore si sbagliava. Durante il loro primo confronto in assoluto, Spider-Man \u00e8 stato quasi ucciso dopo aver toccato il cattivo carico di elettricit\u00e0. Spider-Man alla fine us\u00f2 una manichetta antincendio per cortocircuitare Electro mentre indossava guanti di gomma per proteggersi.\nElectro ha poi affrontato Daredevil per la prima volta quando ha cercato di entrare nel Baxter Building e fu nuovamente sconfitto. In seguito si un\u00ec ai Sinistri Sei originali guidati dal Dottor Octopus. Tempo dopo, Electro ha attaccato i Fantastici Quattro al matrimonio di Sue Storm e Reed Richards, sotto il controllo della macchina per il controllo mentale del Dottor Destino, ma a causa di Mister Fantastic lui, come gli altri cattivi, non ha memoria dell'incidente. In seguito reclut\u00f2 gli Emissari del male in un complotto di vendetta contro Daredevil per le precedenti sconfitte.\nUna volta Electro assorb\u00ec tutta l'energia elettrica di New York per guadagnarsi del rispetto, ma l'Uomo Ragno lo convinse ad arrendersi, preoccupato che quello sforzo potesse ucciderlo. Quando Kaine inizi\u00f2 ad uccidere tutti i nemici del tessiragnatele, Electro preoccupato si un\u00ec ai Sinistri Sette di Mysterio, nella speranza che il gruppo potesse proteggerlo. Il gruppo si sciolse e si riform\u00f2 ancora guidato da Mysterio per distruggere un senatore criminale che aveva sfruttato assieme al Dottor Octopus il gruppo e l'Uomo Ragno, in questa occasione Electro indoss\u00f2 un costume blu e bianco che aumentava i suoi poteri.\nNel regno dei morti.\nQuando May Parker venne rapita da Norman Osborn, il Gufo fece credere al ragno che Electro e l'Avvoltoio fossero i rapitori. I due vennero trovati dall'eroe in un bordello per soli uomini e, una volta scoperto, Electro ingaggi\u00f2 una lotta che mand\u00f2 l'Uomo Ragno all'ospedale. Pi\u00f9 tardi fu chiamato da Goblin assieme ad altri criminali per eliminare l'Uomo Ragno dopo che il supereroe aveva fatto evadere Osborn, nella speranza che liberasse sua zia May.\nEvasione dal Raft.\nMesi dopo Electro fu ingaggiato da un misterioso e anonimo criminale per far evadere, tramite cortocircuito, i criminali detenuti al \"Raft\": per fermare la rivolta, vennero formati i Nuovi Vendicatori. Riconosciuto dall'Uomo Ragno e rintracciato da Iron Man, gli eroi scoprirono che Dillon aveva intascato una grossa somma e che voleva utilizzarla per rifarsi una nuova vita con la sua fidanzata, che lavorava come cameriera. I suoi poteri vennero neutralizzati da Iron Man e, una volta inerme, minacciato da Luke Cage, per lo spavento ebbe un mancamento, e cadde in terra privo di sensi.\nCivil War.\nDurante \"Civil War\" attacca l'Uomo Ragno in un museo e si unisce ad altri criminali ma viene puntualmente sconfitto.\nSecret Invasion.\nDurante Secret Invasion si \u00e8 scoperto che a ingaggiare Electro per la maxi evasione del Raft non fu altro che lo Skrull - Elektra, a capo della Mano.\nLa sfida.\nElectro \u00e8 il primo nemico dell'Uomo Ragno a tornare durante la serie \"La sfida\". Si scopre che Dillon ha dei seri problemi con i suoi poteri, quindi si rivolge al Pensatore Pazzo, dal quale viene potenziato. Il nuovo Electro pu\u00f2 trasformarsi in un raggio di energia elettrica e passare attraverso le prese di corrente e ogni oggetto elettrico. Electro crea un movimento popolare (Potere al popolo), con lo scopo di far rivoltare il popolo contro i potenti, tra i quali inserisce anche Dexter Bennet (attuale proprietario e direttore del Daily Bugle). Proprio negli uffici del DB Peter affronta Dillon, che fa crollare il palazzo. Electro viene arrestato e Bennet tratto in salvo dall'Uomo Ragno, mentre J. Jonah Jameson osserva impotente le macerie del suo palazzo. Nell'epilogo di Potere al popolo Dillon incontra il Camaleonte e la moglie di Kraven, che gli propongono di unirsi a loro e ad altri criminali per farla pagare al Ragno.\nFino alla fine del mondo.\nElectro si unisce ai nuovi Sinistri Sei di Doc Ock e lo aiuta a rubare tecnologia dal Baxter Building e a rubare il Cannone Zero all'Intelligencia. Durante la battaglia con i Vendicatori \u00e8 l'unico membro dei Sinistri Sei a essere sconfitto: viene infatti lanciato nello spazio da Thor.\nSuperior Spider-Man.\nElectro ritorna sulla Terra e tenta di vendicarsi di Thor facendosi potenziare dall'A.I.M., ma viene sconfitto da Superior Spider-Man (cio\u00e8 il Dottor Octopus nel corpo di Spider-Man) che lo imprigiona nel suo laboratorio. Successivamente Superior Spider-Man lo controlla mentalmente adoperando dei chip. Quando si libera Electro imperversa in tutta New York, ma viene sconfitto da Superior e Sun girl.\nAlleanza con la Gatta Nera.\nDopo che Spider-Man lo ha trasformato nel suo burattino personale, Max ha perso credibilit\u00e0 come supercattivo. Per riguadagnarla decide di causare un'evasione di massa dal carcere Conway come fece con il Raft. Tuttavia, i suoi poteri vanno fuori controllo e distrugge l'intero edificio. Ora pi\u00f9 pericoloso e pi\u00f9 incontrollabile che mai, Electro si allea con la Gatta Nera per annientare l'Uomo Ragno. Allo stesso tempo, le Parker Industries iniziano a lavorare su un modo per depotenziare Dillon. Alla fine Electro viene sconfitto dal duo Spiderman e Silk e viene depotenziato dopo che la Gatta lo tradisce. Successivamente viene fatto evadere da un misterioso uomo vestito di rosso.\nLa nuova Electro: Francine Frye.\nFrancine Frye era una donna fan dei supercriminali e quando Electro stava perdendo il controllo delle sue capacit\u00e0, and\u00f2 a trovarla e la donna lo baci\u00f2 morendo per elettrocuzione. Lo Sciacallo dopo la clon\u00f2 per convincere Electro a sottoporsi a un esperimento che gli avrebbe ridato i poteri; l'esperimento fall\u00ec ma si scopr\u00ec che la saliva di Electro era stata mescolata con il DNA di Francine, che baci\u00f2 per assorbire la sua elettricit\u00e0 residua uccidendolo nel processo. Successivamente combatte e uccide Prowler che aveva assistito alla scena costringendo lo Sciacallo a clonare anche lui.\nPoteri e abilit\u00e0.\nUn campo magnetico insolitamente configurato \u00e8 stato creato quando Max Dillon \u00e8 stato colpito da un fulmine mentre teneva in mano cavi ad alta tensione e una bobina avvolta di cavo da un pollice, conferendogli poteri sovrumani. Electro pu\u00f2 generare enormi quantit\u00e0 di elettricit\u00e0, teoricamente fino a circa un milione di volt. Pu\u00f2 impiegare questa energia elettrostatica come archi di fulmine dalla punta delle dita e la sua carica massima \u00e8 pi\u00f9 che sufficiente per uccidere un normale essere umano. Quando il suo corpo viene caricato a livelli elevati, diventa sovrumanamente forte e veloce. Pu\u00f2 anche planare sulle linee elettriche usando l'elettricit\u00e0 in esse contenuta per la propulsione, e in alcune occasioni \u00e8 stato dimostrato che cavalca effettivamente i fulmini. Durante un periodo in prigione, il Dottor Octopus gli diede l'idea di ionizzare i metalli e accendere il petrolio nei serbatoi dei veicoli per generare esplosioni. Pu\u00f2 caricarsi per diventare pi\u00f9 potente. Pu\u00f2 anche assorbire l'energia di apparecchiature elettriche come una centrale elettrica per aumentare ulteriormente i suoi poteri.\nUna procedura sperimentale ha aumentato i suoi poteri, consentendo a Electro di immagazzinare e assorbire una quantit\u00e0 apparentemente illimitata di elettricit\u00e0. Sembrava anche ottenere il potere sul magnetismo in una certa misura, permettendogli di manipolare i campi magnetici e spostare gli oggetti in un modo simile a quello di Magneto, e potrebbe superare la sua vecchia debolezza per l'acqua usando i campi elettromagnetici intorno a lui per vaporizzare l'acqua prima che potesse toccarlo. Electro pu\u00f2 ignorare qualsiasi dispositivo alimentato elettricamente e manipolarlo secondo i suoi comandi mentali. Utilizzando una fonte di energia elettrica esterna per ricaricare le riserve di energia del suo corpo, Electro potrebbe consumare elettricit\u00e0 indefinitamente senza diminuire le sue riserve personali. Quando \u00e8 completamente carico, Electro \u00e8 estremamente sensibile a tutto ci\u00f2 che pu\u00f2 \"cortocircuitare\" lui, come l'acqua. Electro si spinge lungo linee di forza magnetiche in oggetti che hanno un grande potenziale elettrico, come le linee elettriche ad alta tensione. Pu\u00f2 anche creare ponti elettrostatici su cui percorrere, a costo di un grande dispendio di energia.\nNella saga \"La sfida\" Electro, dopo essersi affidato alle mani del Pensatore, che si \u00e8 proposto di curare Max dal suo potere ormai degenerato, diventa ancora pi\u00f9 potente, ottenendo la capacit\u00e0 di infiltrarsi in ogni oggetto elettrico e diventare lui stesso pura energia elettrica. Per poter sconfiggere Thor (che l'ha sconfitto e umiliato in \"Fino alla fine del mondo\") Electro si \u00e8 sottoposto a un esperimento dell'A.I.M. che l'ha trasformato in una sua versione di antimateria capace di percepire l'elettricit\u00e0 e di lanciare fulmini cos\u00ec potenti da danneggiare il Dio del Tuono, tuttavia ha apparentemente perso queste abilit\u00e0 nella stessa storia in cui le ha ottenute, per mano di \"Superior-Spider-Man\". Recentemente a causa della Gatta Nera ha perso i suoi poteri.\nAltre versioni.\nUltimate.\nL'Electro di \"Ultimate Spider-Man\" \u00e8 pi\u00f9 potente della sua controparte classica. Oltre a Spiderman ha affrontato e messo in difficolt\u00e0 anche avversari molto forti, come Thor, Goblin e Venom. Nell'aspetto \u00e8 molto differente dall'originale. Non indossa un costume, ma pu\u00f2 trasformarsi diventando interamente composto da energia elettrica dal colore blu-azzurro. Pu\u00f2 volare e assorbire energia cambiando la sua aura da gialla ad azzurra. Ha debolezze simili alla sua versione classica e pu\u00f2 entrare in coma se viene a contatto con grandi quantit\u00e0 d'acqua quando \u00e8 trasformato. La prima volta che appare e combatte con Spiderman \u00e8 al servizio di Kingpin. Riappare nella saga \"Morte di un Goblin\". Riappare quando Norman, evaso dal carcere dello S.H.I.E.L.D., lo libera insieme agli altri Sinistri Sei, deciso pi\u00f9 che mai a uccidere Peter con il gruppo. Raggiunta la casa di Parker, affronta in un breve scontro Johnny Storm / Torcia Umana e Bobby Drake / Uomo Ghiaccio, riuscendo a sconfiggerli. In seguito affronta Peter, che lo reputa il suo avversario pi\u00f9 forte dopo Norman. Credendo che sia giunta la fine, Peter gli dice che lui \u00e8 stato il suo pi\u00f9 grande nemico. Dopo averlo ringraziato in modo sarcastico, Electro si prepara a sferrargli il colpo di grazia, ma viene fermato da May Parker, che gli spara in pieno cuore. La sua morte rilascia l'energia elettrica da lui incanalata, che si riversa sui Sei come una bomba che li uccide tutti in un colpo solo. Il suo cadavere viene in seguito gettato in una fossa venendo seppellito da un cumulo di terra. in \"Ultimate Comics Spider-Man\", sequel del fumetto, si scopre che \u00e8 ancora vivo.\nMC 2.\nCompare nella realt\u00e0 alternativa di Terra-982, dov'\u00e8 il padre di Aftershock.\nMarvel zombies il ritorno.\nQuando l'Uomo Ragno zombie arriva nella dimensione Z, uccise Electro decapitandolo con le ali dell'Avvoltoio strappate brutalmente, uccidendo i sinistri 6 (tranne Sandman). Il suo corpo tuttavia si rianima e non avendo una testa non poteva mangiare i compagni di Peter Parker, ma ci\u00f2 non gli impediva di fare danno, lanciando fulmini all'impazzata.\nGolden age.\nElectro \u00e8 il nome di altri due personaggi, realizzati durante gli anni quaranta dai predecessori della Marvel.\nTimely Comics.\nElectro \u00e8 il protagonista di alcune storie apparse su \"Marvel Mystery\" dal n. 4 al 19 (febbraio 1940-maggio 1941) scritte e disegnate da Steve Dahlman. Si tratta di un potente robot costruito dal ricco professor Philo Zog, che lo guida a distanza. In anni pi\u00f9 recenti \u00e8 apparso nelle miniserie \"The Twelve\" del 2008, in \"Progetto Marvels\" del 2009 e nella storia \"Progetto: Superdemolitore!\" (\"Project: Blockbuster!\") al fianco di Namor, Angelo e della Torcia Umana, realizzata per \"Marvel Mistery Comics 70th Anniversary Special\", speciale commemorativo del settantesimo anniversario della Marvel.\nAtlas Comics.\nDurante gli anni cinquanta \u00e8 stato realizzato un secondo personaggio di nome Electro, ideato graficamente da John Romita Sr. e apparso per la prima volta nel numero 78 (settembre 1954) di \"Capitan America\". Si tratta di un russo che, dopo essere stato mutato in una creatura dotata di forza sovraumana e dell'abilit\u00e0 di lanciare scariche elettriche, viene inviato negli Stati Uniti per uccidere l'omonimo protagonista della serie: anni dopo, grazie ad una retcon, verr\u00e0 stabilito che non si trattava di Steve Rogers, bens\u00ec di un impostore denominato \"Capitan America IV\". La seconda apparizione di Electro avviene nel 1994, all'interno del 13\u00b0annual dedicato a Capitan America: in un flashback viene temporaneamente resuscitato dal Teschio Rosso comunista Albert Malik e di nuovo sconfitto da Capitan America IV e da Bucky III. Electro \u00e8 apparso anche nello speciale \"What If?\" n. 9 (giugno 1978), intitolato \"What If the Avengers had fought Evil During the 1950s?\", dove combatte contro una ipotetica formazione dei Vendicatori formata da 3-D Man, Marvel Boy, Venus, Human Robot, Jimmy Woo e Gorilla-Man."}
{"id": "1175604", "revid": "266224", "url": "https://it.wikipedia.org/wiki?curid=1175604", "title": "Riordino delle circoscrizioni provinciali", "text": ""}
{"id": "1175605", "revid": "347132", "url": "https://it.wikipedia.org/wiki?curid=1175605", "title": "Luigi Schingo", "text": "Biografia.\nDiplomatosi all'Accademia di Belle Arti di Napoli, insegn\u00f2 disegno nella Scuola di avviamento professionale di San Severo, istituto del quale fu per molti anni direttore. Raffinato paesaggista e intenso interprete del Tavoliere e del Gargano, tenne mostre personali in molte citt\u00e0 italiane, a cominciare da quelle di Bari nel 1928 e di Roma nel 1929 (nella capitale soggiorn\u00f2 spesso e a lungo). Alcuni suoi quadri furono acquistati dal Ministero della Pubblica Istruzione e dalla regina Elena. Su istruzione di Cesare Bazzani realizz\u00f2 i dipinti su tela e le decorazioni plastiche del Teatro Verdi della sua citt\u00e0.\nScultore notevole e abilissimo ritrattista, fu autore di alcuni interessanti monumenti, tra cui quello a Pio XI nel Seminario Maggiore di Molfetta (1927) e quello ai Caduti di Volturara Appula.\nNel 1932 fu nominato ispettore onorario ai monumenti della Capitanata.\nBibliografia.\nRaffaele Iacovino, \"Luigi Schingo. Artista tradizionalista, moderno\", San Severo, Gerni Editori, 1997."}
{"id": "1175606", "revid": "38120", "url": "https://it.wikipedia.org/wiki?curid=1175606", "title": "Look at yourself", "text": ""}
{"id": "1175607", "revid": "1632387", "url": "https://it.wikipedia.org/wiki?curid=1175607", "title": "Sotto il sole di Roma", "text": "Sotto il sole di Roma \u00e8 un film del 1948 diretto da Renato Castellani.\nConsiderato uno dei film pi\u00f9 significativi del neorealismo cinematografico italiano, costituisce la prima parte della \"trilogia della povera gente\", proseguita con \"\u00c8 primavera...\" del 1950 e \"Due soldi di speranza\" del 1952.\nPresentato in concorso alla Mostra del cinema di Venezia, vinse il Premio della Presidenza del Consiglio dei Ministri al miglior film italiano.\nCostituisce il debutto nel cinema di Franco Brusati, nel ruolo di secondo assistente alla regia. In questo film Alberto Sordi interpreta un inconsueto ruolo drammatico e sinistro.\nTrama.\nRoma, periodo bellico. Ciro, diciassettenne, figlio di una guardia notturna, residenti presso la basilica di San Giovanni, passa le sue giornate oziando con gli amici del quartiere, con frequenti bagni alla \"marrana\", caratteristico ruscello della campagna urbana. Presso il Colosseo vive un tale Geppa, cos\u00ec chiamato per la sua buffa capigliatura che ricorda quella di Mastro Geppetto, un povero ragazzo che si guadagna da vivere raccogliendo e rivendendo cicche di sigarette. Iris, coetanea e dirimpettaia di Ciro, ne \u00e8 da sempre innamorata ma puntualmente respinta. Con l'arrivo delle truppe d'occupazione naziste dopo l'8 settembre, Ciro \u00e8 costretto a nascondersi in casa di Iris, per evitare reclutamento forzato e deportazione. Un giorno giunge Geppa e Bruno che gli propongono di entrare nel commercio della \"borsetta nera\", parafrasando la celebre marcetta fascista. Ciro, Bruno e Geppa vagano per il Basso Lazio, spacciandosi per disertori inglesi (Geppa per indiano) onde ottenere del cibo dai locali, che diffidano nel darlo ai romani in fuga, finch\u00e9 non vengono smascherati dal turpe Fernando, ex commesso di un negozio di scarpe, ora nel giro della borsa nera. Un giorno Ciro e Geppa vengono arrestati dai nazisti mentre Bruno riesce a scamparla. Chiusi dentro una latrina di un palazzo di un borgo, adibito a comando delle truppe di occupazione, \u00e8 in corso un bombardamento alleato, con il quale si crea una provvidenziale breccia, permettendo loro la fuga. Tornati a Roma, ancora sotto l'occupazione nazista, Ciro viene a conoscenza della morte di sua madre.\nGiunge il giugno del 1944, con l'occupazione dagli Alleati. Fernando apre un dancing (locale da ballo), il \"Liberty Club\", frequentato dagli stessi ragazzi. Ciro viene avvicinato da Tosca, moglie di Fernando e nasce una relazione. Tempo dopo Ciro, stanco della relazione, tenta di ricattare Tosca ma Iris con un piccolo stratagemma interviene costringendola ad affermare pubblicamente di essere stata lei a proporsi come amante.\nCiro viene avvicinato da alcuni ladri di professione per organizzare un furto di pneumatici presso la Pirelli che \u00e8 a ridosso della stazione ferroviaria Roma Tuscolana. Geppa tenta invano di dissuaderlo e quindi si appella ad Iris la quale si dichiara ormai disinteressata alla sorte del ragazzo. A Geppa non resta che cercare ed allertare il padre di Ciro, sorvegliante di pattuglia nella zona. Iris tuttavia, in realt\u00e0 ancora innamorata di Ciro, lo trova per prima e lo convince a desistere ma nel frattempo sopraggiungono i complici. Il padre di Ciro tenta di arrestare i malviventi ma ne nasce una sparatoria nella quale resta ucciso. Con la perdita paterna, Ciro comprende che il periodo di spensieratezza giovanile \u00e8 finito e deve assumersi le sue responsabilit\u00e0.\nProduzione.\nProdotto da Sandro Ghenzi per Universal Cine S.A., il film fu girato tutto in esterni mentre per gli interni furono usate ambientazioni reali, quasi tutte intorno al quartiere romano della basilica di San Giovanni, piazzale Appio, via Magna Grecia, via Corfinio, via Sannio, via Appia Nuova, via Emanuele Filiberto, via dello Stradone di San Giovanni, via Taranto e via Assisi, ovvero nei pressi della Stazione di Roma Tuscolana e della storica fabbrica Pirelli.\nCon \"Sotto il cielo di Roma\" Renato Castellani dette origine a ci\u00f2 che in seguito prender\u00e0 il nome di \"Neorealismo rosa\". I film del Neorealismo rosa presentavano importanti problemi, in modo tale per\u00f2 da apparire meno gravi e meno difficili da risolvere rispetto a quelli messi in scena col classico canone dell'estetica neorealista, a volte priva della componente pi\u00f9 prettamente umanistica. Introducevano il genere della commedia all'italiana.\nDistribuzione.\nLa pellicola usc\u00ec in prima nazionale il 2 ottobre 1948.\nIncassi.\nIncasso accertato sino a tutto il 31 dicembre 1952 \u00a3 188.750.000 (\"Catalogo Bolaffi\", 1\u00b0 volume)."}
{"id": "1175609", "revid": "599013", "url": "https://it.wikipedia.org/wiki?curid=1175609", "title": "Uaz", "text": ""}
{"id": "1175612", "revid": "287204", "url": "https://it.wikipedia.org/wiki?curid=1175612", "title": "Scarlatto", "text": "Lo scarlatto \u00e8 una tonalit\u00e0 di rosso determinata da una piccola componente di giallo, tende infatti lievemente all'arancione, ma pi\u00f9 rossa del vermiglione. Il nome deriva dal persiano \"saqirlat\" o dal latino \"astacus\", granchio.\nTradizionalmente lo scarlatto \u00e8 il colore delle fiamme. A volte viene utilizzato per fare riferimento al sangue di una persona viva.\nIn spettroscopia, le emissioni di composti chimici dello stronzio si definiscono essere nell'area \"rosso scarlatto\" dello spettro della luce visibile. Le linee di emissione sono posizionate a 640,8 nm, 650,4\u00a0nm, 687,8\u00a0nm e 707,0\u00a0nm."}
{"id": "1175619", "revid": "486946", "url": "https://it.wikipedia.org/wiki?curid=1175619", "title": "Monti Dauni", "text": ""}
{"id": "1175620", "revid": "599013", "url": "https://it.wikipedia.org/wiki?curid=1175620", "title": "Ufz", "text": ""}
{"id": "1175621", "revid": "76963", "url": "https://it.wikipedia.org/wiki?curid=1175621", "title": "Shoshannah Stern", "text": "Biografia.\nShoshannah Stern \u00e8 una attrice statunitense nata a Walnut Creek, California in una famiglia ebrea di sordi da quattro generazioni, figlia di Ron Stern e Hedy Udowski-Stern con due fratelli. Una delle sue nonne \u00e8 sopravvissuta all'olocausto.\nLa sua lingua principale \u00e8 la lingua dei segni americana (\"ASL\") ed . Risiede a Fremont, California dove ha frequentato la California School for the Deaf insieme ai suoi fratelli e dove lavorano i suoi genitori.\nHa poi frequentato la Gallaudet University a Washington, sempre riservata a persone sorde, e qui si sviluppa il suo amore per il teatro dove vince diversi premi partecipando anche come comparsa al film The Auteur Theory scritto e diretto da Evan Oppenheimer.\nNell'inverno del suo \"senior year\" alla Gallaudet, nel 2001, le viene offerta la possibilit\u00e0 di partecipare come \"guest star\" ad un episodio della commedia Off Centre in onda sul canale The WB a Los Angeles, partecipa al provino e ottiene il ruolo.\nL'apparizione in qualit\u00e0 di guest star le avvale un ruolo simile in diverse serie televisive statunitensi come \"Providence\" e \"E.R. - Medici in prima linea\" sulla NBC, \"Boston Public\" sulla FOX e \"The Division\" su Lifetime e nel 2003 partecipa ancora ad un film di Evan Oppenheimer, \"Justice\".\nOttiene il primo ruolo fisso nello stesso anno nella serie drammatica della ABC \"Codice Matrix\", la serie tratta dei pericoli che possono colpire gli Stati Uniti e di come un gruppo di anti-terrorismo vi pone rimedio, interpreta il ruolo di Holly Brodeen; la serie non ha molto successo e viene sospesa dopo 14 episodi lasciandone due inediti.\nNel 2004 prende parte al film \"Last Shot\" con Alec Baldwin, Calista Flockhart e Toni Collette diretto da Jeff Nathanson dove interpreta la ragazza di Matthew Broderick.\nIl 2005 la vede tornare al teatro dove interpreta Susan nello spettacolo Open Window alla Pasadena Playhouse di Pasadena, California rappresentata sia in inglese che nella lingua dei segni americana.\nSempre nel 2005 viene scelta per interpretare Megan nella serie di successo della Showtime \"Weeds\", Megan \u00e8 una ragazza sorda che frequenta la stessa scuola di Silas Botwin (Hunter Parrish), uno dei figli di Nancy, i due provano attrazione e si innamorano; il suo personaggio ritorna anche nella seconda stagione ma lascia a met\u00e0 stagione per esigenze di copione, infatti Megan rimane incinta di Silas e quando i genitori di lei lo scoprono la obbligheranno ad abortire ed a lasciare il ragazzo.\nIn contemporanea agli episodi della seconda stagione di Weeds appare come attrice fissa nel telefilm d'azione e di fantascienza della CBS \"Jericho\", interpreta Bonnie Richmond, sorella di Stanley, i due vivono nella fattoria di famiglia e sono tra quelli a subire i maggiori danni dall'attacco nucleare agli USA, vedendo danneggiato il loro raccolto, nonostante questo non si perdono d'animo e collabora anche nella clinica del paese, non prende di buon occhio la relazione del fratello con Mimi salvo poi approvarla; nonostante gli ascolti non proprio soddisfacenti la serie viene rinnovata per una breve seconda stagione dove il personaggio di Bonnie esce di scena venendo ucciso dopo una colluttazione con armi da fuoco.\nTra i suoi lavori nel 2008 c'\u00e8 l'apparizione nel ruolo di se stessa in \"Festival Updates\" di Sara Nichols e Greg Windley e in \"\" di Hilari Scarl, uno dei primi film sia in inglese che in lingua dei segni americana e come guest star in \"Cold Case\" della CBS.\nHa partecipato nel film \"Adventures Of Power\" di Ari Gold nel ruolo di Annie, il film \u00e8 stato presentato al Sundance Film Festival.\n\u00c8 inoltre apparsa nel video \"Yes We Can\" di will.i.am per la campagna elettorale di Barack Obama appoggiandone la candidatura.\nNel 2020 \u00e8 nel cast di \"Grey's Anatomy\" nel ruolo di una dottoressa, Dr. Lauren Riley, dalla sedicesima stagione della serie."}
{"id": "1175624", "revid": "666668", "url": "https://it.wikipedia.org/wiki?curid=1175624", "title": "Santos", "text": "Santos \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Santos. \u00c8 la maggiore citt\u00e0 della Baixada Santista. La sua posizione ne fa il principale porto del Brasile nonch\u00e9 dell'intera America Latina; ha avuto molta importanza durante il ciclo di esportazione di caff\u00e8. Santos \u00e8 stata la porta di ingresso di milioni di immigrati europei, molti dei quali italiani durante il periodo di immigrazione tra il 1870 e il 1920.\nFondata nel 1546, \u00e8 una delle prime citt\u00e0 fondate in Brasile. Possiede uno dei migliori indici di sviluppo e tenore di vita del paese, ed attrae molti turisti sia per la vicinanza con San Paolo sia per il clima tropicale umido, con estati calde e piovose ed inverni miti.\nGeografia fisica.\nLa citt\u00e0 di Santos si estende sia sulla parte orientale dell'isola di S\u00e3o Vicente, sia sul continente, dove quasi tutta l'area \u00e8 di Mata Atl\u00e2ntica (foresta pluviale atlantica). Si trova a 79 chilometri dalla citt\u00e0 di San Paolo del Brasile.\nStoria.\nL'isola di S\u00e3o Vicente fu scoperta da Amerigo Vespucci nel 1502 durante la perlustrazione delle coste brasiliane cos\u00ec ribattezzata in onore dell'onomastico. L'area rimase fuori dai progetti di colonizzazione a causa dello scarso interesse dimostrato dalla corona portoghese per questa parte del Brasile fino a quando, a causa del declino dei commerci con il subcontinente indiano, il re Giovanni II del Portogallo decise di potenziare lo sfruttamento delle colonie sudamericane. Cos\u00ec, nel 1531, il navigatore Martim Afonso de Sousa raggiunse nuovamente l'area dell'odierna citt\u00e0 di Santos e v'incontr\u00f2 un piccolo insediamento fondato dall'esiliato (\"degredado\") Cosme Fernandes, che sar\u00e0 prontamente espulso e che l'anno seguente ritorner\u00e0 e sacchegger\u00e0 il porto. Nel 1543 il fidalgo Br\u00e1s Cubas, che aveva trasferito l'abitato dall'odierna area di Ponta da Praia a quella pi\u00f9 sicura di Enguagua\u00e7u, costru\u00ec un ospedale chiamato \"Santa Casa de Miseric\u00f3rdia de Todos os Santos\". Di conseguenza l'abitato di Enguagua\u00e7u prese il nome di \"Todos os Santos\" (Ognissanti) e, nel 1546, fu ufficialmente fondata da Cubas. Nel 1550 fu aperta la locale dogana. Nel 1591 Santos fu saccheggiata dal pirata inglese Thomas Cavendish.\nCon l'apertura nel 1867 della ferrovia di San Paolo, che univa il porto di Santos con Jundia\u00ed e l'area delle piantagioni di caff\u00e8, l'economia e l'importanza stessa della cittadina costiera crebbero drasticamente. Santos divenne la principale porta d'accesso non solo per lo stato paulista, ma per tutta la nazione brasiliana, con migliaia d'immigrati, principalmente italiani e giapponesi, che si riversavano in citt\u00e0 per poi raggiungere le cittadine dell'interno e le piantagioni. L'aumento improvviso della popolazione caus\u00f2 anche gravi problemi in materia di sanit\u00e0 ed igiene pubblica, ne fu un chiaro esempio l'epidemia di febbre gialla che funest\u00f2 la citt\u00e0 nel 1889. La grande piovosit\u00e0 favoriva la ploriferazione di mosche che causavano le epidemie, la citt\u00e0 ha quindi costruito i canali per il drenaggio delle acque piovane, che oggi sono un simbolo di Santos.\nSport.\nCalcio.\n\u00c8 la citt\u00e0 di una delle squadre di calcio pi\u00f9 famose del paese, il Santos Futebol Clube, conosciuta come la squadra dove ha giocato Pel\u00e9 per quasi tutta la sua carriera calcistica e in cui \u00e8 cresciuto Neymar fin dalle giovanili. Conta con altre due squadre di minore importanza, la Portuguesa Santista ed il Jabaquara."}
{"id": "1175625", "revid": "599013", "url": "https://it.wikipedia.org/wiki?curid=1175625", "title": "Ugk", "text": ""}
{"id": "1175627", "revid": "339392", "url": "https://it.wikipedia.org/wiki?curid=1175627", "title": "Visionary - The Video Singles", "text": ""}
{"id": "1175631", "revid": "125302893", "url": "https://it.wikipedia.org/wiki?curid=1175631", "title": "Grafene", "text": "Il grafene \u00e8 un materiale costituito da uno strato monoatomico di atomi di carbonio (avente cio\u00e8 uno spessore equivalente alle dimensioni di un solo atomo). Ha la resistenza teorica del diamante e la flessibilit\u00e0 della plastica.\nCome suggerisce la desinenza \"-ene\" del nome, gli atomi sono ibridati nella forma \"sp\"\u00b2, e si dispongono quindi a formare esagoni con angoli di 120\u00b0. In presenza di imperfezioni (pentagoni o ettagoni invece degli esagoni), la struttura si deforma: con 12 pentagoni si ha un fullerene. La presenza di singoli pentagoni o ettagoni provoca invece increspature della superficie.\nLe scoperte sul grafene e le sue applicazioni, (realizzazione di un transistor) conseguite nel 2004, hanno valso il premio Nobel per la fisica 2010 ai due fisici Andrej Gejm e Konstantin Novos\u00eblov dell'Universit\u00e0 di Manchester.\nNonostante i problemi iniziali nell'applicabilit\u00e0 del grafene a singolo strato, i due fisici hanno evoluto il materiale fino alla costruzione del cosiddetto grafene a doppio strato, che garantisce pi\u00f9 resistenza e flessibilit\u00e0 di utilizzo.\nDescrizione.\nUno strato ideale di grafene consiste esclusivamente di celle esagonali; strutture pentagonali o ettagonali sono difetti. In particolare, in presenza di una cella pentagonale isolata, lo strato planare di grafene si deforma fino ad assumere una forma conica; se invece le strutture pentagonali sono 12 si ha un fullerene. Allo stesso modo la presenza di una cella isolata ettagonale causa una deformazione che trasforma la struttura planare in una sella, e l'inserimento controllato di celle pentagonali o ettagonali permette la realizzazione di strutture molto complesse. Nanotubi di carbonio a singola parete possono essere considerati cilindri di grafene; talvolta alle estremit\u00e0 di questi nanotubi si trovano strutture emisferiche costituite da fogli di grafene contenenti 6 strutture pentagonali, che fungono da \"tappo\".\nLa definizione ufficiale del grafene data dalla IUPAC \u00e8:\nProduzione.\nEsfoliazione meccanica.\nL'esfoliazione meccanica della grafite consiste nell'applicazione di una forza alla superficie di cristalli di grafite altamente orientata per staccare e dispiegarne gli strati cristallini fino a ottenere il singolo strato. I primi tentativi si effettuarono gi\u00e0 nel 1998, quando l'interazione di punte per analisi AFM (microscopio a forza atomica) e STM (microscopio a effetto tunnel) con la superficie della grafite fu sfruttata per fornire un'energia sufficiente a superare le forze di attrazione inter-piano e portare alla rimozione e isolamento dello strato monoatomico cristallino.In seguito il gruppo di Andr\u00e9 Geim ha sviluppato un metodo molto semplice, universalmente noto come metodo scotch-tape, che usa semplice nastro adesivo per esfoliare la grafite. La tecnica consiste nel porre la superficie di un cristallo di grafite sul nastro adesivo, staccare il nastro e pelare cos\u00ec alcuni strati di materiale. Il nastro con l'impronta della grafite \u00e8 quindi ripiegato su s\u00e9 stesso e svolto diverse volte. Ogni volta, i fiocchi deposti si dividono in strati sempre pi\u00f9 sottili. Alla fine del processo, i sottili fiocchi adesi possono essere trasferiti in maniera semplice a un substrato isolante. L'esfoliazione meccanica \u00e8 il metodo pi\u00f9 semplice e accessibile per isolare fiocchi di grafene della dimensione di alcuni micron quadri, utili per la ricerca di base sulle sue propriet\u00e0. Purtroppo questo metodo non \u00e8 adatto per una produzione industriale.\nEsfoliazione in fase liquida.\nIl metodo si basa sull'utilizzo delle forze di pressione che si generano all'interno di un liquido. Grafite in polvere \u00e8 mescolata a un solvente dotato delle opportune qualit\u00e0 fisiche come viscosit\u00e0, tensione superficiale, ecc. (tipicamente 1-metil-2-pirrolidone) o in una miscela di acqua e surfattante. La sospensione \u00e8 quindi sottoposta a miscelazione attraverso onde ultrasoniche, o mixer ad alta forza di taglio, o mulino a biglie, ecc. Tali processi creano all'interno del liquido sia forze di taglio sia di cavitazione che causano la rottura dei cristalli di grafite secondo il piano basale, riducendoli a fogli sempre pi\u00f9 sottili e, idealmente, singoli fogli di grafene. La sospensione risultante dal processo \u00e8 poi purificata con ultracentrifugazione. Tale metodo risulta uno dei pi\u00f9 promettenti dal punto di vista della scalabilit\u00e0, e permette di ottenere grandi quantit\u00e0 di ottimo grafene. Per contro, i fiocchi risultano piuttosto piccoli come dimensioni laterali.\nRiduzione dell'ossido di grafene (RGO).\nFinora gli sforzi sono stati diretti soprattutto verso l'esfoliazione dell'ossido di grafite e successiva riduzione a grafene.\nL'ossido di grafite \u00e8 un materiale avente la stessa struttura lamellare della grafite nel quale per\u00f2 alcuni atomi di carbonio presentano legami con ossigeno sotto forma di ossidrili (-OH) o di carbonili (C=O) o pi\u00f9 raramente di carbossili, e in cui la distanza tra gli strati di grafene aumenta a causa dell'ingombro dell'ossigeno. La sua natura fortemente idrofila consente di ottenere, con l'utilizzo di onde acustiche ultrasoniche, l'intercalazione (ovvero l'inclusione reversibile di molecole all'interno di altre molecole o gruppi) di molecole d'acqua e, conseguentemente, una pressoch\u00e9 completa esfoliazione (~90%) del materiale in ossido di grafene (GO).\nIl grafene viene successivamente sintetizzato per riduzione del grafene ossido.\nSono stati sperimentati con successo sia metodi di riduzione di tipo chimico (mediante idrazina N2H4, idrochinone, sodio boro idruro o anche vitamina C) sia metodi termici o UV che hanno prodotto materiali con conducibilit\u00e0 nell'ordine dei 102 S/cm.\nLa sintesi chimica del grafene, via riduzione dell\u2019ossido di grafene, \u00e8 una metodologia che ha il vantaggio di avere rese elevate e ampie possibilit\u00e0 di realizzare il processo su grande scala. La qualit\u00e0 del prodotto da sintesi chimica \u00e8 per\u00f2 piuttosto scarsa, per effetto di una parziale riduzione del GO e di abbondanza di difetti del reticolo cristallino, il che rende il prodotto maggiormente adatto ad applicazioni che non richiedano strettamente un grafene qualitativo, come ad esempio l\u2019utilizzo nei compositi polimerici.\nMetodo chimico.\nIl grafene si ricava in laboratorio dalla grafite. I cristalli di grafite sono trattati con una soluzione fortemente acida a base di acido solforico e nitrico e poi ossidati ed esfoliati fino a ottenere cerchi di grafene con gruppi carbossilici ai bordi. Mediante trattamento con cloruro di tionile (SOCl2), queste molecole periferiche sono trasformate in cloruri acilici (alogenuri acilici composti da un acile e un atomo di cloro) e poi in ammidi). Il risultato \u00e8 un cerchio di grafene solubile in tetraidrofurano, tetraclorometano e dicloroetano.\nStruttura atomica.\nIl grafene ha una struttura composta da un reticolo esagonale a nido d'ape dove i singoli atomi di carbonio sono legati tramite legami covalenti.\nPropriet\u00e0.\nPropriet\u00e0 elettroniche.\nIl grafene si comporta come un semiconduttore a Gap nullo. La sua particolare struttura elettronica fa s\u00ec che possa comportarsi sia come semiconduttore P sia come semiconduttore N in assenza di drogaggio, per mero controllo elettronico (gating). Altri impieghi sono nelle celle solari, nelle batterie a flusso e nelle batterie agli ioni di litio. Recentemente sono state immesse sul mercato batterie a ioni di litio cosiddette \"al grafene\" che utilizzerebbero grafene come materiale anodico. Bisogna tuttavia rilevare come l'assenza di norme internazionali che definiscano cosa pu\u00f2 o non pu\u00f2 essere chiamato grafene fa s\u00ec che molti prodotti \"al grafene\" utilizzino semplicemente grafiti micronizzate.\nPropriet\u00e0 ottiche.\nUn singolo strato di grafene, pur essendo spesso un solo atomo, \u00e8 in grado di assorbire il 2,3% della radiazione uniformemente su pressoch\u00e9 tutto lo spettro ottico. Per confronto, un film di silicio con lo stesso spessore assorbirebbe solo lo 0,03% della luce.\nPropriet\u00e0 termiche.\nIl grafene \u00e8 un ottimo conduttore termico, secondo solo al diamante, e molte applicazioni commerciali sfruttano questa caratteristica.\nPropriet\u00e0 meccaniche.\nIl grafene \u00e8 il materiale pi\u00f9 sottile al mondo ed \u00e8 praticamente trasparente (97,7% della luce). Ha un carico di rottura teorico di 130 GPa e un modulo di elasticit\u00e0 di circa 1 TPa e pu\u00f2 essere stirato fino al 20% della sua lunghezza. Secondo i suoi scopritori vincitori del premio Nobel nel 2010, un singolo foglio di grafene (quindi un foglio alto 1 atomo) largo 1 metro quadro sarebbe capace di sostenere il peso di un gatto di 4\u00a0kg, pesare 0,7\u00a0mg ed essere virtualmente invisibile. Il grafene, che teoricamente dovrebbe avere una notevole resistenza meccanica, \u00e8 un materiale fragile e questa fragilit\u00e0, combinata con l'inevitabile presenza di difetti all'interno dei componenti quando se ne aumentano le dimensioni, non consente di produrre fogli molto grandi di grafene n\u00e9 di produrre oggetti di grafene con valori di resistenza meccanica a trazione interessanti per applicazioni strutturali.\nUtilizzi e potenziali applicazioni.\nIl grafene, come conduttore, \u00e8 oggetto di intensi programmi di studio per utilizzarlo nei sistemi a semiconduttori. Nel 2010 un gruppo della IBM ha realizzato un transistor al grafene con una frequenza di funzionamento massima di 100\u00a0GHz e lunghezza del gate di 240 nm; Nel 2011, l'IBM ha realizzato un transistor dello stesso materiale con una frequenza di 155\u00a0GHz e lunghezza del gate di 40 nm. Nel 2010, all'UCLA, un altro test con il grafene ha toccato il record di velocit\u00e0 di un transistor raggiungendo i 300\u00a0GHz. Analoghi transistor all'arseniuro di gallio hanno una frequenza massima di 40\u00a0GHz. Una delle principali applicazioni dei materiali in grafene gi\u00e0 disponibili riguarda i nanocompositi polimerici, ottenuti incorporando grafene (come nano-carica) nella matrice polimerica di base. A settembre 2021 verr\u00e0 avviata la prima produzione in serie di un'automobile elettrica con batteria al grafene.\nReticoli di grafene.\nIl grafene periodicamente impilato e il suo isomorfo isolante forniscono un elemento strutturale affascinante nell'implementazione di superreticoli altamente funzionali su scala atomica, che offre possibilit\u00e0 nella progettazione di dispositivi nanoelettronici e fotonici. Vari tipi di superreticoli possono essere ottenuti impilando il grafene e le sue forme correlate. La banda di energia nei superreticoli sovrapposti a strati risulta essere pi\u00f9 sensibile alla larghezza della barriera rispetto a quella nei superreticoli semiconduttori III \u2013 V convenzionali. Quando si aggiunge pi\u00f9 di uno strato atomico alla barriera in ciascun periodo, l'accoppiamento delle funzioni d'onda elettroniche nei pozzi potenziali vicini pu\u00f2 essere significativamente ridotto, il che porta alla degenerazione delle sottobande continue in livelli di energia quantizzata. Quando si varia la larghezza del pozzo, i livelli di energia nei pozzi potenziali lungo la direzione L-M si comportano in modo distinto da quelli lungo la direzione K-H.\nUn superreticolo corrisponde a una disposizione periodica o quasi periodica di materiali diversi e pu\u00f2 essere descritto da un periodo di super reticolo che conferisce una nuova simmetria traslazionale al sistema, influenzando le loro dispersioni di fononi e di conseguenza le loro propriet\u00e0 di trasporto termico. Recentemente, strutture monostrato uniformi di grafene-hBN sono state sintetizzate con successo tramite schemi litografici accoppiati con deposizione chimica da vapore (CVD). Inoltre, i superreticoli di grafene-hBN sono sistemi modello ideali per la realizzazione e la comprensione del trasporto termico dei fononi coerente (ondulatorio) e incoerente (particellare).\nRilevazione di molecole di gas.\nIl grafene \u00e8 capace di immagazzinare idrogeno: se deformato, forma delle \"creste\", e l'idrogeno tende ad accumularsi sulle punte di tali creste. Per rilasciare il gas \u00e8 necessario eliminare la deformazione del grafene, in modo che l'idrogeno sia espulso dalle creste. Tali risultati sono frutto del lungo lavoro messo in atto dall\"'Adanascelo team\" nell'isola di Hokkaido, in Giappone.\nIlluminazione.\nAlcuni ricercatori della Columbia Engineering hanno realizzato una lampadina miniaturizzata, capace di emettere luce grazie a un filamento incandescente di grafene, analogamente a quanto avviene nelle comuni lampadine con filamento di tungsteno. Per ottenere questo risultato gli scienziati hanno applicato dei piccoli elettrodi metallici su strisce di grafene invisibili a occhio nudo. Quando nel circuito passa corrente elettrica, il grafene si riscalda fino a 2 500\u00a0\u00b0C emettendo luce visibile. La scoperta \u00e8 stata pubblicata sulla rivista \"Nature Nanotechnology\" nel 2015.\nDesalinizzazione.\nUn esperimento di osmosi inversa \u00e8 stato condotto negli Stati Uniti dai ricercatori del Massachusetts Institute of Technology. \"La struttura molecolare peculiare del grafene consente di creare fori di qualsiasi dimensione sulla sua superficie. Questo ha permesso di far passare l'acqua da una parte e i sali dall'altra dello strato\", esattamente come accade in una comune osmosi inversa a membrane.\nInfrastrutture.\nNel 2019 a Bergamo \u00e8 stata realizzata la prima strada italiana a base di grafene sfruttando il rifacimento di una carreggiata preesistente. Il tratto di strada \u00e8 lungo circa 1 km e costituito da un supermodificante a base di grafene, che permette di aumentare notevolmente la vita utile dell'opera, mischiato ad una plastica dura.\nTennis.\nIl grafene \u00e8 stato applicato per la prima volta nel tennis nel 2012 con la creazione di una racchetta nella quale fu aggiunto un innesto in grafene al cuore della racchetta, per rendere tale zona pi\u00f9 leggera e dinamica e potendo cos\u00ec aggiungere peso al manico e in testa alla racchetta.\nCiclismo.\nL'azienda italiana Vittoria utilizza questo materiale nella mescola delle gomme per assicurare maggiore aderenza, maggiore velocit\u00e0, maggiore resistenza alle forature e pi\u00f9 resistenza in generale. Dopo svariate ricerche e test, si \u00e8 notato che le molecole di grafene, essendo estremamente sottili, riescono a riempire lo spazio vuoto che separa le molecole di gomma. Di conseguenza, il grafene agisce come un magnete: infilandosi tra le molecole di gomma, crea di fatto un legame con le stesse e le tiene pi\u00f9 unite. Vittoria ha ottenuto risultati straordinari anche con l\u2019applicazione del grafene alle ruote. Proprio come negli pneumatici, anche nelle ruote il grafene agisce come magnete integrandosi con il carbonio di cui sono fatte. Essendo estremamente sottile, il grafene si stratifica negli spazi che dividono le molecole di carbonio e crea un legame con esse. Ne consegue che le caratteristiche del carbonio in termini di rigidit\u00e0 laterale della ruota, resistenza agli urti, riduzione del peso e dissipazione del calore migliorano esponenzialmente. Inoltre, il carbonio impreziosito dal grafene, consente alle ruote di resistere a pressioni di gonfiaggio di copertoni tubeless molto pi\u00f9 elevate di prima e di resistere ancor meglio alle frenate pi\u00f9 brusche, in qualsiasi condizione.\nProgetti di sviluppo.\nNel gennaio 2013 il progetto \"Graphene\" (insieme con il progetto \"Human Brain Project\") \u00e8 stato selezionato dalla Commissione europea tra i FET Flagships, i \"progetti faro\" di ricerca e sviluppo promossi dall'Unione europea: scelti da una rosa di sei candidati, i due progetti beneficeranno di un sostegno finanziario di un miliardo di euro per la durata di dieci anni.\nTossicit\u00e0.\nLa tossicit\u00e0 del grafene \u00e8 stata discussa ampiamente nella letteratura scientifica. La raccolta pi\u00f9 ampia riguardo alla tossicit\u00e0 del grafene riepiloga gli effetti \"in vitro\", \"in vivo\", antimicrobici e ambientali di questa sostanza ed evidenzia i vari meccanismi della tossicit\u00e0 del grafene stesso, che dipende da fattori come forma, dimensione, purezza della sostanza, fasi lavorative della post-produzione, stato ossidativo, gruppi funzionali, stato di dispersione, metodi di sintesi, dose di somministrazione e tempi di esposizione.\nI nanonastri, le nanopiastrine e le nano-cipolle di grafene non sono tossiche fino alla concentrazione di 50\u00a0\u00b5g/mL. Queste nanoparticelle non alterano la differenziazione delle cellule staminali del midollo osseo in osteoblasti o adipociti, suggerendo che a basse dosi le nanoparticelle di grafene sono sicure per eventuali applicazioni biomediche. Dei cristalli di grafene multistrato dello spessore di 10\u00a0\u00b5m sono stati capaci di perforare le membrane cellulari in soluzione; una ricerca della Brown University descrive la potenziale tossicit\u00e0 del grafene: intaccherebbe e danneggerebbe le cellule umane per via della sua natura bidimensionale, soprattutto quando finemente frammentato, come \u00e8 anche stato segnalato per i fullereni. Gli effetti fisiologici del grafene rimangono incerti, e questo rimane un campo inesplorato."}
{"id": "1175632", "revid": "729019", "url": "https://it.wikipedia.org/wiki?curid=1175632", "title": "Aeroporto di A\u010dinsk", "text": "L'aeroporto di A\u010dinsk-Turlatovo (in inglese: Achinsk Est; in russo: \u0410\u044d\u0440\u043e\u043f\u043e\u0440\u0442 \"\u0410\u0447\u0438\u043d\u0441\u043a\") \u00e8 un aeroporto della Siberia meridionale, situato a 4 chilometri ad est dalla citt\u00e0 di A\u010dinsk nell'Kraj di Krasnojarsk vicino alla cittadin\u00e0 russa Turlatovo di cui prende il suo nome.\nStrategia.\nL'aeroporto di A\u010dinsk \u00e8 un aeroporto civile, ma anche una base aerea militare russa, il cui numero di questo tipo di aerei \u00e8 per\u00f2 ridotto. \u00c8 stata base del 712\u00ba reggimento intercettori della \"Voenno-vozdu\u0161nye sily Rossijskoj Federacii\" - BBC \u0420\u0424 o VVS RF in caratteri latini) l'attuale aeronautica militare della Federazione Russa.\nDati tecnici.\nL'aeroporto di A\u010dinsk \u00e8 attualmente dotato di una pista attiva cementata di 2.450 \u0445 42 m.\nL'aeroporto \u00e8 di classe B ed \u00e8 aperto dalle 0:00 alle 10:00 (ora UTC).\nL'aeroporto permette il decollo/atterraggio degli aerei: Tupolev Tu-134, Tupolev Tu-154, Tupolev Tu-204, Ilyushin Il-18, Ilyushin Il-76, Antonov An-12, Antonov An-24, Antonov An-26, Antonov An-72, Yakovlev Yak-40, Yakovlev Yak-42 e di tutti gli aerei di classe inferiore."}
{"id": "1175635", "revid": "1543377", "url": "https://it.wikipedia.org/wiki?curid=1175635", "title": "Gwangju", "text": "Gwangju (ufficialmente: \"Citt\u00e0 metropolitana di Gwangju\"; ) \u00e8 una citt\u00e0 della Corea del Sud.\n\u00c8 la sesta citt\u00e0 pi\u00f9 grande della Corea, dopo Seul, Pusan, Incheon, Taegu e Daejeon con una popolazione di quasi un milione e mezzo di unit\u00e0 a met\u00e0 2012.\nDal punto di vista amministrativo \u00e8 una citt\u00e0 metropolitana autoamministrata con rango di provincia.\nStoria.\nLa citt\u00e0 di Gwangju \u00e8 stata fondata nel 57 a.C. ma prende il nome con cui la conosciamo oggi a partire dal 940 d.C. sotto la dinastia Goryeo.\nIl 18 maggio 1980 fu teatro di una violenta repressione militare conosciuta con il nome di Massacro di Gwangju; durante un periodo di 9 giorni di manifestazioni, la citt\u00e0 ebbe diverse centinaia di civili e militari morti.\nEducazione.\nNella citt\u00e0 sono presenti universit\u00e0 pubbliche: Chonnam National University, Gwangju Institute of Science and Technology e Gwangju Education University e private: Honam Univ, Gwangju University, Gwangshin University, Gwangju Women's University, Nambu University, Chosun University e Honam Christian University."}
{"id": "1175645", "revid": "53508", "url": "https://it.wikipedia.org/wiki?curid=1175645", "title": "Brandano (santo)", "text": "Biografia.\nLa sua leggenda \u00e8 raccontata nella \"Navigatio sancti Brendani\" scritta da un autore anonimo irlandese del X secolo, dove sono riportati i suoi meravigliosi viaggi apostolici, nella tradizione delle leggende di viaggi irlandesi.\nBrandano nacque probabilmente nel 484 a Fenit, il porto di Tralee, nella contea del Kerry in Irlanda, figlio di Find Loga. Fu battezzato a Tubrid, vicino ad Ardfert, da Sant'Erc del Kerry. Fu cresciuto da Santa Ita di Killeedy, la \"Brigida del Munster\", e complet\u00f2 i suoi studi con San Jarlath di Tuam e Sant'Erc che lo ordin\u00f2 sacerdote nel 512. Sua sorella era Santa Br\u00edg, ricordata nel \"Martirologio di Donegal\" alla data del 7 gennaio. Fu uno dei Dodici apostoli d'Irlanda che studiarono alla scuola di San Finnian di Clonard. Fu amico di Santa Brigida, di San Columba di Iona, di Sant'Enda di Aran, di san Colomano di Cloyne e del suo omonimo Brendano di Birr. Secondo quanto riportato dalla \"Bibliotheca Sanctorum\" dell'irlandese Cuthbert Mc Grath, tra il 512 e il 530 Brandano costru\u00ec monasteri e chiese ad Ardfert, a Enach D\u00fain (Annaghdown), ad Aleth, a Plouaret, a Inchquin Island, e a Shankeel (\"Seana Cill\") ai piedi del cosiddetto Monte Brandon. La leggenda racconta che da qui part\u00ec per il suo famoso viaggio.\nNel 559 fond\u00f2 il monastero e la scuola monastica di Clonfert nella contea di Galway. Si dice che la scuola ebbe fino a 3000 discepoli e che la regola del monastero fu dettata a Brandano da un angelo. Il santo sarebbe morto ad Amaghdown, in visita alla sorella e sarebbe stato sepolto a Clonfert.\nCulto.\nSecondo il \"Martyrologium Romanum\", la Chiesa cattolica lo celebra il 16 maggio; le Chiese ortodosse lo festeggiano il 15 maggio.\nLa festa di san Brandano \u00e8 celebrata nel Kerry con la scalata sul Monte Brandon. Il suo culto si \u00e8 diffuso anche in Scozia, nel Galles, in Inghilterra, in Bretagna, in Normandia, in Sicilia a Bronte, nelle Fiandre: a Bruges, nel convento della Poterie si trovano sue reliquie e quadri e vetrate che lo raffigurano.\nLa \"Navigazione di san Brandano\".\nSan Brandano, durante il suo apostolato, comp\u00ec numerosi pellegrinaggi per mare, giungendo in molte isole della Scozia, nelle Orcadi e nelle Shetland. Dopo la sua morte, il ricordo dei suoi viaggi venne amplificato e arricchito dalla tradizione orale, mescolandosi alle leggende celtiche e venne riportato nella \"Navigatio sancti Brendani\". Non si sa se la \"Navigatio\" sia stata scritta in Irlanda, oppure in Europa da un profugo ecclesiastico irlandese fuggito dalle incursioni vichinghe, ma ebbe grande diffusione durante tutto il Medioevo e, scritta in latino, fu tradotta in molte lingue europee (in Italia, nelle lingue veneziana e toscana). Quello degli imram era un genere letterario molto diffuso in Irlanda: consistevano in narrazioni di un viaggio avventuroso per mare, compiuto da uno o pi\u00f9 eroi. Il genere era ben adatto agli Irlandesi, isolani legati al mare, e poteva acquisire temi e suggerimenti tratti dalla cultura classica."}
{"id": "1175650", "revid": "110157", "url": "https://it.wikipedia.org/wiki?curid=1175650", "title": "Nazarovo", "text": "Nazarovo \u00e8 una citt\u00e0 della Russia asiatica, nel kraj di Krasnojarsk. La citt\u00e0 \u00e8 stata fondata nel 1700 ed \u00e8 bagnata dal fiume \u010culym, un affluente di destra dell'Ob'.\nNel 2010 la popolazione della citt\u00e0 di Nazarovo, secondo i dati del censimento, ammontava 52.790 abitanti."}
{"id": "1175651", "revid": "979604", "url": "https://it.wikipedia.org/wiki?curid=1175651", "title": "Spasell", "text": "Lo Spasell (o Spasello, come italianizzato da Carlo Mazza) \u00e8 un dialetto, o meglio un codice od un gergo, del lombardo occidentale, parlato fino all'Ottocento dagli abitanti della Vallassina, quando uscivano per commercio dalla valle e non volevano farsi intendere dagli indigeni. \u00c8 caratterizzato da parole in codice definite convenzionalmente basandosi su caratteristiche della cosa indicata o su onomatopee; di altre parole \u00e8 ignota l'origine. La parlata \u00e8 segnalata da Carlo Mazza, prevosto di Asso, nel suo libro \"Memorie storiche della Vallassina\" del 1796. Secondo l'autore furono creati numerosi gerghi l'uno dopo l'altro perch\u00e9 col tempo non si riusciva a fare a meno di introdurle nella lingua corrente, riducendo cos\u00ec le differenze fra lingua \"ufficiale\" e lingua \"segreta\". Dopo un elenco di termini, il parroco propone, come esempio, la traduzione del \"Pater Noster\" in questa lingua, per evidenziare come sia totalmente incomprensibile anche ai parlanti insubri. Esistono vari gerghi simili o identici in diverse localit\u00e0 dell'Insubria, come in Valtellina e a Milano.\nEsempio.\nEL \u00abPATER NOSTER\u00bb IN SPASELL\n\"Masett che stanzi\u00ea in la creuggia di salvestri,\"\n\"ch'el vost oden s'ingalmissa,\"\n\"ch'el stanzia el nost bosin piatt,\"\n\"che se rusca quel che vu tub\u00e8\"\n\"sora i masett de la luscia, quant in quella di sciatt.\"\n\"Refil\u00ean el sb\u00eag de stobold,\"\n\"e che no va stanzien nippa in del scim\u00eae i nost lenarii,\"\n\"come anch'el nost'oden szabolda ai olter ghielma;\"\n\"F\u00eaen taruscia la schigna che ne rusca el Naja de Tameu.\"\n\"Per tagiorala no lass\u00ean sciobig\u00e0 in nient de loffi.\"\n\"Amen.\"\nGlossario.\nAlcune parole in Spasell, principalmente tratte dallo stesso Carlo Mazza, scritte in ortografia milanese classica:"}
{"id": "1175655", "revid": "226458", "url": "https://it.wikipedia.org/wiki?curid=1175655", "title": "Freirinite", "text": "La freirinite venne descritta come nuova specie mineralogica nel 1924 a seguito di ritrovamenti di esemplari nei depositi di cobalto di San Juan, nel dipartimento di Freirini, in Cile, da cui prese il nome.\nI primi esami degli esemplari ritrovati nella Blanca Mine di San Juan davano una composizione mineralogica abbastanza diversa dal lavendulano cui somigliava. Era stata trovata in rocce ignee tormalinizzate in paragenesi con eritrite, cuprite e malachite. Gli esemplari erano cristallini appiattiti di colore blu-verdastro.\nLa composizione chimica trovata dal Goldschmidt era: CuO (29,6%); CaO (6,16%); Na2O (14,36%); Fe2O3 (0,76%); As2O5 (38,8%) e H2O (9,17%) fece pensare ad una specie a s\u00e9 stante. Successive analisi con strumenti pi\u00f9 moderni hanno appurato che questi esemplari rientravano nel range di variabilit\u00e0 del lavendulano."}
{"id": "1175673", "revid": "287204", "url": "https://it.wikipedia.org/wiki?curid=1175673", "title": "Legge del miliardo agli emigrati", "text": "La legge del miliardo agli emigrati fu un provvedimento legislativo, volto a indennizzare gli \"\u00e9migr\u00e9\", fuggiti nel corso della Grande Rivoluzione, approvata nell'aprile 1825, sotto il regno di Carlo X. La legge rappresenta, ancor oggi, uno dei pi\u00f9 colossali provvedimenti di consolidamento del debito pubblico che si ricordino. Fortemente voluta dalla maggioranza ultrarealista del primo ministro de Vill\u00e8le, essa costitu\u00ec una ragione di scandalo per l'opposizione liberale e radicale-repubblicana.\nIl problema del rimborso agli espropriati dalla Rivoluzione.\nAntefatti.\nA partire dal 1790 circa, un gran numero di aristocratici lasciarono la Francia, per sfuggire alla repressione rivoluzionaria. Il fenomeno interess\u00f2, inizialmente, alcuni grandi esponenti del regime assolutista di Luigi XVI, quali il Principe di Cond\u00e9, per poi estendersi alla massa dei nobili ed a moltissimi borghesi moderati. \nIl governo rivoluzionario ne approfitt\u00f2 per impossessarsi dei loro beni, contribuendo, in misura sostanziale, al ristabilimento delle finanze dello Stato: l'esproprio forzato inizi\u00f2 nel 1790 per i beni della Chiesa, e si estese nel 1793 ai beni di tutti gli \"\u00e9migr\u00e9\".\nLa Restaurazione.\nTramontato il Primo Impero di Napoleone e restaurato il regno borbonico con il definitivo ritorno di Luigi XVIII, la questione del rimpossessamento dei beni confiscati si pose, in tutta evidenza, come una delle maggiori questioni politiche del restaurato regime.\nNegli anni successivi si assistette ad un continuato sforzo degli antichi \"\u00e9migr\u00e9\" e dei loro discendenti ed aventi causa, di recuperare i patrimoni perduti. I beni spossessati erano stati, inizialmente, trasferiti allo Stato come \"beni nazionali\". Eppoi venduti a privati offerenti, a prezzi, in generale, di grande favore. \nAl 1814, privati soggetti francesi risultavano proprietari di gran parte dei beni spossessati, ci\u00f2 che complicava terribilmente la questione. \nIn generale, la sua mancata risoluzione offriva un costante motivo di malcontento verso il governo, tanto da destra (da parte degli antichi proprietari), quanto da sinistra (da parte dei nuovi).\nGli anni della crisi finanziaria.\nLe condizioni per una sistemazione generale dei contenziosi, tuttavia, non si posero immediatamente, stante il grave stato di sofferenza finanziaria del Regno di Francia, negli anni immediatamente seguenti le guerre napoleoniche. &lt;br&gt;\nTanto che sulla questione non era intervenuto nessuno dei cinque governi succedutisi da Waterloo al 1825: n\u00e9 il reietto-bonapartista Talleyrand, n\u00e9 i due liberali Dessolles e Decazes, n\u00e9 il \u2018realista-moderato\u2019 duca di Richelieu. \nMa, durante i lunghi anni dei loro governi, la mancata riparazione aveva sobillato la opposizione di un forte partito ultrarealista, che era giunto ad imporsi alle elezioni legislative, sia il 14 agosto 1815 (con l'elezione della \"Chambre introuvable\"), che nel novembre 1820.\nLa legge.\nIl governo Vill\u00e8le.\nLa opportunit\u00e0 di regolare definitivamente la questione e le richieste del partito realista si saldarono, infine, nel 1825, allorch\u00e9 il capo di detto partito, il primo ministro e conte de Vill\u00e8le, propose alla Camera dei deputati, allora controllata dal suo partito, un progetto di legge che stanziava la immensa cifra di 630 milioni di franchi per il rimborso delle propriet\u00e0 espropriate.\nObiettivi del legislatore.\nPer intendere bene la questione occorre ricordare che le istanze di rimborso avanzate dagli espropriati era indirizzati \"innanzitutto\" verso lo Stato. Ed il Regno di Francia non poteva esimersene, dal momento che aveva ereditato la posizione giuridica del cessato Primo Impero, a sua volta erede della Prima Repubblica rivoluzionaria. Il peso di detti debiti sarebbe, quindi, prima o poi ricaduto sul Tesoro dello Stato. \nN\u00e9 la continuazione dello stato di incertezza avrebbe un gran che giovato, aggravando, anzi, le ansie e paure degli attuali proprietari dei beni espropriati, che, legittimamente, li avevano (direttamente od indirettamente), acquisiti dall'Impero, o dalla Repubblica.\nLa legge dell'aprile 1825.\nCi\u00f2 spinse il conte de Vill\u00e8le, ad approvare un provvedimento che conteneva due passi sostanziali:\nSi trattava, come si vede, di una soluzione intermedia fra la mera restituzione dei beni (che tutti riconoscevano impossibile ed avrebbe scatenato una rivoluzione) e la cancellazione degli antichi diritti di propriet\u00e0 (che avrebbe negato uno dei presupposti alla base del restaurato regime). Ma a condizioni accettabili per lo Stato, in quanto escludeva ogni titolo giuridico al rimborso per i passati espropri, e scadenzava i pagamenti secondo le esigenze di una accettabile gestione delle finanze pubbliche.\nLa feroce opposizione radicale e repubblicana.\nIl provvedimento, tuttavia, scaten\u00f2 l'opposizione radicale-repubblicana e liberale-radicale. La quale si opponeva \"tout-court\" al riconoscimento del debito pregresso. Una posizione chiaramente insostenibile, ma che poteva poggiarsi sull'argomento della enormit\u00e0 della cifra stanziata, tanto che i 630 milioni della legge divennero, presto il \"miliardo\" della polemica politica.\nCome sempre in questi casi, poco importava ai polemisti che ci\u00f2 che realmente impattava era il (modesto) costo per interessi. E che i 623 andavano confrontati con il rischio che le molte maggiori richieste di rimborso andassero a buon fine. Ed il conte de Vill\u00e8le, come molti dei grandi risanatori delle finanze pubbliche di ogni tempo, pass\u00f2 alla storia come un 'nemico del popolo'."}
{"id": "1175676", "revid": "1543377", "url": "https://it.wikipedia.org/wiki?curid=1175676", "title": "Bobby Robson", "text": "Ha guidato complessivamente sette squadre di club europee e la Nazionale di calcio dell'Inghilterra.\nLa sua carriera professionistica da giocatore, che lo vide agire come mezz'ala, abbracci\u00f2 quasi venti anni, durante i quali gioc\u00f2 per tre club: Fulham, West Bromwich Albion e, per un breve periodo, Vancouver Royals. Registr\u00f2 inoltre venti presenze con la Nazionale inglese, segnando quattro gol.\nDopo la carriera da calciatore ebbe successo sia come allenatore di club che della Selezione inglese, vincendo il campionato sia nei Paesi Bassi che in Portogallo, conquistando trofei in Inghilterra e Spagna e conducendo la Nazionale del suo Paese alla semifinale del Mondiale di calcio del 1990. Il suo ultimo ruolo sportivo fu quello di consigliere dell'allenatore della Nazionale irlandese.\nRobson fu nominato \"Knight Bachelor\" nel 2002, fu inserito nella \"Hall of Fame del calcio inglese\" nel 2003 e fu presidente onorario dell'Ipswich Town. A partire dal 1991 soffr\u00ec di ricorrenti problemi di salute relativi al cancro e dal marzo del 2008 spese il suo nome e i suoi sforzi per la \"Sir Bobby Robson Foundation\", un ente benefico di ricerca su tale malattia. Ad agosto 2008 il suo tumore al polmone fu giudicato terminale; mor\u00ec meno di un anno dopo.\nBiografia.\nNato a Sacriston, Contea di Durham, Robson fu il quarto dei cinque figli di Philip e Lilian Robson (nata Watt). Quando aveva pochi mesi, la famiglia si trasfer\u00ec presso il paese di Langley Park, dove suo padre lavor\u00f2 come minatore. Da ragazzo, fu spesso portato dal genitore a vedere il Newcastle United al St James' Park, cosa che richiedeva un viaggio in autobus o una camminata di diversi kilometri. Robson descrive Jackie Milburn e Len Shackleton come i suoi idoli d'infanzia. Entrambi giocarono per il Newcastle nel ruolo di mezz'ala, la posizione che avrebbe successivamente ricoperto durante la sua carriera da calciatore.\nRobson frequent\u00f2 la \"Waterhouses Secondary Modern School\", ma il preside non permise alla squadra di calcio della scuola di partecipare ad un campionato. Quindi, all'et\u00e0 di undici anni, cominci\u00f2 a giocare per il Langley Park Juniors al sabato mattina e, compiuti i quindici, venne aggregato ai diciottenni. Gioc\u00f2 a calcio ogni qualvolta ne avesse la possibilit\u00e0, ma lavor\u00f2 anche come apprendista elettricista per la \"National Coal Board\", nella miniera di carbone di Langley Park.\nCarriera.\nGiocatore.\nGiovanili.\nNel maggio del 1950 Bill Dodgin, allenatore del Fulham, fece visita alla famiglia Robson per far sottoscrivere a Bobby un contratto professionistico. Nonostante avesse ricevuto una proposta anche dal vicino Middlesbrough, l'offerta di Dodgin fu troppo invitante per essere rifiutata, cos\u00ec firm\u00f2 per il Fulham e si trasfer\u00ec a Londra, dove gioc\u00f2 come mediano e mezz'ala. Robson dest\u00f2 l'interesse anche del Newcastle (squadra che tifava), ma opt\u00f2 per il Fulham in quanto, a suo dire, \"il Newcastle non fece nessuno sforzo apprezzabile per assicurarsi la [mia] firma\".\nClub.\nSebbene Robson fosse ormai divenuto un professionista, suo padre insistette affinch\u00e9 continuasse a lavorare come elettricista. Trascorreva il giorno lavorando presso il sito del \"Festival of Britain\" e si allenava per tre notti a settimana col Fulham. Col tempo ci\u00f2 fin\u00ec per risultare eccessivamente oneroso, pertanto Robson abbandon\u00f2 il lavoro per dedicarsi a tempo pieno al calcio.\nNel 1950 fece il suo debutto per il Fulham, da poco promosso in prima divisione, in una partita contro lo Sheffield Wednesday. Il club non si rivel\u00f2 essere seriamente competitivo e retrocesse al termine della stagione 1951-1952, ma Robson torn\u00f2 in First Division quattro anni dopo, quando nel marzo del 1956 firm\u00f2 per il West Bromwich Albion di Vic Buckingham. Il trasferimento, pari a 25.000 sterline, fu al tempo un record per il club. Fu sempre al West Bromwich Albion che conobbe il futuro vice allenatore e giocatore della Nazionale inglese Don Howe.\nDebutt\u00f2 con la nuova societ\u00e0 in una sconfitta in casa per 0-4 contro il Manchester City il 10 marzo 1956. Nella stagione 1957-58 fu il miglior marcatore della squadra in campionato; il suo totale di ventiquattro gol ne include quattro segnati in una vittoria per 5-1 contro il Burnley. Gioc\u00f2 duecentocinquantasette partite e mise a segno sessantuno gol per il West Bromwich Albion e ne fu capitano nelle stagioni 1960-1961 e 1961-1962. Ad agosto del 1962, tuttavia, torn\u00f2 al Fulham dopo un dissidio con il vicepresidente del club, Jim Gaunt, riguardante lo stipendio. La disputa in essere che concerneva sia le retribuzioni minime che quelle massime, istigata dal compagno di squadra Jimmy Hill e dalla Professional Footballers' Association, si combin\u00f2 con la nascita del secondogenito di Robson, spingendolo a rivendicare degli emolumenti pi\u00f9 cospicui. Gaunt rifiut\u00f2 di rinegoziare il contratto, ragion per cui Robson avanz\u00f2 una richiesta di trasferimento e venne ceduto al Fulham per 20.000 sterline, sottoscrivendo un accordo che raddoppiava i suoi guadagni. Poco dopo il suo ritorno al Fulham, la societ\u00e0 vendette Alan Mullery e Rodney Marsh, facendo s\u00ec che le sue possibilit\u00e0 di assicurarsi dei titoli fossero sensibilmente ridotte. Lo stesso Robson afferm\u00f2: \"In tutta la mia carriera da calciatore, non ho vinto nulla\".\nNonostante la stampa avesse riportato di un interesse da parte dell'Arsenal e dell'offerta di un ruolo da allenatore-giocatore da parte del Southend United, Robson lasci\u00f2 il Fulham nel 1967 ed accett\u00f2 un contratto di tre anni dei canadesi Vancouver Royals. Fu allenatore-giocatore nella loro stagione inaugurale nella North American Soccer League. Il compito si dimostr\u00f2 arduo; un accordo di compropriet\u00e0 a lunga distanza diede al calciatore ungherese Ferenc Pusk\u00e1s il controllo della sezione di San Francisco della societ\u00e0, mentre Robson si occup\u00f2 della squadra di Vancouver. Robson fu insoddisfatto di tale situazione e quando, nel gennaio del 1968, il Fulham gli offr\u00ec un contratto da allenatore, accett\u00f2 l'impiego a Craven Cottage.\nNazionale.\nDurante il suo primo periodo al Fulham, Robson partecip\u00f2 a due tourn\u00e9e calcistiche di carattere ambasciatoriale organizzate dalla Football Association: nelle Indie Occidentali nel 1955 e in Sudafrica nel 1956. Tuttavia, fu durante il suo periodo al West Bromwich Albion che entr\u00f2 pienamente a far parte della rosa, ricevendo la prima convocazione nel 1956. Il suo allenatore, Vic Buckingham, fu un fautore della tattica dell'\"uno-due\" \u2013 anticipatrice del \"calcio totale\" \u2013 e Robson, praticandola, lo convinse a selezionarlo.\nRegistr\u00f2 venti presenze con la Nazionale inglese, con cui debutt\u00f2 nel novembre del 1957 in una partita contro la Francia, segnando due volte nella vittoria per 4-0. Sebbene l'esordio fosse stato positivo, Robson fu escluso dalla lista dei convocati per il successivo incontro con la Scozia a vantaggio di Bobby Charlton. Fu tuttavia selezionato per il Mondiale del 1958 in Svezia, venendo preferito a Nat Lofthouse e Stanley Matthews, ma torn\u00f2 dal Paese scandinavo deluso, in quanto l'Inghilterra fu eliminata dall'Unione Sovietica perdendo l'ultima partita del girone eliminatorio.\nDopo il Mondiale del 1958, Robson fece parte in pianta stabile della rosa della Nazionale, godendo di considerevole successo nel periodo che va dall'ottobre del 1960 al marzo del 1961, quando gioc\u00f2 in sei partite vinte dall'Inghilterra, durante le quali realizz\u00f2 un gol nella vittoria record per 9-3 sulla Scozia allo stadio di Wembley. Fu convocato per il Mondiale del 1962 in Cile, ma un infortunio alla caviglia, occorsogli in un'amichevole di preparazione contro una squadra cilena, gli imped\u00ec di disputare il torneo. Come Robson ricorda, \"Non giocai pi\u00f9 per l'Inghilterra... la mia carriera in Nazionale fu incompiuta\".\nAllenatore.\nGli inizi.\nNel 1959, l'allora allenatore di calcio dell'Inghilterra nonch\u00e9 \"Director of Coaching\" della Federazione inglese, Walter Winterbottom, gli sugger\u00ec di sostenere un corso per allenatori a Lilleshall. Robson esord\u00ec come allenatore del Fulham \u2013 sua ex squadra \u2013 nel gennaio del 1968 contro il Macclesfield Town, all'epoca militante nella Cheshire League, al terzo turno della FA cup. Il Fulham stava lottando in campionato con sedici punti in ventiquattro partite. Nonostante l'acquisto del giovane Malcolm Macdonald, Robson non pot\u00e9 salvare la squadra dalla retrocessione in Second Division e la lasci\u00f2 a novembre, quando occupava l'ottava posizione. Scopr\u00ec di essere stato esonerato dall'incarico non con una comunicazione della societ\u00e0, ma dal titolo \"Robson licenziato\" su un cartellone dell\"'Evening Standard\" posto all'esterno della stazione di Putney.\nPass\u00f2 all'Ipswich Town nel 1969 e fu l\u00ec che si afferm\u00f2 come un allenatore di successo. Ottenne il posto vacante presso il club di Suffolk dopo un incontro casuale con il direttore della societ\u00e0 Murray Sangster, mentre era in cerca di giovani talenti a Portman Road per conto dell'allenatore del Chelsea Dave Sexton. Dopo quattro stagioni mediocri, Robson condusse l'Ipswich al quarto posto nella First Division e trionf\u00f2 nella Texaco Cup nella stagione 1972-1973. Nelle nove stagioni seguenti, l'Ipswich termin\u00f2 al di sotto della sesta posizione in campionato solo una volta, nella stagione 1977-1978. Quella annata fu comunque coronata dal successo grazie alla vittoria per 1-0 sull'Arsenal nella finale di FA Cup. Il suo incarico all'Ipswich dur\u00f2 tredici anni, durante i quali la squadra chiuse due volte al secondo posto e figur\u00f2 costantemente nelle competizioni europee, conquistando la Coppa UEFA nel 1981 con una complessiva vittoria per 5-4, calcolando la partita di andata e quella di ritorno, a scapito degli olandesi dell'AZ Alkmaar. Durante i suoi tredici anni in carica, Robson acquist\u00f2 solo quattordici giocatori da altri club, preferendo fare affidamento sui calciatori prodotti dal settore giovanile dell'Ipswich.\nNel 2002, in onore dei risultati ottenuti con la squadra, una statua a grandezza naturale che lo raffigura fu eretta di fronte alla Curva Cobbold dello stadio dell'Ipswich Town, Portman Road. Il 7 luglio del 2006 Robson fu nominato presidente onorario dell'Ipswich Town Football Club, il primo dopo Lady Blanche Cobbold morta nel 1987.\nAllenatore della Nazionale inglese.\nLe imprese compiute con l'Ipswich gli fruttarono un'offerta da parte della Football Association per il ruolo di allenatore della Nazionale, ragion per cui declin\u00f2 la proposta di un prolungamento decennale del contratto avanzata dal direttore dell'Ipswich Patrick Cobbold. Il 7 luglio 1982, due giorni dopo l'eliminazione dell'Inghilterra dal Mondiale, Robson sostitu\u00ec Ron Greenwood come allenatore della Nazionale, scegliendo Don Howe, suo ex compagno al West Bromwich Albion, come vice allenatore.\nLa prima partita diretta da Robson dopo l'assunzione della carica vide subito una polemica, in quanto egli escluse Kevin Keegan per l'incontro con la Danimarca, portandolo ad avere un battibecco con i tifosi del Newcastle.\nIl 21 settembre 1983, Robson sub\u00ec l'unica sconfitta occorsagli nelle ventotto partite di qualificazione che disput\u00f2 come allenatore. La battuta d'arresto, ancora una volta con la Danimarca, comport\u00f2 la mancata qualificazione dell'Inghilterra per gli Europei 1984, ed ebbe come conseguenza le dimissioni dell'allenatore a favore di Brian Clough. Le dimissioni furono rifiutate dal presidente della FA, Bert Millichip (principalmente per sfiducia nei confronti di Clough), e Robson continu\u00f2 a guidare la Nazionale inglese per le qualificazioni ai Mondiali di calcio del 1986 in Messico.\nLa compagine britannica cominci\u00f2 la competizione male ed il capitano Bryan Robson s'infortun\u00f2 slogandosi la spalla. Bobby Robson cambi\u00f2 l'assetto della formazione in occasione dell'ultimo incontro del primo girone, scegliendo Peter Beardsley anzich\u00e9 Mark Hateley come compagno d'attacco di Gary Lineker. La squadra vinse le due partite successive per 3-0, contro la Polonia ed il Paraguay agli ottavi, e si qualific\u00f2 per i quarti di finale. Qui l'Inghilterra fu sconfitta dall'Argentina grazie ai gol di Diego Maradona, il famigerato gol della \"Mano di Dio\" e il \"Gol del secolo\" che questi segn\u00f2 cinque minuti dopo. Robson non fu impressionato dal riferimento ad un intervento divino da parte dell'attaccante argentino:\nL'Inghilterra di Robson perse un solo punto durante le successive qualificazioni per Euro 1988, che inclusero una vittoria per 8-0 sulla Turchia. Tuttavia ci\u00f2 fu seguito da un fallimento nel Torneo, tenutosi nella Germania Occidentale, dove l'Inghilterra fu eliminata nella fase a gironi. La squadra termin\u00f2 in fondo al suo gruppo di qualificazione, cedendo all'Irlanda, ai Paesi Bassi e all'Unione Sovietica. Robson fu umiliato dalla stampa britannica, e dopo un pareggio in un'amichevole contro la Arabia Saudita, un giornale invoc\u00f2: \"Nel nome di Allah, vai\". L'allenatore rassegn\u00f2 per la seconda volta le proprie dimissioni, che nuovamente furono rifiutate da Millichip (anche in questo caso la sfiducia verso Brian Clough \u00e8 spessa citata come motivazione).\nRobson guid\u00f2 dunque l'Inghilterra senza concedere neanche un gol nelle qualificazioni per i Mondiali del 1990, dove la squadra fu una delle sei teste di serie. Ancora una volta fu inserita in un girone con Olanda e Irlanda, con l'Egitto come quarta forza. Come in occasione dei Mondiali del 1986, al tecnico fu negato l'apporto del suo capitano, Bryan Robson, il quale questa volta pat\u00ec un infortunio al tendine d'Achille che gli imped\u00ec di giocare nelle ultime fasi della manifestazione. L'Inghilterra chiuse al primo posto il suo girone, conquistando quattro punti in tre partite. Tuttavia il passaggio del turno non fu privo di controversie. La Nazionale cambi\u00f2 assetto tattico modificando il suo tradizionale 4-4-2 con l'aggiunta di un libero; alcune fonti suggeriscono che ci\u00f2 fu dovuto ad una rivolta dei giocatori dopo il pareggio per 1-1 avutosi nella prima partita contro l'Irlanda. Robson ha negato questo affermando:\n A ci\u00f2 seguirono le vittorie sul Belgio e sul Camerun negli scontri a eliminazione diretta, per poi apprestarsi alla semifinale con la Germania Occidentale. L'Inghilterra perse la partita ai calci di rigore, dopo che il punteggio rimase sull'1-1 in seguito ai tempi supplementari. Robson disse successivamente di non passare giorno senza che pensi alla semifinale e alle scelte che avrebbe dovuto compiere.\nAllenatore all'estero.\nPrima del Mondiale del 1990, la FA comunic\u00f2 a Robson che il suo contratto da allenatore dell'Inghilterra non sarebbe stato rinnovato, cos\u00ec egli si spost\u00f2 nei Paesi Bassi per guidare il PSV Eindhoven, in cerca di un tecnico capace di imporre della disciplina all'interno di uno spogliatoio litigioso. Robson descrisse questo passaggio come \"uno shock culturale\" ma avvert\u00ec anche \"... un senso di avventura\".\nL'inclinazione dei giocatori olandesi per i dibattiti sulle scelte tecniche lo sorprese e in un'intervista con \"Voetbal International\" lament\u00f2: \"Un professionista inglese accetta le decisioni dell'allenatore. Qui, dopo ogni partita, le riserve vengono a trovarmi\". Un altro aspetto problematico riguardava il nazionale brasiliano Rom\u00e1rio. L'etica professionale di questi frustr\u00f2 Robson, il quale tuttavia ammise che \"... in qualche partita pu\u00f2 essere sfavillante\". Robson organizz\u00f2 un confronto chiarificatore con Rom\u00e1rio, con Frank Arnesen, assistente del tecnico, come traduttore. La discussione si rivel\u00f2 priva di successo, giacch\u00e9 Rom\u00e1rio fu restio a cambiare stile di vita. Nonostante ci\u00f2, il PSV vinse il campionato olandese sia nella stagione 1990-1991 che nella 1991-1992. Tuttavia, nelle competizioni europee la squadra non fece i progressi sperati dall'ambiente e Robson fu informato che avrebbe dovuto lasciare il club al termine della stagione 1991-1992.\nAnd\u00f2 quindi allo Sporting Lisbona nel luglio del 1992, dove ebbe un giovane Jos\u00e9 Mourinho, futuro allenatore di Porto, Chelsea e Inter, come interprete e anche assistente (preparava le partite e allenava i portieri). Nella sua prima stagione in carica guid\u00f2 il club ad un terzo posto finale, pur essendo in conflitto con il presidente della societ\u00e0 Jos\u00e9 Sousa Cintra, in quanto questi spesso acquistava i giocatori senza il suo consenso. Robson fu licenziato a dicembre del 1993 con la squadra al vertice del campionato. Cintra addusse la precoce eliminazione del club dalla Coppa UEFA per mano del Casino Salisburgo quale ragione dell'esonero.\nIl Porto, rivale dello Sporting, ingaggi\u00f2 prontamente Robson, con Mourinho designato come vice allenatore. Il Porto versava in cattive condizioni al momento del suo arrivo e la gi\u00e0 scarsa presenza di pubblico si ridusse a diecimila spettatori. La squadra batt\u00e9 immediatamente proprio l'ex societ\u00e0 di Robson, lo Sporting, nella finale di Coppa di Portogallo, facendo seguire a quel trionfo la vittoria del Campionato portoghese nelle stagioni 1994-1995 e 1995-1996.\nTale fu l'impatto dell'allenatore inglese al Porto che egli divenne conosciuto dai tifosi locali come \"Bobby \"Five\"-O\", in onore delle partite che il Porto vinse per 5-0, e nel 1995 sigl\u00f2 un nuovo contratto con la societ\u00e0. Pur avendo sofferto di un melanoma maligno durante i primi mesi della stagione 1995-1996, Robson guid\u00f2 ancora con successo il Porto alla difesa del titolo.\nNel corso dell'estate del 1996, una conversazione telefonica effettuata dal vice presidente del Joan Gaspart per discutere di Lu\u00eds Figo si risolse in un'offerta da parte del club spagnolo. Robson rilev\u00f2 l'incarico nel luglio di quell'anno, avendo ancora come assistente Mourinho. Una delle decisioni chiave prese da Robson durante la sua breve reggenza al Barcellona riguard\u00f2 l'acquisto per 19,5 milioni di dollari di Ronaldo, che si dimostr\u00f2 essere decisivo in una stagione che vide il club vincere Coppa del Re, Supercoppa spagnola e la Coppa delle Coppe. Il Barcellona fu anche eletto squadra dell'anno del 1996-1997 dall'International Federation of Football History &amp; Statistics.\nNella stagione 1997-1998, Robson sal\u00ec di grado nelle gerarchie societarie andando ad occupare la posizione di Direttore Sportivo (mentre Louis van Gaal assunse la carica di allenatore), ma rivest\u00ec tale ruolo per una sola annata, per poi tornare ad allenare il PSV con un accordo a breve termine valido per il 1998-1999. Il PSV manc\u00f2 la vittoria del campionato, terminando terzo dietro Feyenoord e Willem II, ma Robson condusse ancora la squadra alla qualificazione in Champions League nel corso delle ultime giornate della competizione.\nRitorno in Inghilterra.\nDopo la scadenza del suo contratto, Robson fece ritorno in Inghilterra rivestendo una carica in seno al dipartimento tecnico della Football Association, ma in seguito alle dimissioni di Ruud Gullit, allenatore del Newcastle United, si spost\u00f2 al St James' Park a settembre del 1999. Robson fu deluso dall'ammontare della retribuzione inizialmente offerta, ritenendola molto al di sotto della media, ma si accord\u00f2 per un contratto annuale con un compenso di un milione di sterline.\nNella sua prima partita da tecnico giocata in casa, il Newcastle (in fondo alla classifica) affront\u00f2 il penultimo Sheffield Wednesday, sconfiggendolo per 8-0. Al termine della stagione d'esordio con i \"magpies\" (1999-2000), Robson condusse il club ad un undicesimo posto finale, ottenendo quattordici vittorie nelle trentadue partite giocatesi da quando assunse la carica. Sul finire del 2000, quando Kevin Keegan rassegn\u00f2 le proprie dimissioni da Commissario Tecnico della Nazionale inglese, la Football Association chiese al presidente del Newcastle Freddy Shepherd di consentire a Robson di ricoprire a tempo parziale la funzione di allenatore, ma la richiesta venne declinata. Robson guid\u00f2 il Newcastle dalle ultime posizioni della Premier League al quarto posto finale nella stagione 2001-2002, ottenendo la qualificazione in Champions League praticando un gioco d'attacco. Qui la squadra, formata da giovani promettenti e capitanata dall'esperto Alan Shearer, fu inserita in un girone comprendente Juventus, Feyenoord e Dynamo Kiev e, pur avendo perso tutti gli incontri d'andata, vincendo quelli di ritorno riusc\u00ec a conquistare il passaggio al turno successivo. In campionato chiuse al terzo posto, assicurandosi la seconda qualificazione consecutiva alla Champions League.\nTuttavia fu eliminata ai rigori dal Partizan Belgrado durante il turno preliminare, retrocedendo cos\u00ec in Coppa UEFA. Al termine della stagione, il Newcastle United fin\u00ec quinto in classifica, mancando per cinque punti l'ingresso nella pi\u00f9 prestigiosa manifestazione europea, ma raggiunse la semifinale di Coppa UEFA, poi persa con l'Olympique Marsiglia.\nRobson mantenne l'incarico al Newcastle fino al 30 agosto 2004, quando venne licenziato da Freddy Shepherd dopo un deludente inizio in campionato e un presunto malcontento dello spogliatoio. L'allenatore si disse successivamente deluso per il fatto che solo cinquemila tifosi avessero presenziato al tradizionale giro d'onore effettuato dai giocatori al St James' Park al termine della precedente stagione. Tuttavia, continu\u00f2 a godere della stima della gente e il 2 marzo 2005 gli furono consegnate le chiavi della citt\u00e0 di Newcastle upon Tyne.\nRobson fu inoltre critico verso Shepherd, affermando che questi gli neg\u00f2 informazioni a proposito dei contratti dei giocatori e delle trattative relative agli acquisti e le cessioni. Un altro aspetto dibattuto riguardava la scarsa considerazione dei vertici societari verso questioni meno centrali, quali il campo d'allenamento, lo sviluppo del settore giovanile e il reclutamento di nuovi talenti.\nConsulente tecnico.\nIl 7 giugno 2005 declin\u00f2 l'invito ad allenare l'Heart of Midlothian, perch\u00e9 desiderava rimanere nell'area di Newcastle. Il 13 gennaio 2006, Steve Staunton fu nominato Commissario Tecnico della Nazionale irlandese, con Robson assegnato ad un ruolo di supporto quale consulente tecnico. Robson rimise il suo mandato il 17 novembre 2007, dopo l'ultima partita che la squadra gioc\u00f2 nella sua fallita campagna di qualificazione per il Campionato europeo 2008. Robson fu anche vice presidente della League Managers Association, l'organizzazione che rappresenta collettivamente tutti gli allenatori della Premiership e della Football League, rivestendo una carica non esecutiva.\nAltre attivit\u00e0.\nOpinionista.\nRobson fu opinionista per il canale televisivo ITV durante i Mondiali del 2002 e gli Europei del 2004. Nel 2004, tenne una rubrica sulla rivista calcistica \"FourFourTwo\", e da quell'anno in avanti scrisse settimanalmente per \"The Mail on Sunday\".\nBobby Robson Foundation.\nRobson sconfisse un cancro al colon nel 1992, un melanoma nel 1995 e un tumore al polmone destro ed uno al cervello entrambi nel 2006. Rimase inoltre paralizzato da un ictus causato dal tumore al cervello e gli fu anche impiantata una protesi alla mascella dopo la rimozione chirurgica del melanoma. Nel 2007 gli vennero diagnosticati dei noduli ad ambedue i polmoni e nel febbraio dello stesso anno il male fu giudicato allo stadio terminale, venendo tenuto sotto controllo con sedute di chemioterapia dal dicembre del 2008. Dopo queste esperienze ed in seguito alla quinta diagnosi di cancro, Robson dedic\u00f2 i restanti anni della sua vita a sostenere la lotta contro la malattia. Il 25 marzo 2008 inaugur\u00f2 la \"Sir Bobby Robson Foundation\". Il denaro raccolto dalla Fondazione \u00e8 impiegato sia per l'acquisto degli strumenti necessari al \"Sir Bobby Robson Cancer Trials Research Centre\", allestito presso il \"Freeman Hospital\" di Newcastle upon Tyne, sia per finanziare altri progetti sviluppati nell'area nordorientale dell'Inghilterra.\nMorte.\nIl 31 luglio 2009, Robson mor\u00ec di tumore al polmone presso la sua casa nella Contea di Durham, all'et\u00e0 di settantasei anni, dopo una lunga battaglia contro la malattia.\nIl funerale, consistente in una cerimonia privata, fu celebrato il 5 agosto. Su richiesta della famiglia, la localit\u00e0 non fu rivelata finch\u00e9 la funzione non ebbe luogo. Fu successivamente reso noto che fosse Esh, nella Contea di Durham. Il 21 settembre un migliaio di invitati presenziarono ad una cerimonia di ringraziamento tenutasi presso la Cattedrale di Durham. L'evento fu trasmesso in diretta dalla televisione nazionale ed anche negli stadi di Newcastle United, Ipswich Town e Fulham.\nGli sopravvissero la moglie Elsie, sposata il 15 giugno 1955, ed i figli George, Paul e Mark.\nRiconoscimenti.\nA Bobby Robson furono conferiti diversi riconoscimenti. Nel 1990, quando ebbe termine la sua esperienza da allenatore della Nazionale inglese, gli fu attribuito il titolo di CBE e nel 2002 quello di \"Knight Bachelor\", entrambi per i servigi resi in ambito calcistico. Nello stesso anno ricevette il UEFA President's Award, risultando essere il primo britannico a ottenere il premio; gli unici britannici che ricevettero il premio dopo di lui furono Bobby Charlton e David Beckham.\nNel 2003 fu inserito nella \"Hall of Fame del calcio inglese\" per il suo impatto come allenatore. Nel 2005, terminata l'esperienza da tecnico del Newcastle United, ricevette le chiavi della citt\u00e0 di Newcastle, riconoscimento che defin\u00ec come \"il momento di maggior orgoglio della mia vita\". Nel 1992 si aggiudic\u00f2 anche il \"Football Writers' Association Tribute Award\" per il rilevante contributo al gioco nazionale e nel 2001 il \"British Sports Writers' Association Pat Besford Trophy\" per i notevoli risultati conseguiti. Nel 2005 ricevette un premio per i successi ottenuti dalla \"Sports Coach UK Awards\" e nel 2006 fu premiato come \"Eircom International Personality of the Year\". Il 9 dicembre 2007, a Robson fu conferito il \"BBC Sports Personality of the Year Lifetime Achievement Award\" nel corso dello spettacolo \"BBC Sports Personality of the Year\", in onore del \"suo contributo sia come giocatore che allenatore in una carriera che si estende per pi\u00f9 di mezzo secolo\".\nIl 5 maggio 2008, durante le celebrazioni per il trentesimo anniversario della vittoria nella FA Cup da parte dell'Ipswich Town, a Robson furono consegnate le chiavi della citt\u00e0 di Ipswich. L'8 dicembre dello stesso anno ricevette un analogo riconoscimento dalla citt\u00e0 di Durham. Nel marzo del 2009 la UEFA premi\u00f2 Robson con l\"'Emerald UEFA Order of Merit award\", assegnato a \"individui che hanno dedicato il loro talento al bene del gioco\"; il premio fu mostrato da Sir Bobby al St James' Park il 26 luglio 2009, poco prima del \"Sir Bobby Robson Trophy match\" e appena cinque giorni prima della sua morte.\nDopo la sua morte, nel 2009 viene insegnito del FIFA Fair Play Award conferito postumo per le \"qualit\u00e0 signorili che mostr\u00f2 durante tutta la sua carriera da giocatore e da allenatore\"."}
{"id": "1175686", "revid": "80598", "url": "https://it.wikipedia.org/wiki?curid=1175686", "title": "Philips Records", "text": "Nata all'interno dell'omonima multinazionale dell'elettronica, la Philips Records \u00e8 un'etichetta discografica olandese, di propriet\u00e0 della Universal Music Group.\nFu fondata nel 1950 con il nome di Philips Phonografische Industrie (PPI)."}
{"id": "1175688", "revid": "74801", "url": "https://it.wikipedia.org/wiki?curid=1175688", "title": "Daniele Bertotto", "text": "Allievo dei maestri G. Ferrari e R. Maghini, \u00e8 stato maestro sostituto del Teatro Regio (Torino) nel 1976 e docente di Composizione al conservatorio Giuseppe Verdi di Torino dal 1985 al 2007. Fra i suoi vasti interessi musicali, citiamo l'attenzione riservata alla musica popolare piemontese, con un ciclo di concerti in veste di pianista dedicati alle raccolte di Leone Sinigaglia. Prepar\u00f2 lui stesso degli adattamenti per coro a quattro voci di canzoni popolari piemontesi.\nLe prime esecuzioni di sue composizioni sono state spesso proposte in importanti festival di musica contemporanea.\nFra le sue composizioni, ricordiamo:"}
{"id": "1175690", "revid": "110157", "url": "https://it.wikipedia.org/wiki?curid=1175690", "title": "Svir'", "text": "Il fiume Svir' (in russo: \u0421\u0432\u0438\u0440\u044c, in finnico e careliano: Syv\u00e4ri, in estone: Sviri) \u00e8 un fiume nel nord est dell'Oblast' di Leningrado in Russia. \u00c8 un emissario del Lago Onega e dirigendosi verso ovest diventa l'immissario principale del Lago Ladoga, cos\u00ec da connettere i due pi\u00f9 grandi laghi d'Europa. Sullo Svir, che fa parte del Canale Mar Bianco-Mar Baltico, sono costruite due centrali idroelettriche.\nIl suo maggior affluente di destra \u00e8 la Va\u017einka; i suoi affluenti di sinistra, invece, sono l'Ojat' e il Pa\u0161a.\nLo Svir' attraversa alcune cittadine:\nPresso il fiume si trova il monastero di Aleksandr Svirskij, che venne usato per ospitare lo \"Svirlag\" (uno tra i pi\u00f9 tristemente noti gulag).\nL'intera zona fu teatro di combattimenti durante la Guerra di continuazione (1941-1944)."}
{"id": "1175700", "revid": "114739483", "url": "https://it.wikipedia.org/wiki?curid=1175700", "title": "Monastero di Aleksandr Svirskij", "text": "Il monastero di Aleksandr Svirskij, , \u00e8 un monastero ortodosso situato sulle rive del fiume Svir', nel nord-est dell'oblast' di Leningrado, in Russia.\nIl monastero \u00e8 stato fondato nel 1487 quando un monaco, Aleksandr Svirskij, del monastero di Valaam si stabil\u00ec tra Roschinskye e i \"laghi santi\", 20\u00a0km a est del lago Ladoga e a 6\u00a0km dal fiume Svir'. Durante la sua vita nel bosco egli ebbe una visione della santa Trinit\u00e0 che gli ordin\u00f2 di costruire due cappelle di quercia dedicate alla Trinit\u00e0.\nA seguito della rivoluzione russa del 1917, i confratelli furono uccisi o deportati, mentre le reliquie di sant'Aleksandr furono profanate ed esposte al pubblico a Leningrado. Gli edifici del monastero medievale ospitarono un \"gulag\" conosciuto come Svirlag. Il monastero venne inoltre danneggiato durante la seconda guerra mondiale. I lavori di restauro iniziarono dopo il 1970."}
{"id": "1175702", "revid": "610351", "url": "https://it.wikipedia.org/wiki?curid=1175702", "title": "Missionari di San Francesco di Sales d'Annecy", "text": "I Missionari di San Francesco di Sales d'Annecy (in latino \"Missionarii Sancti Francisci Salesii de Annecio\", in francese \"Missionaires de St. Fran\u00e7ois de Sales\") sono un istituto religioso maschile di diritto pontificio. I membri di questa congregazione clericale, detti popolarmente Fransaliani, pospongono al loro nome la sigla M.S.F.S.\nStoria.\nLe origini della congregazione risalgono al 1822, quando il sacerdote francese Pierre-Marie Mermier (1790-1862) organizz\u00f2 presso il seminario vescovile di Annecy (Alta Savoia) una comunit\u00e0 di sacerdoti per la predicazione delle missioni parrocchiali: all'epoca della Restaurazione, concluso il periodo rivoluzionario, le autorit\u00e0 ecclesiastiche ritennero, infatti, necessario rievangelizzare il popolo e promuovere la pratica religiosa tra le classi umili.\nLa sede della comunit\u00e0 missionaria nel 1834 venne stabilita a La Roche-sur-Foron: il 29 settembre 1836 il vescovo di Annecy Pierre-Joseph Rey approv\u00f2 il primo regolamento della compagnia. Il presule si adoper\u00f2 anche per la trasformazione della comunit\u00e0 in congregazione religiosa e il 24 ottobre 1838 Mermier, insieme a cinque compagni, pronunci\u00f2 i primi voti. La congregazione, detta originariamente dei Missionari d'Annecy, venne intitolata a san Francesco di Sales, che nel XVII secolo era stato il protagonista della ricattolicizzazione del Chiablese.\nPapa Gregorio XVI concesse ai Missionari di San Francesco di Sales il decreto di lode il 2 giugno 1843. I religiosi dell'istituto espressero il desiderio di aprirsi all'apostolato missionario presso le popolazioni non cristiane, e la Congregazione per la Propagazione della Fede affid\u00f2 ai Missionari l'evangelizzazione dell'India: nel 1845 i primi sei religiosi partirono per Visakhapatnam; l'India \u00e8 oggi il paese dove i fransaliani sono pi\u00f9 numerosi.\nLa Santa Sede ha approvato l'istituto il 19 maggio 1860 e le sue costituzioni religiose il 9 agosto 1889.\nAttivit\u00e0 e diffusione.\nI Fransaliani si dedicano alla predicazione dei ritiri e delle missioni popolari, all'evangelizzazione dei non cristiani e alla direzione di collegi.\nContano case in Europa (Austria, Francia, Germania, Irlanda, Italia, Polonia, Svizzera), in Asia (India, Filippine, in Africa (Camerun, Ciad, Gabon, Kenya, Mozambico, Namibia, Repubblica Centrafricana, Repubblica del Congo, Sudafrica, Tanzania, Uganda), in America (Brasile, Cile, Stati Uniti d'America, Saint Lucia) e in Australia; la sede generalizia \u00e8 a Roma.\nAlla fine del 2005 l'istituto contava 257 case e 1.253 religiosi, 695 dei quali sacerdoti."}
{"id": "1175708", "revid": "33277", "url": "https://it.wikipedia.org/wiki?curid=1175708", "title": "Fransaliani", "text": ""}
{"id": "1175709", "revid": "1442080", "url": "https://it.wikipedia.org/wiki?curid=1175709", "title": "Witricity", "text": "Witricity (contrazione di \"wireless electricity\", elettricit\u00e0 senza fili) \u00e8 una tecnologia sviluppata nei laboratori del MIT di Boston (USA) e pubblicata nel 2007. Essa consente di trasmettere energia senza fili tra le apparecchiature elettriche od elettroniche, basandosi su un principio dimostrato gi\u00e0 da Nikola Tesla nel 1893.\nFunziona sfruttando il principio della risonanza reciproca: la ricerca del MIT si \u00e8 concentrata sulla risonanza magnetica. Sono due bobine di rame che fungono da oscillatori, avendo la medesima frequenza di risonanza. La prima \u00e8 collegata alla rete elettrica, una volta alimentata genera un campo magnetico, le onde prodotte arrivano alla seconda bobina (quella a cui \u00e8 collegata l'apparecchiatura), dal momento che le due bobine risuonano alla stessa frequenza, la seconda raccoglie l'energia magnetica e la converte in elettrica, alimentando il dispositivo, che pu\u00f2 essere una lampadina, un televisore, un computer, ecc.\nSe esistono altri oggetti con una frequenza di risonanza differente, questi non ricevono nessuna alimentazione.\nPer ora l'esperimento ha gi\u00e0 permesso di accendere una lampadina da 60 W a 2 metri di distanza, ma i ricercatori stanno mettendo a punto tecniche per portare elettricit\u00e0 a distanze maggiori, e con potenze maggiori."}
{"id": "1175710", "revid": "110157", "url": "https://it.wikipedia.org/wiki?curid=1175710", "title": "Ojat'", "text": "L'Ojat' \u00e8 un fiume della Russia europea occidentale (oblast' di Leningrado), affluente di sinistra dello Svir' (emissario del lago Ladoga).\nNasce dal versante occidentale delle alture dei Vepsi, nella parte nordorientale della oblast' di Leningrado; scorre con direzione mediamente occidentale fino a sfociare nel basso corso dello Svir', non lontano dalla sua foce nel lago Ladoga. Il fiume bagna la citt\u00e0 di Al\u0451chov\u0161\u010dina.\nIl fiume gela, in media, da fine novembre a fine aprile; nei rimanenti mesi, \u00e8 navigabile nel basso corso e viene utilizzato per la fluitazione del legname."}
{"id": "1175714", "revid": "767487", "url": "https://it.wikipedia.org/wiki?curid=1175714", "title": "Pa\u0161a", "text": "Il Pa\u0161a \u00e8 un fiume della Russia, affluente di sinistra dello Svir', nell'oblast' di Leningrado.\nIl suo percorso \u00e8 di 250\u00a0km.\nTra gli affluenti dello Svir' \u00e8 il pi\u00f9 largo e quello con la maggiore portata."}
{"id": "1175718", "revid": "124635144", "url": "https://it.wikipedia.org/wiki?curid=1175718", "title": "Yamato Video", "text": "Yamato S.r.l. \u00e8 un'azienda italiana attiva nella produzione e distribuzione di audiovisivo anime fondata nel 1991 a Milano.\nStoria.\nNel catalogo sono presenti titoli di fantascienza, sport, commedia sentimentale, umorismo demenziale, samurai, fantasy, cyberpunk, occultismo, azione, hentai, yaoi con opere di autori quali Osamu Tezuka, Rintar\u014d, Osamu Dezaki, Mamoru Oshii e Satoshi Kon.\nInoltre ripropone una selezione di produzioni televisive d'epoca europea come \"Belfagor o Il fantasma del Louvre\", \"Il prigioniero\", \"I Compagni di Baal\", \"Agente speciale\", \"Zaffiro e Acciaio\", \"Attenti a quei due\" e asiatica come \"Guerre fra galassie\".\nDal 2000 al 2004, Yamato si \u00e8 appoggiata a Medusa Home Entertainment per la distribuzione di anime nel circuito della grande distribuzione. La collaborazione \u00e8 invece continuata nell'ambito delle serie televisive per tutti i canali di distribuzione.\nTra il 1997 e il 2001 contribuisce alla realizzazione di \"Man\u00b7ga!\", rivista italiana dedicata sia al fumetto sia al cinema d'animazione giapponesi.\nNel 1998 il cantante Stefano Bersola, diventa l'interprete ufficiale delle sigle italiane di Yamato Video. Nel 2014 viene pubblicato l'album \"Anime Songs\" contenente tutte le sigle da lui incise.\nNel 1999, con l'OAV \"Kyashan - Il mito\" e con la serie TV d'animazione \"Le avventure di Lupin III\" inizia le pubblicazioni in DVD.\nNel corso degli anni Yamato \u00e8 stata coinvolta direttamente in iniziative editoriali, dalla pubblicazione di libri di saggistica sull'animazione, all'edizione di riviste specializzate, alla cura delle parti editoriali per edizioni \u201cda edicola\u201d in collaborazione con altre note case editrici.\nDal 2006 ha iniziato anche a pubblicare in proprio manga di pregio di ispirazione storica, portando al pubblico italiano titoli di Yoshikazu Yasuhiko e Riyoko Ikeda.\nIl 10 settembre 2013 viene creato il canale YouTube Yamato Animation, nel quale l'azienda pubblica serie anime sia in italiano che in lingua originale con sottotitoli. Il 13 maggio 2015 il canale viene esteso anche a Dailymotion per la pubblicazione di video sensibili, come la versione integrale di \"High School DxD BorN\".\nIl 4 dicembre 2015 viene annunciata l'apertura di PlayYamato, un canale della piattaforma a pagamento GazzaPlay (ospitata sul sito de \"La Gazzetta dello Sport\") che offre numerose serie del catalogo dell'azienda, molte delle quali in anteprima o in simulcast. Dopo meno di un anno, per\u00f2, il servizio GazzaPlay viene disattivato.\nNel 2018, alcune serie, prima presenti su YouTube, vengono rese disponibili sulla piattaforma Netflix.\nIl 20 dicembre 2021, Yamato video lancia Anime Generation un canale di Prime Video. "}
{"id": "1175721", "revid": "287204", "url": "https://it.wikipedia.org/wiki?curid=1175721", "title": "Wicca alexandriana", "text": "La wicca alexandriana (anche detta alexandrina, alessandriana, o alessandrina) \u00e8 una tradizione della religione wicca, fondata negli anni sessanta in Inghilterra da Alex Sanders e dalla moglie Maxine Morris. Presenta molti elementi comuni con la wicca gardneriana, la tradizione originaria resa pubblica da Gerald Gardner negli anni cinquanta, insieme alla quale \u00e8 una delle forme pi\u00f9 diffuse della wicca.\n\u00c8 considerata una delle tradizioni \"ortodosse\" della wicca, sebbene in questa religione o percorso spirituale non esista un'ortodossia, ma soltanto un'ortoprassi.\nIl nome tradizione alexandriana \u00e8 generalmente ricondotto sia al nome del fondatore che alla Biblioteca di Alessandria, uno dei pi\u00f9 maggiori centri culturali del mondo antico. Il nome fu usato per la prima volta da Stewart Farrar, uno dei primi iniziati di Sanders, nel suo libro \"What Witches Do\".\nLa wicca alexandriana \u00e8 praticata soprattutto in America settentrionale, particolarmente negli Stati Uniti e in Canada. Secondo l\"Enciclopedia Mystica\", scarsa \u00e8 invece la diffusione in Gran Bretagna, dove prevale la wicca gardneriana, anche a causa della pubblicit\u00e0 negativa derivante dalla figura eccentrica e controversa dello stesso Sanders. Nel 1980 quasi nessuna delle \"coven\" alexandriane statunitensi aveva contatti diretti con lui. Differente la situazione in Canada, dove i gruppi alexandriani riuscirono a organizzarsi stabilmente prima della diffusione di notizie negative sul fondatore.\nDottrina.\nLa wicca alexandriana \u00e8 fondamentalmente basata su quella gardneriana, alla quale Sanders fu iniziato come membro di primo grado e da cui originariamente non si distingueva in modo particolare. Sanders, per\u00f2, nella sua opera di diffusione della wicca, le impresse una forte propensione al proselitismo, riuscendo in poco tempo a iniziare centinaia di persone, tra cui la sua futura moglie Maxine, un'ex cattolica.\nProprio il proselitismo era stata la ragione della rottura tra Gardner e alcuni dei suoi iniziati eccellenti, tra cui Doreen Valiente. Accadde alla tradizione alexandriana ci\u00f2 che la Valiente volle evitare a quella gardneriana: progressivamente essa affievol\u00ec il carattere misterico-iniziatico. Gli alexandriani furono i primi a mostrare in pubblico alcuni rituali, dando cos\u00ec avvio nella wicca alla distinzione tra una componente essoterica e una misterico-iniziatica-esoterica, riservata all'interno delle \"coven\".\nLa tradizione alexandriana divenne anche pi\u00f9 eclettica e aperta alle innovazioni e all'assimilazione di elementi di altre tradizioni ed estranei alla wicca. In particolare si possono individuare influenze della Cabala tradizionale, dell'ermetismo, nonch\u00e9 una centralit\u00e0 pi\u00f9 prominente della magia cerimoniale e in particolare di quella di tradizione enochiana, oltre che ovviamente insegnamenti dello stesso Sanders. \nLa tradizione alexandriana, come avviene per ogni tradizione wiccan, ha una versione propria del \"Libro delle Ombre\". Nel rito di evocazione dei guardiani degli elementi e dei punti cardinali, forze cosmiche considerate in grado di catalizzare l'energia del cosmo, gli alexandriani identificano queste entit\u00e0 con i dieci sephirot della Cabala, emanazioni dell'ordine cosmico della Dea.\nLo storico Ronald Hutton ha notato che in Gran Bretagna la distinzione tra gardneriani e alexandriani \u00e8 divenuta meno netta nei primi anni del XXI secolo e che parecchi iniziati a entrambe le tradizioni hanno riconosciuto l'iniziazione a una tradizione come garanzia per l'accesso all'altra. Vivianne Crowley, iniziata al terzo grado di entrambe le tradizioni, organizza seminari per l'insegnamento parallelo delle due tradizioni. A proposito delle differenze, ritiene che \u00abGli alexandriani vengono preparati meglio, ma i gardneriani fanno molta pi\u00f9 guarigione spirituale e pare che si divertano di pi\u00f9!\u00bb. In uno dei suoi testi principali, ha evidenziato che, delle due tra le principali fonti della wicca, la magia popolare e la magia cerimoniale, i gardneriani sono pi\u00f9 propensi verso la prima, mentre gli alexandriani sono pi\u00f9 propensi verso la seconda. Inoltre ha sottolineato come in America la tradizione gardneriana si sia sviluppata in modo molto pi\u00f9 formale rispetto a quella britannica ed europea.\nNegli Stati Uniti la sacerdotessa alexandriana Mary Nesnick ha fondato una nuova tradizione, l'Algardismo, che si propone l'unificazione degli insegnamenti gardneriani e alexandriani. Janet Owen, moglie di Stewart Farrar, che si definiva un alexandriano riformato, non si considera alexandriana almeno dal 1999. Parallelamente sono comparse due nuove tradizioni della wicca di ispirazione alexandriana: la Wicca della Stella Blu e l'Odisseanesimo.\nTeologia ed etica.\nLa tradizione alexandriana, in accordo con la discendenza diretta da quella gardneriana e in analogia ad altre tradizioni wiccan, presenta una teologia e una cosmologia improntate sul dualismo dei principi cosmici rappresentati dalla Dea, una e triplice Madre Natura dell'universo e dell'esistente, e del Dio, suo consorte. Dalla loro eterna contrapposizione scaturiscono il cosmo, l'esistenza di tutti gli esseri e i cicli della natura che stanno alla base della formazione e distruzione, dell'accorparsi e dismembrarsi, dello scontro di diversit\u00e0, dal quale conseguono l'evoluzione o l'involuzione dell'esistente. Anche l'etica alexandriana \u00e8 basata sul \"Rede\", come quella dell'intero movimento wiccan.\nOrganizzazione.\nNella tradizione alexandriana, in accordo con la natura universalistica della wicca e in analogia ad altre tradizioni, l'iniziazione \u00e8 di principio aperta a tutti coloro che ne fanno richiesta. Come nella tradizione gardneriana, sono presenti tre gradi di iniziazione o livelli iniziatici, comunemente indicati come primo, secondo e terzo grado, distinti dal livello di formazione.\nSolo i membri di secondo e terzo grado, designati con il titolo di alti sacerdoti, possono formare nuovi iniziandi e solo quelli di terzo grado possono fondare nuove \"coven\". Alcune \"coven\" alexandriane hanno istituito un livello di pre-iniziazione, chiamato neofita o dedicante, che non comporta per\u00f2 l'ammissione alle cerimonie rituali n\u00e9 l'appartenenza effettiva alla \"coven\"."}
{"id": "1175722", "revid": "74173", "url": "https://it.wikipedia.org/wiki?curid=1175722", "title": "Podporo\u017e'e", "text": "Podporo\u017e'e (\"\") \u00e8 una citt\u00e0 della Russia di 19.600 abitanti situata sul fiume Svir', nell'oblast' di Leningrado.\nStoria.\nFu voluta all'inizio del XVIII secolo dallo zar Pietro il Grande; nel 1956 ottenne lo \"status\" di citt\u00e0 e fu rinominata Podporo\u017e'e, attualmente \u00e8 il capoluogo del Podporo\u017eskij rajon."}
{"id": "1175731", "revid": "36426", "url": "https://it.wikipedia.org/wiki?curid=1175731", "title": "Palazzo Gianfigliazzi", "text": ""}
{"id": "1175734", "revid": "38120", "url": "https://it.wikipedia.org/wiki?curid=1175734", "title": "The best of Faster Pussycat", "text": ""}
{"id": "1175739", "revid": "287204", "url": "https://it.wikipedia.org/wiki?curid=1175739", "title": "Lodejnoe Pole", "text": "Lodejnoe () \u00e8 una citt\u00e0 della Russia di 22.830 abitanti, situata nell'oblast' di Leningrado, sulle rive del fiume Svir', attualmente \u00e8 il capoluogo del Lodejnopol'skij rajon.\nCaratteristiche.\nLodejnoe fu fondata nel 1702 dove anticamente si trovava il villaggio di \"Mokri\u0161vitsa\". Nei pressi di Lodejnoe si trova una piccola base aerea militare, la Lodejnoe air base. Tra i monumenti della citt\u00e0 menzioniamo la Cattedrale di San Paolo."}
{"id": "1175741", "revid": "729019", "url": "https://it.wikipedia.org/wiki?curid=1175741", "title": "Base aerea Lodejnoe Pole", "text": "L'aeroporto di Lodejnoe Pole (in cirillico \u0430\u044d\u0440\u043e\u0434\u0440\u043e\u043c \u041b\u043e\u0434\u0435\u0439\u043d\u043e\u0435 \u041f\u043e\u043b\u0435) \u00e8 un aeroporto militare russo situato a due chilometri dalla cittadina di Lodejnoe Pole dell'Oblast' di Leningrado.\nStoria.\nIl 15 maggio 1960 si insedi\u00f2 sull'aeroporto il 177\u00b0 IAP - \"Istrebitelnyj AviaPolk\" - reggimento di caccia intercettori dell'allora aviazione sovietica. Il reparto operava su Sukhoi Su-9 e Mikoyan-Gurevich MiG-17, mantenendo in dotazione questi velivoli fino al 1980, anno in cui ricevette i Mikoyan-Gurevich MiG-23.\nNel periodo tra il 1990 e il 1994, questi aerei vennero sostituiti con i Su-27 che restano la attuale dotazione.\nIl 15 settembre 2005 aerei partiti dalla base sono assurti alle cronache internazionali. In quel giorno era previsto un volo di trasferimento di tre Su-27 del 177\u00b0 con destinazione la base aerea di Kaliningrad Chkalovsk. Il profilo di missione prevedeva la partenza dall'aeroporto di Lodejnoe Pole e il sorvolo del Mar Baltico. Il terzo velivolo del gruppo, intraprese il trasferimento da solo, essendo rimasto indietro a causa di un ritardo del decollo di dieci minuti. Secondo quanto dichiarato dalle autorit\u00e0 russe, il pilota, il maggiore Valery Troyanov, dopo aver perso l'orientamento si \u00e8 trovato fuori rotta e ormai al termine della autonomia consentita dal carburante, \u00e8 stato costretto a tornare sulla terraferma, ma sconfinando in Lituania, una nazione attualmente membro della NATO. L'aereo militare ha proseguito il suo volo alla ricerca di un aeroporto in grado di consentire l'atterraggio di un Su-27. Esaurito il carburante, il pilota dopo aver indirizzato il velivolo verso una zona non abitata del villaggio di Jotishiai in prossimit\u00e0 di \u0160akiai, 55\u00a0km a nord di Kaunas, \u00e8 stato costretto a lanciarsi con il paracadute. Il pilota, atterrato illeso, \u00e8 stato arrestato dai lituani, ma alcuni giorni dopo \u00e8 stato rilasciato. L'incidente ha causato tensioni tra le due nazioni e polemiche sul livello di addestramento dei piloti russi. L'episodio \u00e8 stato anche un banco di valutazione delle capacit\u00e0 del sistema di difesa aereo integrato tra gli stati baltici.\nIl 23 maggio 2008 vi \u00e8 stato un incendio nel fabbricato N17232 nel quale erano immagazzinati i missili aria-aria del reggimento. Le indagini hanno stabilito che la causa \u00e8 stata un mozzicone di sigaretta non spento. I danni causati dalle esplosioni sono stati calcolati in 766,3 milioni di rubli."}
{"id": "1175746", "revid": "599013", "url": "https://it.wikipedia.org/wiki?curid=1175746", "title": "Congregazione della Resurrezione di Nostro Signore Ges\u00f9 Cristo", "text": "La Congregazione della Risurrezione di Nostro Signore Ges\u00f9 Cristo (in latino \"Congregatio a Resurrectione D.N.I.Chr.\") \u00e8 un istituto religioso maschile di diritto pontificio: i membri di questa congregazione clericale, detti popolarmente Risurrezionisti, pospongono al loro nome la sigla C.R.\nStoria.\nLa congregazione sorse per svolgere opera di apostolato tra i numerosi esuli e rifugiati polacchi giunti in Francia dopo il fallimento dell'insurrezione del 1830-1831 contro il dominio russo: Bogdan Ja\u0144ski, tornato alla pratica religiosa sotto l'influsso del poeta Adam Mickiewicz e di Jean-Baptiste Henri Lacordaire, il 17 febbraio 1836 a Parigi inizi\u00f2 a condurre vita comune insieme a Piotr Semenenko e Hieronim Kajsiewicz, anch'essi emigrati polacchi, dando formalmente inizio all'istituto.\nQuando la Santa Sede inizi\u00f2 a progettare la realizzazione di un \"Collegio Polacco\" per la formazione del clero da inviare in Polonia per l'educazione e il sostegno alla popolazione cattolica, Semenenko e Kajsiewicz si trasferirono a Roma per studiare presso il Collegio Romano (non vennero ammessi al Collegio di Propaganda Fide per motivi politici); Ja\u0144ski li raggiunse nel 1840, ma mor\u00ec pochi mesi dopo il suo arrivo.\nOrdinati sacerdoti nel 1841, Semenenko e Kajsiewicz emisero la loro professione dei voti presso le catacombe di San Sebastiano di Roma il 27 marzo 1842, solennit\u00e0 della Pasqua di Risurrezione (donde il titolo dell'istituto).\nI Risurrezionisti ottennero il pontificio decreto di lode il 9 ottobre 1860 e le loro costituzioni vennero approvate definitivamente dalla Santa Sede il 5 marzo 1902.\nEsiste anche il ramo femminile delle Suore della Risurrezione di Nostro Signore Ges\u00f9 Cristo, fondate da Celina Chludzi\u0144ska Borz\u0119cka con l'aiuto di Semenenko nel 1882.\nAttivit\u00e0 e diffusione.\nI resurrezionisti, sorti per l'assistenza alle comunit\u00e0 di emigrati polacchi, si dedicano all'apostolato parrocchiale\ned educativo.\nSono presenti in Europa (Austria, Bulgaria, Germania, Italia, Polonia, Slovacchia, Ucraina), nelle Americhe (Bermuda, Brasile, Canada, Stati Uniti d'America), in Australia e in Tanzania; la sede generalizia \u00e8 a Roma.\nAlla fine del 2006 la congregazione contava 412 religiosi (326 dei quali sacerdoti) in 55 case."}
{"id": "1175747", "revid": "33277", "url": "https://it.wikipedia.org/wiki?curid=1175747", "title": "Resurrezionisti", "text": ""}
{"id": "1175748", "revid": "767487", "url": "https://it.wikipedia.org/wiki?curid=1175748", "title": "Saurer 4TIILM", "text": "Il Saurer 4TIILM BBC \u00e8 un modello di filobus realizzato in Svizzera nella seconda met\u00e0 degli anni '50.\nCaratteristiche.\n\u00c8 un filobus a due assi lungo 11 metri con guida a sinistra, cinque porte con due ante, parabrezza rettangolare diviso in due parti, prodotto dall'industria elvetica \"Saurer AG\", con equipaggiamento elettrico fornito dalla BBC (Brown, Boveri &amp; Cie). Nella parte posteriore un perno consente l'aggancio di un rimorchio filoviario, sempre di costruzione svizzera.\nDiffusione.\nEra un modello presente dal 1957 nel parco aziendale del VBSG, azienda di trasporto pubblico nella citt\u00e0 di San Gallo in Svizzera che ne aveva commissionati 12 alla Saurer e li aveva classificati con le matricole 119-130. Nel 1992 la \"MZK\" di Varsavia acquis\u00ec tali vetture ed anche 8 rimorchi; questi mezzi circolarono fino allo smantellamento della rete filoviaria nel 1995. Queste vetture, dopo essere state accantonate per vario tempo, furono cedute ad altre aziende o destinate a musei dei trasporti. Il filobus acquisito dal museo di Gdynia nel 2001, raffigurato nella scheda tecnica, \u00e8 stato completamente restaurato e nel 2003, per celebrare i 60 anni del servizio filoviario in citt\u00e0, \u00e8 tornato a circolare come veicolo storico: a San Gallo era il n. 128, a Varsavia il T-014 ed ora, a Gdynia, il 3300.\nParticolarit\u00e0.\nQuesta ed altre vetture simili hanno mantenuto la livrea originale avana-verde con tetto grigio; anche quelle non restaurate, nonostante gli anni trascorsi, presentano la carrozzeria in discreto stato di conservazione, essendo in alluminio, con le matricole attribuite a San Gallo nel 1957.\nModello similare.\nUn Saurer 4T, ex-Winterthur n. 56, faceva ancora parte nel 2005 del parco circolante della RATT di Timi\u0219oara, in Romania, dove era stato riclassificato col numero 13. La vettura \u00e8 stata recentemente restaurata con la colorazione originale di Winterthur (grigio-bianco-rosso) e conservata come filobus storico."}
{"id": "1175751", "revid": "1543377", "url": "https://it.wikipedia.org/wiki?curid=1175751", "title": "Bagienni", "text": "I Bagienni (o Vegenni oppure Vagienni) erano un'antica popolazione appartenente al gruppo pi\u00f9 ampio dei Liguri. Etimologicamente pare prendano il nome dal faggio.\nSi insediarono nell'alta Valle del Tanaro, e pi\u00f9 in generale in tutto il Piemonte sud-occidentale.\nLa loro capitale era nella zona della citt\u00e0 che, ai tempi dei Romani, fu chiamata \"Julia Augusta Bagiennorum\" (ora Bene Vagienna).\nA ragion veduta possono essere chiamati i primi piemontesi, insieme ad altre popolazioni, come i Taurini, gli Statielli ed i Salassi, che in epoca pre-romana popolavano il Piemonte.\nCacciati dalle popolazioni celtiche specie dei Boi essi si spinsero nella Val Trebbia in Emilia-Romagna nella zona di Bobbio dove fondarono un loro centro (si sono trovati reperti in zona). In epoca romana Bobbio divenne sede del Pagus Bagienno (\"Bagiennorum\") sotto il Municipio di Velleia nella Regione romana di Liguria.\nFurono conquistati dai Romani verso la met\u00e0 del II secolo a.C. e poi inglobati nell'impero romano.\nConosciamo i Bagienni per le notizie che ci ha tramandato Plinio il Vecchio nella sua opera Naturalis historia."}
{"id": "1175755", "revid": "1546219", "url": "https://it.wikipedia.org/wiki?curid=1175755", "title": "Svir'stroj", "text": "Svir'stroj (anche traslitterata come \"Svirstroj\") \u00e8 una cittadina della Russia europea nordoccidentale, situata nella oblast' di Leningrado (\"rajon\" Lodejnopol'skij)."}
{"id": "1175758", "revid": "1609279", "url": "https://it.wikipedia.org/wiki?curid=1175758", "title": "Chiare, fresche et dolci acque", "text": "Chiare, fresche et dolci acque \u00e8 la canzone numero CXXVI (126) del \"Canzoniere\" di Francesco Petrarca. Fu scritta tra il 1340 e il 1341 e il poeta venne ispirato, molto probabilmente, dal fiume Sorgue che scorre nei pressi dell'attuale comune francese di Fontaine-de-Vaucluse (Fonte di Valchiusa).\nAnalisi.\nLa canzone \u00e8 divisa in 5 stanze di 13 versi ciascuna (4 endecasillabi e 9 settenari). Ogni stanza \u00e8 divisa in fronte (contenente due piedi), chiave e sirma (divisa in 1\u00aa volta e 2\u00aa volta). Il componimento termina con un congedo di tre versi (2 endecasillabi e 1 settenario). Lo schema delle rime \u00e8: abCabCcdeeDfF (DfF per il congedo).\nLa canzone ha la forma di un dialogo rivolto al luogo, Valchiusa, che ha visto gli incontri del poeta con Laura e nel quale egli si augura di potere un giorno essere sepolto. I vari elementi della natura (acque, erbe, fiori e cos\u00ec via) sembrano recare ancora l'impronta della donna e la evocano con intensit\u00e0 alla memoria (v.41). L'animo del poeta oscilla tra il ricordo dolce di giorni passati e l'anticipazione dolce-amara di quando sar\u00e0 gi\u00e0 morto: allora forse Laura torner\u00e0 in questo luogo, lo cercher\u00e0 invano e, scoprendone la tomba, implorer\u00e0 dal Cielo piet\u00e0 verso di lui.\nNella canzone perci\u00f2 si alternano il passato (strofe 1, 4, 5) e il futuro (2, 3). Alle strofe, come \u00e8 consuetudine nella canzone, segue un umile congedo di tre versi, con cui l'autore saluta la sua poesia nel momento in cui l'affida alla lettura del pubblico (\u00abla gente\u00bb).\nFigure retoriche.\nVarie sono le figure retoriche che accompagnano il testo, grazie alle quali viene conseguita la raffinata armonia di questo poema.\nInterpretazione.\n\"Chiare, fresche et dolci acque\" si costruisce su un sapiente andirivieni spazio-temporale: l'animo del poeta oscilla infatti tra il ricordo dolce di giorni passati e l'anticipazione dolce-amara di quando sar\u00e0 gi\u00e0 morto.\nLa prima strofa si incentra sulla descrizione di Laura immersa nell'acqua, attorniata da un ridente paesaggio. \u00c8 proprio quest'ultimo il muto interlocutore con cui interagisce Petrarca, al quale chiede \"udienza\" essendo l'unico testimone degli eventi raccontati. Il paesaggio (che riflette fedelmente il topos del \"locus amoenus\") si lega armoniosamente con la donna amata, che valorizza ulteriormente gli elementi naturali circostanti: \u00e8 in questo modo che l'aere \u00e8 \"sacro\" ed il ramo diviene \"gentile\", cos\u00ec come \u00abherba et fior'\u00bb che si lega indissolubilmente con l'\u00abangelico seno\u00bb.\nLa seconda e la terza strofa, invece, si incentrano su un sentimento imminente di perdita. Infatti dalla natura che richiama l'esperienza vivificatrice dell'amore si origina il pensiero della morte: Petrarca si augura che le sue spoglie vengano sepolte proprio sul luogo del lontano incontro con Laura e che quest'ultima lo cercher\u00e0 invano e, scoprendone la tomba, implorer\u00e0 dal Cielo piet\u00e0 verso di lui. La poesia quindi si tinge di una densissima sfumatura di disperazione, seppur non sia stata redatta nel periodo senile del poeta.\nNella stanza successiva il poeta ritorna a rievocare nostalgicamente il passato. Petrarca torna a riflettere su Laura, cinta da una nuvola \u00abamorosa\u00bb di fiori che raffigura poeticamente la Beatrice del \"Paradiso\" dantesco. Nell'ultima strofa, invece, viene ripreso un tema assai caro al Dolce stil novo: l'angelicazione della donna. Laura viene infatti proiettata in una dimensione divina, diventando una creatura capace di mediare fra Dio ed il Poeta, che sente di essere in cielo."}
{"id": "1175760", "revid": "1880414", "url": "https://it.wikipedia.org/wiki?curid=1175760", "title": "Palazzo Ginori", "text": "Palazzo Ginori si trova nell'omonima via de' Ginori al numero 11 a Firenze.\nStoria.\nIl Cinquecento.\nI conti Ginori sono stati una delle pi\u00f9 importanti famiglie fiorentine nella lunga storia cittadina, e questo \u00e8 il principale palazzo di famiglia nel centro di Firenze. Qui sono documentate dagli inizi del Quattrocento alcune antiche case gi\u00e0 appartenenti a questa stessa famiglia. Il palazzo fu costruito su iniziativa di Carlo Ginori, che nel 1515 acquist\u00f2 tre case confinanti alla sua e, dal 1516 al 1520, ne incaric\u00f2 l'architetto Baccio d'Agnolo, artista che in quegli anni lavor\u00f2 anche alla villa di famiglia di Torre dei Baroncoli, nei pressi di Calenzano. Tuttavia la perdita di un libro nell'archivio familiare con le notizie inerenti alla costruzione del palazzo impedisce di confermare definitivamente il nome del responsabile dell'edificio, sebbene la critica sia concorde, anche in base alle somiglianze con la facciata di palazzo Guadagni, opera di Simone del Pollaiolo, il maestro di Baccio d'Agnolo.\nOriginariamente l'edificio presentava il fronte decorato con pitture a monocromo (totalmente perdute) raffiguranti le \"Storie di Sansone\", opera di Mariano da Pescia, allievo di Ridolfo del Ghirlandaio: si trattava di uno dei primi esempi di questo tipo di decorazione, che ebbe successo nel XVI secolo per poi cadere in disuso, anche per il rapido deterioramente di molte facciate.\nDopo la morte di Carlo il palazzo pass\u00f2 a suo nipote Lionardo, marito di Caterina Soderini, zia di Lorenzino de' Medici rimasta celebre per l'intrigo che la ebbe al centro durante l'organizzazione dell'assassinio di Alessandro de' Medici, duca di Firenze: Lorenzino aveva attirato l'odiato parente in una trappola in una vicina casa dirimpetto al Palazzo Ginori e accanto al Palazzo Medici (nella scomparsa via del Traditore, che prendeva il nome proprio dall'episodio) proprio con la promessa di un incontro galante con Caterina.\nIl Seicento.\nDopo un primo ampliamento datato al 1616, l'edificio fu ulteriormente ingrandito verso via della Stufa nel 1691-1694, su progetto del giovane architetto Lorenzo Merlini, grazie all'acquisto di una casa confinante che consent\u00ec la realizzazione di due ali laterali affacciate su uno spazio lastricato. \"Il Merlini progett\u00f2 una loggia a due ordini di arcate tra paraste binate per il prospetto tergale, e un finto loggiato, sempre con paraste binate, per le facciate laterali e per quella su via della Stufa, che racchiudono al centro, rispettivamente, aperture timpanate e cancello affiancato da due nicchie di statue\" (Martelli). Al centro del giardinetto si trovava una \"fonte in terra alla francese\", che per concessione granducale era rifornita d'acque proveniente da tubature dal vicino casino di San Marco.\nPoco dopo, nel 1699, in occasione del matrimonio tra Lorenzo Ginori con Anna Maria Minerbetti, Anton Maria Ferri sistem\u00f2 alcune sale del piano nobile che furono affrescate e decorate da Alessandro Gherardini, Carlo Marcellini, Giovanni Domenico Ferretti, Pier Dandini e Matteo Bonechi (questi ultimi due lavorarono alla galleria, poi interamente ridecorata da Pasquale Saviotti nel 1847).\nVicende successive.\nNel 1730 fu annesso al palazzo l'edificio adiacente (n. 13), gi\u00e0 dei Masi, dove avevano abitato anche i discendenti dello scultore Baccio Bandinelli. In questo periodo, grazie al marchese Carlo Ginori e sua moglie Elisabetta Corsini, il palazzo visse un periodo di nuovo splendore, con frequenti feste e ricevimenti a cui partecipavano principi e importanti personalit\u00e0 straniere. Qui fu anche fondato un gabinetto di chimica e fisica, in cui vennero condotti quegli esperimenti che furono alla base della messa a punto del processo della creazione della porcellana e della conseguente fondazione della storica manifattura di Doccia (1737).\nAltre trasformazioni al palazzo sono riconducibili a un cantiere aperto in occasione o poco dopo il matrimonio tra Lorenzo Ginori Lisci con Ottavia Strozzi (1846), diretto dall'ingegnere Felice Francolini, che port\u00f2 alla ripavimentazione in marmo e alla chiusura con un lucernario in ghisa dell'antico cortile a colonne, nonch\u00e9 alla realizzazione di una nuova scala monumentale in sostituzione di quella antica, ripida e stretta.\nPer quanto concerne i restauri all'edificio sono documentati interventi nel 1930, mentre recentemente, nel 2003, al cortile si \u00e8 tornati a conferire gli originari colori settecenteschi (verde salvia alle pareti e rosso pompeiano sulle colonne). Anche l'altana seicentesca appare restaurata.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nIl fronte si sviluppa su tre ampi piani organizzati su sei assi, pi\u00f9 una spaziosa altana che chiude l'edificio. Finestre a tutto sesto incorniciate da bugnato in pietraforte scandiscono i due piani, mentre il terreno mostra cinque finestre rettangolari ed il portone d'ingresso (si noti la bella chiodatura) asimmetricamente sistemato in corrispondenza del quarto asse. Oltre la cornice marcapiano aggettante le pareti sono intonacate e vi si affacciato due file di finestre centinate. Fino all'Ottocento era inoltre presente una panca di via, demolita su ordine del Comune. Al centro della facciata \u00e8 uno scudo con l'arme dei Ginori (d'azzurro, alla banda d'oro caricata di tre stelle a otto punte nel campo). Infine all'ultimo piano \u00e8 presente la loggetta aperta, elemento tipicamente tardo-cinquecentesco. Danno slancio e solidit\u00e0 i contrafforti in pietra a vista sugli spigoli.\nL'elegante cortile cinquecentesco porticato sui quattro lati, oggi trasformato in atrio col lucernario, \u00e8 caratterizzato da piccole ma armoniose dimensioni, con solide colonne in pietra serena decorate da capitelli compositi, analoghi a quelli sui peducci; al centro si erge una statua cinquecentesca della \"Fortuna\" su un alto piedistallo, che anticamente fungeva da fontana, come dimostra la vasca ai piedi. A una parete si trova il cartellone stemmato con le armi Ginori-Minerbetti, creato per il matrimonio del 1699, e sull'altro lato un affresco staccato e la relativa sinopia di un'\"Incoronazione della Vergine\" di Francesco di Michele (1385), proveniente da un tabernacolo a Sesto Fiorentino attiguo a una propriet\u00e0 della famiglia. Altri arredi del cortile sono due orci della manifattura di Montelupo del XVI secolo, una robbiana con lo stemma Ginori-Bartolini Salimbeni (dalla villa di Baroncoli), e una lente ustoria, alla base dei primi esperimenti sulla lavorazione della porcellana: un tempo collocata sul tetto del palazzo, faceva convergere i raggi solari in fornaci per la fusione delle terre.\nLa loggia su due piani della corte sul retro, verso via della Stufa, risale all'intervento di Lorenzo Merlini. Da qui si accede al giardino privato, con al centro una fontana.\nLe decorazioni interne risalgono soprattutto al Settecento, con affreschi di Antonio Ferri, Alessandro Gherardini e Gian Domenico Ferretti. Numerosi pezzi di arredo risalgono invece all'Ottocento, quando furono rinnovati gli ambienti interni in conseguenza delle numerose riunioni letterarie e dei ricevimenti che vi si tenevano regolarmente.\nL'ampio scalone per i piani superiori risale agli interventi Ottocenteschi."}
{"id": "1175763", "revid": "486946", "url": "https://it.wikipedia.org/wiki?curid=1175763", "title": "Villa Ginori di Doccia", "text": ""}
{"id": "1175770", "revid": "599013", "url": "https://it.wikipedia.org/wiki?curid=1175770", "title": "Generoso Rossi", "text": "Carriera.\nCresciuto nelle giovanili del , passa in prestito al di Torre Annunziata nella stagione 1998-1999 dove conquista la promozione in Serie B alle dipendenze di Osvaldo Jaconi collezionando 32 presenze.\nL'anno successivo gioca ancora in Serie C1, stavolta con il , dove vince nuovamente il campionato. Nel 2000 ritorna a Bari dove esordisce in Serie A collezionando in totale 6 gettoni di presenza. Nel mercato invernale passa al in Serie B, dove contribuisce alla promozione in Serie A dei veneti, vincendo il suo terzo campionato consecutivo. Con i lagunari in massima serie colleziona 31 presenze.\nNel 2002 passa in prestito al e vince nuovamente il campionato di B. Passa al Siena nel 2003 nuovamente in A (all'esordio dei toscani) dove giocher\u00e0 21 gare. A fine campionato viene ingaggiato dai londinesi del Queens Park Rangers, ma il 25 agosto 2004 l'arbitrato del CONI lo squalifica per un anno per il coinvolgimento nel calcioscommesse, pena poi ridotta di 7 mesi. Con la squadra d'oltremanica giocher\u00e0 solo 3 gare nella Football League Championship.\nRientra in Italia acquistato dalla , dove indossa la maglia numero 10. Con gli alabardati giocher\u00e0 quasi 100 gare tutte in Serie B. Nel mercato invernale del 2008 passa al , in Serie A dove per\u00f2 non collezioner\u00e0 presenze. A fine campionato scende in Prima Divisione per difendere i pali del , ottenendo con i salentini una storica promozione in B.\nL'8 febbraio 2010, senza squadra dal giugno precedente, firma per il . Al termine del campionato di Lega Pro Prima Divisione 2011-2012 rimane svincolato ma a novembre dello stesso anno, dopo essere stato vicinissimo alla Salernitana, ritorna alla societ\u00e0 campana restandovi fino a fine campionato.\n\u00c8 il fratello minore di Cinzia Rossi, ex portiere dell'Associazione Calcio Femminile Giugliano Campania all'epoca del suo unico scudetto nella breve storia della societ\u00e0."}
{"id": "1175775", "revid": "125252556", "url": "https://it.wikipedia.org/wiki?curid=1175775", "title": "Diceria dell'untore", "text": "Diceria dell'untore \u00e8 un romanzo di Gesualdo Bufalino. Iniziato nel 1950 e ripreso dall'autore nel 1971, fu pubblicato nel 1981. Il romanzo ebbe un immediato successo e vinse il Premio Campiello lo stesso anno.\nTrama.\nNell'estate del 1946 un giovane reduce affronta, dopo quello della guerra, un nuovo \u00abapprendistato di morte\u00bb nel sanatorio della Rocca sulle alture di Palermo. Fra i compagni di consunzione (tubercolosi) trova altri reduci: il colonnello, Sebastiano, i due Luigi, l'Allegro e il Pensieroso, Giovanni, Angelo e frate Vittorio il cappellano. Tutti sono sospesi alle prognosi ferali del medico del sanatorio, il nobiluomo Mariano Grifeo Cardona di Canicarao detto il Gran Magro, un \u00abinquilino bisbetico\u00bb del mondo disposto ad ammettere - con beffarde argomentazioni - l'esistenza di Dio, perch\u00e9 \u00abnon c'\u00e8 colpa senza colpevole\u00bb. Il Gran Magro ha stabilito un rapporto privilegiato con il protagonista, un io narrante che ha \u00abpi\u00f9 letto libri che vissuto giorni\u00bb, perch\u00e9 si offre \u00abascoltatore acquiescente per le sue empiaggini\u00bb. La contiguit\u00e0 con la morte e con il sublime alimenta fra i malati meditazioni e filosofiche riflessioni a confronto, come quelle di padre Vittorio, che tenta di convertire alla fede il protagonista, finendo con l'essere contagiato dal suo scetticismo.\nAlla Rocca \u00abl'attesa della morte \u00e8 una noia come un'altra\u00bb; i giorni infuocati dell'estate mediterranea distraggono dalla malattia e dalla fine, assimilata a \u00abun paravento di fumo fra i vivi e i morti\u00bb. Ad animare l'attesa provvede il Gran Magro, allestendo con i pazienti spettacoli di arte varia. In un numero di danza di \u00abaerea scrittura\u00bb si esibisce Marta Blundo, una ventenne diafana come un serafino, \u00abdalla vita sottile e dalle ali roventi, con occhi come ciottoli d'ebano nel fiero ovale ammansito da una corta chioma di luce\u00bb. Folgorato da quell'\u00abangelo nunciante\u00bb, il protagonista l'invita a uscire con lui per i brevi giorni che incalzano, ma il Gran Magro, accortosi dell'invito, gli intima di tenersi lontano dalla donna. Il giovane apprende che la tisi di Marta \u00e8 a uno stadio terminale, che la ragazza ha danzato alla Scala, \u00e8 stata l'amante di un ufficiale tedesco e ha subito la rasatura del capo per collaborazionismo. \u00c8 \u00abdue volte intoccabile\u00bb, ma per un garbuglio di moti d'animo generato dalla comune condizione di esclusi, sente nascere dentro di s\u00e9 una passione lucida e intensa.\nNell'impossibilit\u00e0 di comunicare con Marta nel reparto femminile, il giovane tenta di distaccarsene con una vacanza nel paese natale, ma \u00e8 un soggiorno estraniato perch\u00e9 \u00e8 \u00abdifficile stare morti fra i vivi\u00bb. Tornato alla Rocca, a cui sente ormai di appartenere, riesce a mettersi finalmente in contatto con la ragazza e a incontrarla in citt\u00e0 nelle libere uscite. Durante gli incontri Marta narra di s\u00e9 con ambiguit\u00e0 e reticenze: un racconto tra \u00abcrepacuore e teatro\u00bb in cui allude anche alle \u00abcarezze di vecchio\u00bb del Gran Magro. La vicenda, disseminata di prefigurazioni, minute epifanie di morte e di salvezza, si conclude con la fuga in macchina dei due amanti nei paesi del Palermitano: un viaggio disperato che per la donna \u00e8 un congedo definitivo e per il giovane, il quale ha avvertito i segni della guarigione, un rinnovato confronto con la vita e con la Storia (quando incontra un corteo di contadini diretti all'occupazione di un feudo).\nMarta, stremata da violente emottisi, muore in un alberghetto del litorale, e il giovane apprende dai documenti il vero cognome, Levi, che con \u00abun bagliore di stella gialla\u00bb si riverbera sull'infelice biografia della compagna. In seguito muoiono tutti gli altri e perisce con un ghigno anche il Gran Magro, lasciando uno scartafaccio di scritti osceni e blasfemi; scampa solo il protagonista, con il rimorso d'aver tradito \u00abil silenzioso patto\u00bb, stretto con i compagni della Rocca, di non sopravvivere ad essi. Per lui, reciso il \u00abcomodo cordone ombelicale col sublime\u00bb, dismessa la parte di prim'attore di tragedia, si riapre, con il ruolo di comparsa, il tempo ordinario dei giorni. Se la morte resta uno scandalo, la guarigione \u00e8 una caduta da cui potr\u00e0 riscattarsi rendendo \u00abtestimonianza, se non delazione, d'una retorica e d'una piet\u00e0\u00bb, componendo la sua diceria.\nCinema.\nNel 1990 dal libro \u00e8 stato tratto un film, \"Diceria dell'untore\", per la regia di Beppe Cino, con Remo Girone, Lucrezia Lante della Rovere, Franco Nero, Vanessa Redgrave e Fernando Rey."}
{"id": "1175777", "revid": "125056487", "url": "https://it.wikipedia.org/wiki?curid=1175777", "title": "Monte Cornacchia (Appennino abruzzese)", "text": "Il monte Cornacchia (2003\u00a0) \u00e8 una montagna del piccolo gruppo montuoso della Serra Lunga nell'Appennino abruzzese.\nDescrizione.\nSi trova al confine tra Lazio e Abruzzo, tra le province di Frosinone e dell'Aquila, tra i comuni di Pescosolido (FR), dove si trova la vetta (2003 ) e quelli di Villavallelonga (AQ) e Balsorano (AQ). Intorno ai 1900 si trovano le cime del monte La Brecciosa e del monte Croce.\nNel versante meridionale si origina il torrente Lacerno, che confluisce nel Liri nei pressi di Sora."}
{"id": "1175783", "revid": "599013", "url": "https://it.wikipedia.org/wiki?curid=1175783", "title": "Tassa per l'occupazione di spazi e aree pubbliche", "text": "La \"tassa per l'occupazione di spazi ed aree pubbliche\" (in acronimo tosap) in Italia, \u00e8 un tributo che viene applicato per le occupazioni di qualsivoglia tipologia dei beni del demanio o del patrimonio indisponibile dei Comuni e delle Province come strade, piazze, parchi. \nStoria.\nDisciplinata inizialmente dal R.D. 14 settembre 1931, n. 1175, a decorrere dal 1\u00ba gennaio 1994, e stata poi normata dal dgs. 15 novembre 1993, n. 507, quest\u2019ultimo al riguardo modificato dal d.lgs. 28 dicembre 1993, n. 566 assieme all'imposta comunale sulla pubblicit\u00e0.\nIl d.lgs. 15 dicembre 1997, n. 446 aveva disposto, l\u2019abrogazione della tassa a partire dal 1\u00ba gennaio 1999 consentendo per\u00f2 a comuni e province di istituire, per mezzo di delibera regolamentare, un canone per le occupazioni, anche abusive, di aree pubbliche. Successivamente la legge 23 dicembre 1998, n. 448 ha reintrodotto la tassa, apportando modifiche al canone.\nPresupposti per l'applicazione.\nLa legge non pone alcun obbligo circa la istituzione dello stesso ma lascia alla discrezionalit\u00e0 dei comuni e delle province ogni decisione in proposito.\nIl presupposto della Tosap ed i soggetti interessati\nL\u2019art. 38 del d.lgs. n. 507/1993, indica analiticamente tutti i tipi di occupazione la cui esistenza fa sorgere, in capo al soggetto passivo, l\u2019obbligo di versare la Tosap.\nPossiamo identificare pertanto due tipologie di presupposti per l\u2019applicazione della Tosap:\nSe la durata dell'occupazione \u00e8 superiore all'anno la tassa si definisce permanente, altrimenti \u00e8 temporanea. Circa la regolamentazione, spetta ai comuni ed alle provincie emanare un regolamento che, in ottemperanza alle norme in materia di finanza locale, disciplini le modalit\u00e0 di attuazione e di riscossione della tassa, nonch\u00e9 le eventuali condizioni di esonero.\nSoggetti attivi e passivi.\nCon riferimento al creditore e al debitore del tributo, \u00e8 sempre l\u2019articolo l\u2019art. 39 del d.lgs. n. 507/1993 che definisce i soggetti interessati alla Tosap, nello specifico soggetti attivi e passivi:\nSono soggetti attivi, o creditori dell\u2019imposta, pertanto il comune o la provincia. Sono soggetti passivi, o debitori dell\u2019imposta invece, coloro che occupano il suolo pubblico, identificati come i soggetti titolari del provvedimento autorizzazione e/o concessione emesso dai comuni e dalle province, indipendentemente dalla persona che utilizza in concreto lo spazio interessato. in ultima analisi, in mancanza di atti di concessione o autorizzazione, il soggetto passivo d\u2019imposta risulta essere l\u2019occupante di fatto."}
{"id": "1175784", "revid": "1516566", "url": "https://it.wikipedia.org/wiki?curid=1175784", "title": "Fagiano (araldica)", "text": "In araldica il fagiano \u00e8 simbolo di \"semplicit\u00e0 di spirito\" ed \u00e8 molto utilizzato come arma parlante. Compare talora anche nella raffigurazione di fagiano di montagna."}
{"id": "1175785", "revid": "121456175", "url": "https://it.wikipedia.org/wiki?curid=1175785", "title": "Rhizobium", "text": "Rhizobium (dal greco \u201c\"rhiza\"\u201d = radice, \u201c\"bios\"\u201d = vita) \u00e8 un genere di batteri del suolo responsabili della fissazione biologica dell'azoto molecolare mentre la nitrogenasi svolge il proprio compito.\nDescrizione.\nSi tratta di batteri diazotrofi simbiotici cio\u00e8 in grado di trasformare l'azoto atmosferico in forma gassosa in una forma facilmente assimilabile per le piante, come ammoniaca che entra facilmente in equilibrio chimico con lo ione ammonio, ma che devono necessariamente colonizzare un ospite poich\u00e9 da soli non sono in grado di effettuare la fissazione.\nIl genere \"Rhizobium\" \u00e8 caratterizzato da numerosi ceppi che entrano in simbiosi con specie vegetali a rapido accrescimento e in particolare con leguminose (\"Fabaceae\") erbacee mentre il genere \"Bradyrhizobium\" \u00e8 tipico per specie a lento accrescimento come le leguminose arbustive ed arboree.\nMorfologicamente questi batteri sono procarioti, Gram-negativi, mobili, non sporigeni, autotrofi facoltativi per l'azoto, aerobi. L'elemento caratterizzante \u00e8 che, quando diventano simbiotici, vengono avvolti da una membrana plasmatica di origine vegetale che consente al batterio di interagire con i veri organi vegetali delle piante.\nA seconda delle specie possono essere adatti a terreni acidi o alcalini coprendo un ampio spettro del pH dei suoli.\nTassonomia.\nLe prime specie di \"Rhizobium\" (\"R. leguminosarum\") furono identificate nel 1889: la loro classificazione \u00e8 stata numerose volte rivista. In passato, infatti, tutte le specie della famiglia \"Rhizobiaceae\" furono classificate all'interno del genere \"Rhizobium\".\nUna recente ri-classificazione basata sull'analisi delle sequenze dei geni individua la famiglia \"Rhizobiaceae\", definita come insieme di batteri azotofissatori che generano noduli radicali simbiotici in leguminose, e la suddivide in 12 generi e 62 specie:\nGli Agrobacterium sono stati riclassificati (Young et al., 2001) ed una parte delle specie \u00e8 stata inserita nel genere \"Rhizobium\":\nTuttavia questi batteri, pur possedendo plasmidi in grado di fissare l'azoto, non producono noduli radicali simbiotici e per questo motivo non possono considerarsi dei \"Rhizobium\" e neanche far parte della famiglia \"Rhizobia\".\n\u00c8 necessario ricordare che esistono altri batteri azotofissatori che non producono noduli radicali simbiotici e che possono essere aerobi, anaerobi, simbiotici, non simbiotici come per esempio i generi \"Frankia\", \"Stappia\", \"Ruegeria\", \"Pseudorhodobacter\", \"Azospirillum\", \"Azotobacter\", \"Rhodopseudomonas\", \"Burkholderia\", \"Clostridium\".\nSimbiosi.\nI \"Rhizobium\", nel suolo, sono batteri che presentano forme a bastoncino diritto, sono liberi di muoversi e si nutrono degli organismi in via di decomposizione. In questa situazione non sono in grado di fissare l'azoto. \nIn situazioni particolari (attivazione molecolare-metabolica del sistema batterio-vegetale) possono penetrare attraverso i peli radicali ed entrare nei tessuti della radice insediandosi nel citoplasma delle cellule dei noduli radicali prodotti dalla pianta e formando un nuovo \u201corgano\u201d.\nAll'interno di queste cellule i \"Rhizobium\" subiscono mutamenti di forma e dimensione: si accrescono, diventando pi\u00f9 grandi di quasi trenta volte, assumono forme ad Y oppure a bastoncino con ispessimento (clava), differenziano la struttura azoto-fissatrice, si avvalgono di una membrana plasmatica di origine vegetale e si trasformano in batteroidi iniziando il rapporto simbiotico che comporta un controllo da parte della pianta nella loro riproduzione.\nBatteroidi.\nI batteroidi sono batteri dalla morfologia modificata a causa della simbiosi rispetto al batterio libero: questi batteroidi rappresentano le cellule dove viene fissato l'azoto e sono incapaci di riprodursi e di eseguire divisioni cellulari (quindi non possono moltiplicarsi).\nNel rapporto simbiotico mutualistico, i batteroidi forniscono alla pianta una forma di azoto facilmente assimilabile (ammoniaca e/o ione ammonio) mentre la pianta fornisce ai batteroidi carboidrati, indispensabile fonte energetica, e proteine.\nNelle leguminose si \u00e8 calcolato che circa il 40% dei carboidrati fotosintetizzati siano utilizzati dai batteroidi azoto-fissatori che utilizzano oltre il 75% di questa fonte energetica per scindere il triplo legame della molecola di azoto.\nProcesso di inoculo e infezione.\nIl processo di inoculazione e sviluppo simbiotico richiede una differenziazione concertata tra il batterio e la cellula vegetale ospitante: tale concertazione o comunicazione tra batterio e cellula vegetale avviene per via molecolare-metabolica ancora prima che il \"Rhizobium\" entri nella cellula stessa.\nSi possono individuare quattro fasi principali:\nNodulo radicale simbiotico.\n\u00c8 formato da cellule ingrossate del batteroide azotofissatore e dall'accumulo di amiloplasti tra le cellule meristematiche della radice. Sezionando un nodulo radicale \u00e8 possibile verificare se in esso si verifica l'azotofissazione oppure no:"}
{"id": "1175787", "revid": "124927852", "url": "https://it.wikipedia.org/wiki?curid=1175787", "title": "Barbara De Rossi", "text": "Biografia.\nNata da madre tedesca a Roma, ma cresciuta a Rimini fino all'et\u00e0 di 18 anni. Nel 1976 vince il concorso di bellezza \"Miss Teenager\" in cui presidente della giuria era il regista Alberto Lattuada, che, dopo averle fatto l'anno successivo un provino (incluso insieme a quello di altre esordienti in \"Fanciulle in fiore\", un servizio da lui realizzato per il rotocalco televisivo della Rete 2 della Rai, \"Odeon. Tutto quanto fa spettacolo\"), la fa debuttare al cinema come figlia di Marcello Mastroianni in \"Cos\u00ec come sei\" (1978) e di Virna Lisi in \"La cicala\" (1980). Dal 1978 al 1982 \u00e8 stata anche interprete di molti fotoromanzi pubblicati dalla casa editrice Lancio.\nNel 1982 ottiene molta popolarit\u00e0 interpretando lo sceneggiato televisivo di Franco Rossi \"Storia d'amore e d'amicizia\", in cui recit\u00f2 accanto a Claudio Amendola, Ferruccio Amendola, Massimo Bonetti ed Elena Fabrizi. Nel 1983 torna al cinema con due pellicole: il film in costume di Giacomo Battiato \"\", che la vede protagonista al fianco dell'esordiente Ronn Moss e la commedia \"Son contento\" diretta da Maurizio Ponzi in cui affianca Francesco Nuti.\nMa la consacrazione definitiva le arriva l'anno seguente con il ruolo della giovane marchesa eroinomane Titti Pecci Scialoia nella prima miniserie della saga televisiva \"La piovra\" diretta da Damiano Damiani, in cui recita accanto a Michele Placido e Angelo Infanti, che la lancia a livello internazionale. Il successo prosegue nel 1985 con altre due importanti miniserie televisive \"Quo vadis?\" di Franco Rossi, ambientata nell'Antica Roma, in cui interpreta la schiava Eunice ed \"Io e il duce\" di Alberto Negrin in cui interpreta la parte di Claretta Petacci.\nNello stesso anno \u00e8 protagonista al cinema del film di Carlo Lizzani \"Mamma Ebe\", presentato in concorso alla Mostra del cinema di Venezia di quell'anno.\nNel 1986 \u00e8 invece tra i protagonisti, assieme a Brad Davis, del film per la televisione \"Il cugino americano\" di Giacomo Battiato di cui viene distribuita all'estero una riduzione cinematografica.\nNel 1987 \u00e8 protagonista al cinema del film thriller \"Caramelle da uno sconosciuto\" di Franco Ferrini e di \"Vado a riprendermi il gatto\" di Giuliano Biagetti in cui interpreta in entrambi i casi una prostituta.\nNel 1988 lavora ancora per il cinema, recitando nell'horror \"Nosferatu a Venezia\" per la regia di Augusto Caminito in cui affianc\u00f2 Klaus Kinski, mentre nel 1989 lavora in due film francesi: \"L'orchestre rouge\" di Jacques Rouffio e \"Giorni felici a Clichy\" di Claude Chabrol; in Italia nello stesso anno prende parte al film TV \"Due madri\" ed in seguito partecipa alle due stagioni della miniserie televisiva \"Pronto soccorso\" trasmesse nel 1990 e nel 1992, dirette da Francesco Massaro.\nNel 1989 \u00e8 la protagonista del film TV \"Uomo contro uomo\" di Sergio Sollima, in cui interpreta una professoressa delle medie che lotta contro la ndrangheta.\nNel 1993 \u00e8 protagonista della miniserie \"La scalata\" e nel 1994 \u00e8 al fianco di Johnny Dorelli nel film TV \"S\u00ec, ti voglio bene\". Nel 1994 torna al cinema recitando nella commedia \"Maniaci sentimentali\", esordio alla regia di Simona Izzo..\nNel 1997 ha ancora il ruolo della protagonista nella fiction Rai, \"In fondo al cuore\". Nell'autunno 2000 \u00e8 protagonista di altre due miniserie TV di Rai 1, \"Senso di colpa\" e \"Inviati speciali\". Nel 2002 lavora per Alberto Manni nella fiction di Rai 2 \"Cinecitt\u00e0\" e nel 2003 esce al cinema il film commedia \"Il pranzo della domenica\" diretto da Carlo Vanzina.\nDopo la miniserie TV del 2004 \"Amiche\" con la regia di Paolo Poeti e due stagioni della fiction \"La stagione dei delitti\" di Claudio Bonivento, Vanzina la dirige a fianco di Massimo Boldi nelle cinque stagioni della miniserie \"Un ciclone in famiglia\" in onda su Canale 5.\nPartecipa all'edizione 2010 del variet\u00e0-talent di Rai 1 \"Ballando con le stelle\" condotto da Milly Carlucci, arrivando con il partner Simone Di Pasquale terza classificata. Nel 2012 prende parte, in veste di opinionista, ad alcune puntate del reality show di Rai 2 \"L'isola dei famosi\" ed in primavera \u00e8 una dei protagonisti della fiction di Canale 5 \"Le tre rose di Eva\" in cui interpreta il ruolo di Eva Taviani e del film TV \"L'una e l'altra\" trasmesso sempre su Canale 5, mentre nell'autunno seguente \u00e8 protagonista del film TV di Rai 1 \"La vita che corre\", incentrato sulle morti sulla strada.\nSempre nell'autunno del 2012 prende anche parte come concorrente alla seconda edizione del talent show di Rai 1 \"Tale e quale show\" condotto da Carlo Conti. Il 3 maggio 2013 debutta nella conduzione di \"Amore criminale\"; il programma va in onda in prima serata su Rai 3 per sei settimane con buoni ascolti, mentre nel mese di giugno va in onda su Canale 5 la miniserie \"Pupetta - Il coraggio e la passione\" che la vede protagonista assieme a Manuela Arcuri, Eva Grimaldi e Ben Gazzara.\nNell'autunno successivo esce nei cinema il film \"Universitari - Molto pi\u00f9 che amici\" diretto da Federico Moccia in cui la De Rossi interpreta la madre di una delle protagoniste. Nell'autunno del 2015, oltre a condurre un nuovo ciclo di \"Amore criminale\" \u00e8 anche tra i protagonisti della quarta stagione della fiction di Canale 5 \"L'onore e il rispetto\", accanto a Gabriel Garko e Laura Torrisi.\nNella primavera 2016 conduce un nuovo ciclo di puntate di \"Amore criminale\" ed entra nel cast della fiction \"Il bello delle donne... alcuni anni dopo\" trasmessa su Canale 5.\nNon riconfermata alla guida di \"Amore criminale\" (in cui viene sostituita da Asia Argento), la De Rossi nell'autunno 2016 passa a Rete 4 conducendo l'analogo \"Il terzo indizio\".\nDall'8 maggio diventa mentore nella seconda edizione di \"Selfie - Le cose cambiano\", variet\u00e0 di Canale 5.\nVita privata.\nIl 9 gennaio 1988 si sposa una prima volta con Andrea Busiri Vici, ma la coppia divorzia nel 1990. Cinque anni pi\u00f9 tardi, si sposa con il ballerino e coreografo serbo Branko Tesanovic, dal quale ha una figlia, Martina, nata nello stesso anno, il 10 ottobre 1995. Il 26 aprile 2010 la De Rossi annuncia l'intenzione di separarsi anche dal secondo marito per incompatibilit\u00e0 di carattere e incomprensioni.\nDal 2015 \u00e8 fidanzata con Simone Fratini, ex modello e imprenditore di Firenze."}
{"id": "1175793", "revid": "599013", "url": "https://it.wikipedia.org/wiki?curid=1175793", "title": "Silvio Gigena", "text": "\u00c8 fratello di Mario Gigena.\nCarriera.\nAla di 200 centimetri, ha vestito la maglia della Fortitudo Pallacanestro Bologna. In precedenza ha vestito anche la maglia di Livorno, Virtus Bologna, Olimpia Milano, Scavolini Pesaro, Snaidero Udine e Legea Scafati.\nDopo l'avvio del campionato di Serie A Dilettanti 2010/2011 nel Basket Massafra, a Gennaio 2011 si trasferisce a Ostuni nell'Ostuni Basket. Il 23 settembre sigla un accordo con il CUS Bari Pallacanestro, per disputare la Divisione Nazionale A FIP 2011-2012."}
{"id": "1175801", "revid": "124341849", "url": "https://it.wikipedia.org/wiki?curid=1175801", "title": "Buona Apocalisse a tutti!", "text": "Buona Apocalisse a tutti! (\"Good Omens: The Nice and Accurate Prophecies of Agnes Nutter, Witch\") \u00e8 un romanzo umoristico apocalittico del 1990 scritto a quattro mani da Terry Pratchett e Neil Gaiman.\nIl libro \u00e8 una commedia metafisica sull'avvento dell'Apocalisse e contiene elementi parodistici nonch\u00e9 innumerevoli riferimenti eruditi.\n\u00c8 stato tradotto in italiano nel 2007 per Arnoldo Mondadori Editore.\nTrama.\nL'Apocalisse sta per avverarsi e, pertanto, viene consegnato sulla Terra l'Anticristo affinch\u00e9 metta in moto gli eventi che porteranno alla distruzione del pianeta e la guerra finale tra Paradiso e Inferno. Tuttavia, Aziraphale e Crowley, un angelo e un demone che vivono sulla Terra dall'inizio dei tempi come rappresentanti delle rispettive fazioni (finendo per perdere parte dei loro attributi angelici e demoniaci e stringere un'alleanza sfociante nell'amore ed amicizia), decidono di prevenire l'Apocalisse essendosi ormai affezionati alla vita sulla Terra; pertanto, tentano di influenzare l'Anticristo nella sua crescita in modo che non dimostri inclinazioni n\u00e9 particolarmente volte al bene n\u00e9 al male e non scateni l'Armageddon una volta compiuti gli undici anni.\nQuello che nessuno sa \u00e8 che, a causa di un errore di scambi da parte delle suore incaricate del compito, il vero Anticristo non \u00e8 stato affidato all'ambasciatore americano e sua moglie come tutti credono, ma a una comune coppia di una cittadina inglese. Undici anni dopo, Aziraphale e Crowley si accorgono dell'errore a causa della mancata consegna del Segugio Infernale (creatura demoniaca incaricata di proteggere e assistere l'Anticristo) al figlio dell'ambasciatore, quindi si mettono alla frenetica ricerca del bambino giusto a una settimana dalla fine del mondo. Adam, il vero Anticristo, ha sviluppato nel frattempo una personalit\u00e0 non volta particolarmente n\u00e9 al bene n\u00e9 al male ed \u00e8 diventato il leader di un gruppo di coetanei chiamati \"Quelli\", che passano le giornate giocando e riflettendo sul mondo.\nFrattanto si snodano le vicende di altri personaggi, tra cui spiccano Anatema Device, un'occultista americana discendente della celeberrima strega Agnes Nutter, dalla quale \u00e8 stata incaricata di prevenire l'Apocalisse nel suo libro di profezie (che Anatema ha studiato e interpretato per tutta la vita come per il resto della sua famiglia); e Newton Pulsifer, mancato impiegato con la capacit\u00e0 di distruggere qualsiasi oggetto informatico su cui metta le mani, il quale discende dal cacciatore di streghe responsabile della morte di Agnes Nutter e che viene recultato dal Sergente Shadwell, scorbutico capo dell'esercito di cacciatori di streghe ormai privo di membri. Inoltre, intanto, si assiste al richiamo dei Quattro Cavalieri dell'Apocalisse, ovvero Morte, Carestia, Guerra e Inquinamento (quest'ultimo sostituto a Pestilenza) che saranno invocati per partecipare alla distruzione del mondo.\nMentre Aziraphale e Crowley sono in cerca dell'Anticristo, si imbattono in Anatema, giunta in Inghilterra a sua volta per seguire la predizione di Agnes Nutter secondo la quale dovr\u00e0 fermare l'Apocalisse e, per errore, angelo e demone le sottraggono il libro di profezie dell'antenata. I due decidono di rivolgersi ai rispettivi agenti umani (che a insaputa di entrambi \u00e8 la stessa persona, il Sergente Shadwell) per trovare l'Anticristo, mentre Aziraphale, leggendo il libro di Agnes Nutter, riesce finalmente a individuare la posizione di Adam. Quest'ultimo, nel frattempo, comincia a essere perseguitato da delle voci che lo convincono che il mondo sia ormai irrecuperabile e rovinato a causa degli umani, incitandolo a distruggerlo per poterlo ricostruire come preferisce.\nAziraphale contatta il Metatron, l'entit\u00e0 portavoce di Dio, per raccontargli di aver trovato la posizione dell'Anticristo in modo che possano fermare l'Apocalisse, ma lui \u00e8 interessato esclusivamente a decretare chi sar\u00e0 il vincitore tra Paradiso e Inferno. Affranto e deluso dalla scoperta, Aziraphale viene poco dopo discorporato (ovvero privato del proprio corpo umano) da Shadwell, che l'ha scoperto parlare con il Metatron e si \u00e8 convinto fosse un demone, mentre tenta di contattare Crowley. Quest'ultimo, nel frattempo, si \u00e8 messo nei guai con l'Inferno che ha scoperto ha mentito loro riguardo l'identit\u00e0 dell'Anticristo e pertanto manda due demoni a ucciderlo; Crowley si salva e cerca di raggiungere Aziraphale convincendosi poi che sia morto non trovandolo. Entrato in possesso dei suoi appunti sull'Anticristo, decide di dirigersi alla base militare in cui avr\u00e0 inizio l'Apocalisse in un ultimo disperato tentativo di fermarla.\nIntanto, Adam \u00e8 entrato in pieno possesso dei suoi poteri, spaventando i suoi amici che prendono le distanze da lui. Il bambino torna quindi in s\u00e9 e parte con loro per raggiungere la base militare dove si sono diretti i Quattro Cavalieri, i quali hanno maneggiato con i computer per scatenare una guerra nucleare e dare inizio alla distruzione del mondo. Sul posto, oltre a loro e Crowley, si dirigono anche Anatema e Newt (che si sono conosciuti e innamorati come predetto da Agnes Nutter) e in seguito Aziraphale, Shadwell e Madame Tracy, medium imbrogliona vicina di casa di Shadwell e il cui corpo \u00e8 stato occupato momentaneamente da Aziraphale, essendo questi ancora privo di corpo. Anatema e Newt manomettono i computer impedendo lo scoppio della guerra, mentre gli amici di Adam combattono e sconfiggono Carestia, Guerra e Inquinamento grazie alla loro convinzione che il mondo possa ancora essere salvato; Morte, essendo l'ombra della Creazione e quindi impossibile da distruggere, si limita a congedarsi. Il Metatron e Belzeb\u00f9, rappresentanti di Paradiso e Inferno, si palesano e parlano con Adam per convincerlo ad adempiere al proprio destino e distruggere il mondo, ma il bambino si rifiuta spalleggiato da Aziraphale e Crowley, capendo che non abbia senso distruggere tutto questo solo per decretare un vincitore tra le due fazioni, mentre l'angelo e il demone suggeriscono che ci\u00f2 potrebbe fare parte del Piano Ineffabile di Dio, sconosciuto a tutti. Dopodich\u00e9, Satana in persona fa per palesarsi per punire il figlio ribelle, ma Adam riesce a impedirglielo facendo tornare tutto come prima.\nAlla fine della storia, il mondo procede come al solito; Aziraphale e Crowley discutono del futuro, suggerendo che la battaglia finale sar\u00e0 tra Paradiso e Inferno contro l'umanit\u00e0 intera. Anatema riceve un libro di profezie di Agnes Nutter seguito del precedente, ma decide di bruciarlo con Newt per poter vivere la sua vita liberamente senza dover continuamente adempiere alle aspettative dell'antenata. Infine Adam, ora un bambino normale, pu\u00f2 giocare felicemente con il suo cane Dog, libero da ogni destino da Anticristo.\nFilm e miniserie TV.\nNel 2002 era stata pianificata una versione cinematografica con la regia di Terry Gilliam, ma il progetto venne accantonato. Ciononostante, nel 2017, viene sancito un accordo tra Gaiman ed Amazon Studios per la realizzazione di una miniserie in 6 episodi, in arrivo sulla piattaforma virtuale nel 2019. Nel cast sono stati confermati gli attori inglesi Michael Sheen e David Tennant."}
{"id": "1175802", "revid": "1332178", "url": "https://it.wikipedia.org/wiki?curid=1175802", "title": "Chiostro Maggiore di San Francesco", "text": "Il Chiostro Maggiore di San Francesco di Ascoli Piceno, popolarmente conosciuto anche come \"Piazza della verdura\" o \"Piazza delle erbe\", si apre in un arioso spazio quadrangolare tra via del Trivio e via d'Ancaria, nelle vicinanze di Piazza del Popolo e dinanzi al teatro Ventidio Basso.\nAppartiene, insieme al Chiostro Minore di San Francesco, al complesso architettonico dell'omonima chiesa.\nIl chiostro.\nLa sua area \u00e8 preceduta da un portico del XIV secolo formato da archi gotici, sorretti da colonne composite e pilastri a base ottagonale e quadrangolare, che sostengono gli archi. Tale portico, originariamente chiuso, fu aperto negli anni Trenta del Novecento, quando si decise di creare un collegamento diretto tra il chiostro e la via.\nCostruito in travertino ed opera muraria, la sua elevazione cominci\u00f2 nell'anno 1565 grazie al cospicuo lascito testamentario del nobile ascolano Giulio Antonio Santucci. In seguito, per munificenza e prodigalit\u00e0 di Giovan Vincenzo Cataldi, altro importante esponente dell'aristocrazia cittadina, si complet\u00f2 l'edificazione del lato Nord.\nLa struttura interna del chiostro si compone di 20 archi a tutto sesto, cinque per ogni lato, che si sviluppano su colonne corinzie appoggiate su plinti a muricciolo. \nSi occuparono della realizzazione i maestri lombardi Giacomo di Giovanni e Giovanni Angelo di Marco da Bonera che conclusero i lavori nel 1623.\nAl centro della sua area sorge il pozzo, di epoca trecentesca, decorato all'esterno da specchiature rettangolari inquadrate da colonnine tortili di gusto gotico, dai motivi decorativi non troppo dissimili da quelli presenti nel portale centrale della facciata della chiesa di San Francesco.\nSulla parte del porticato corrispondente alla navata sinistra della chiesa di San Francesco si trova la lapide ovale con un'iscrizione tratta dagli \"Annali\" di Luca Wadding, che ricorda come le figure di Niccol\u00f2 IV, il primo papa francescano ed ascolano, e Sisto V, siano entrambi usciti da questo convento e nel suo \"Studium\" abbiano compiuto i primi studi. Nell'angolo Nord - Est trova la sua collocazione una piccola fonte.\n\u00c8 consuetudine di molti decenni che ogni mattina, escluse le domeniche e i festivi, questo chiostro ospiti il mercato delle erbe, per tale motivo questo luogo \u00e8 identificato dagli ascolani quasi esclusivamente col nome di \"Piazza della Verdura\".\nLa sera precedente la Quintana di agosto, dallo spazio antistante il Chiostro, dalla parte di Via del Trivio, muove uno dei cortei storici della rievocazione che raggiunge il sagrato del duomo cittadino, in Piazza Arringo, dove ha luogo la cerimonia dell\"'Offerta dei Ceri\". \nL'Oratorio di San Francesco o Sala Cola dell'Amatrice.\n\u00c8 una sala che occupa l'area adiacente del chiostro nella sua parte orientale.\nNei secoli il suo spazio ha accolto inizialmente la Sala Capitolare del convento francescano poi, nel XVI secolo, divenne Oratorio del Corpus Domini. In questo periodo fu interamente decorata da un ciclo di affreschi di Cola dell'Amatrice, realizzati attorno al 1520 e raffiguranti scene bibliche, mentre come pala d'altare venne realizzata la \"Comunione degli Apostoli\" (oggi nella Pinacoteca Civica). Successivamente il luogo cess\u00f2 la sua funzione religiosa e, dopo la costruzione di una nuova volta, che ne abbass\u00f2 l'altezza, divenne armeria della caserma ed infine pescheria comunale.\n\u00c8 stata restituita alla citt\u00e0 di Ascoli, nel marzo del 2012, dopo un'attenta ed accurata opera di restauro voluta dall'Amministrazione Comunale presieduta dal sindaco Guido Castelli.\nL'intervento conservativo ha favorito anche il recupero di ulteriori decorazioni risalenti al 1704 eseguite dalla scuola di Tommaso Nardini poste nelle lunette sul lato verso il chiostro, oltre che, in corrispondenza della parte alta di una delle pareti, di alcuni brani delle cornici inferiori che inquadravano gli affreschi attribuiti a Cola dell'Amatrice.\nVi sono esposti anche cinque dipinti di Cola dell'Amatrice appartenuti all'Oratorio del Corpus Domini che raffigurano temi dell'Antico Testamento ed episodi della vita del Re Nabucodonosor e di regnanti che hanno trascorso e vissuto vicissitudini simili, e dunque accostabili e allusive a quelle della Passione di Ges\u00f9. Tali decorazioni, fino alla loro ricollocazione in questa sala, sono state conservate in un altro ambiente del convento."}
{"id": "1175804", "revid": "76963", "url": "https://it.wikipedia.org/wiki?curid=1175804", "title": "Yatsuhashi Kengy\u014d", "text": "Originario di Osaka, il nome Kengy\u014d corrisponde a un titolo onorario riconosciuto all'epoca ai musicisti ciechi particolarmente abili. \nYatsuhashi era inizialmente un suonatore di shamisen ma impar\u00f2 poi a suonare il koto da un musicista della corte imperiale. Grazie a lui questo strumento usc\u00ec fuori dalla corte e venne suonato anche in pubblico.\nOltre ad aver composto o contribuito a diffondere dei brani musicali per il koto, Yatsuhashi \u00e8 noto principalmente per aver modificato la struttura di questo strumento, allo scopo di renderlo maggiormente accessibile presso la popolazione e aumentarne la diffusione. A tale scopo si deve a lui la creazione della scala Hiraj\u014dshi.\nI suoi brani pi\u00f9 importanti sono Rokudan e Midare. \nOgni anno, le geisha pi\u00f9 famose di Ky\u014dto si esibiscono per commemorarlo in varie danze nel tempio buddhista di H\u014dnen-in."}
{"id": "1175831", "revid": "134672", "url": "https://it.wikipedia.org/wiki?curid=1175831", "title": "Buona apocalisse a tutti!", "text": ""}
{"id": "1175836", "revid": "599013", "url": "https://it.wikipedia.org/wiki?curid=1175836", "title": "Congregazione del Santissimo Sacramento", "text": "La Congregazione del Santissimo Sacramento (in latino \"Congregatio Presbyterorum a Sanctissimo Sacramento\") \u00e8 un istituto religioso maschile di diritto pontificio: i membri di questa congregazione clericale, detti popolarmente Sacramentini o Eucaristini, pospongono al loro nome la sigla S.S.S.\nStoria.\nLa congregazione venne fondata da Pierre-Julien Eymard (1811-1868): divenuto sacerdote contro il volere del padre, abbracci\u00f2 la vita religiosa nella Societ\u00e0 di Maria, di cui divenne anche superiore provinciale; lasciati i maristi, il 13 maggio 1856 diede inizio a Parigi a una nuova famiglia religiosa (costituita da sacerdoti e fratelli coadiutori) con il fine apostolico specifico di promuovere la vita cristiana per mezzo del culto eucaristico.\nL'istituto ottenne il pontificio decreto di lode il 5 gennaio 1859; venne approvato da papa Pio IX l'8 maggio 1863 e le sue costituzioni vennero approvate definitivamente dalla Santa Sede nel 1895.\nIl tradizionale segno distintivo dell'abito dei sacerdoti della congregazione, concesso da Pio IX nel 1890, \u00e8 un ostensorio in tessuto ricamato di bianco cucito sul lato sinistro del petto. Esiste anche il ramo femminile delle Ancelle del Santissimo Sacramento, fondate da Eymard nel 1864 per l'adorazione perpetua del Santissimo Sacramento esposto e approvate nel 1885.\nIl fondatore, beatificato nel 1925 da papa Pio XI, fu proclamato santo da papa Giovanni XXIII il 9 dicembre 1962.\nAttivit\u00e0 e diffusione.\nIl fine dei Sacramentini \u00e8 quello di promuovere la centralit\u00e0 dell'Eucaristia: il loro apostolato contempla tutte le opere relative all'esercizio del ministero eucaristico (culto liturgico, adorazione, opere di carit\u00e0).\nSono presenti nelle Americhe (Argentina, Brasile, Canada, Cile, Colombia, Per\u00f9), in Africa (Camerun, Repubblica del Congo, Repubblica Democratica del Congo, Mozambico, Senegal, Uganda), in Asia (Filippine, India, Sri Lanka, Vietnam), in Europa (Austria, Belgio, Francia, Germania, Gran Bretagna, Irlanda, Italia, Paesi Bassi, Svizzera) e in Australia; la sede generalizia \u00e8 a Roma.\nAl 31 dicembre 2005, la congregazione contava 134 case e 909 religiosi, 655 dei quali sacerdoti."}
{"id": "1175837", "revid": "33277", "url": "https://it.wikipedia.org/wiki?curid=1175837", "title": "Sacramentini", "text": ""}
{"id": "1175848", "revid": "26891", "url": "https://it.wikipedia.org/wiki?curid=1175848", "title": "LRAD", "text": ""}
{"id": "1175850", "revid": "123875851", "url": "https://it.wikipedia.org/wiki?curid=1175850", "title": "Renato Pestriniero", "text": "Ha pubblicato oltre un centinaio di opere fra romanzi, racconti e saggi. I suoi libri sono stati tradotti nelle principali lingue europee. Al suo attivo ha inoltre esperienze come pittore e soggettista radiofonico e televisivo. Su un suo racconto di fantascienza, \"Una notte di 21 ore\", \u00e8 basato il film \"Terrore nello spazio\" di Mario Bava (1965).\nBiografia.\nFino al 1988 ha lavorato come caporeparto e corrispondente estero presso la filiale veneziana di una multinazionale svizzera. \u00c8 sposato e ha una figlia.\nInizi\u00f2 a pubblicare racconti nel 1958, affidandoli a \"Oltre il cielo\", una rivista specializzata in scienza e tecnica, ma anche in fantascienza, firmandosi con le iniziali \"Pi Erre\". Ha pubblicato pi\u00f9 di cento racconti, sette romanzi, quattro antologie personali e vari saggi. Nel 1982 ampli\u00f2 un racconto di Alfred Elton van Vogt col romanzo \"Il villaggio incantato\". Dal suo racconto \"Una notte di 21 ore\" (1960) il regista Mario Bava trasse il film \"Terrore nello spazio\" (1965).\nTra gli altri romanzi di Pestriniero, si ricordano in particolare \"Il nido al di l\u00e0 dell'ombra\" (1986) e \"Settantacinque Long Tons\" (2002). Del 1999 \u00e8 la guida a carattere storico-leggendario \"Cercare Venezia\", corredata dalle illustrazioni ad acquerello di Neil Watson.\nNel volume \"C'era una volta la luna\" (2005) Pestriniero ha raccolto ventinove dei suoi migliori racconti, scritti tra il 1958 e il 1980."}
{"id": "1175854", "revid": "1226", "url": "https://it.wikipedia.org/wiki?curid=1175854", "title": "A.E. van Vogt", "text": ""}
{"id": "1175855", "revid": "111347010", "url": "https://it.wikipedia.org/wiki?curid=1175855", "title": "Hugo Dyson", "text": "Era un cristiano convinto, e insieme a J. R. R. Tolkien persuase C. S. Lewis a convertirsi attivamente al Cristianesimo. Dyson insegn\u00f2 Inglese all'Universit\u00e0 di Reading dal 1924 fino a quando ottenne un posto al Merton College di Oxford nel 1945. Si ritir\u00f2 nel 1963.\nDyson non fu notato per la frequenza di pubblicazione dei suoi lavori ma per l'alta qualit\u00e0 e la voluminosa quantit\u00e0 delle sue lezioni universitarie. Preferiva incontrarsi solo ai raduni degli inklings in cui si discuteva e non quando si leggevano le opere, ed \u00e8 ricordato nella biografia di Lewis da A. N. Wilson per aver interrotto bruscamente Tolkien durante una delle sue letture de \"Il Signore degli Anelli\" con la frase: \"Oh no! Not another fucking elf!\". Dopo di ci\u00f2, Tolkien spesso limit\u00f2 le sue letture alle volte in cui Dyson non era presente."}
{"id": "1175867", "revid": "831312", "url": "https://it.wikipedia.org/wiki?curid=1175867", "title": "Classifica a punti (Vuelta a Espa\u00f1a)", "text": "La classifica a punti del Vuelta a Espa\u00f1a \u00e8 una delle classifiche accessorie della corsa a tappe spagnola, istituita nel 1945. Consiste in una graduatoria determinata dai piazzamenti dei corridori al traguardo. Il leader della classifica indossa la \"maglia verde\".\nStoria.\nLa classifica a punti fu introdotta nel 1945 e, fino all'edizione 2008, la maglia distintiva fu quella azzurra (es: \"jersey azul\"), ad eccezione delle edizioni dal 1987 al 1989 in cui fu verde. Dall'edizione 2009 \u00e8 stata introdotta nuovamente la maglia verde.\nSean Kelly, Laurent Jalabert e Alejandro Valverde, con quattro titoli ciascuno, condividono il primato di vittorie.\nUna classifica analoga \u00e8 presente anche negli altri due grandi giri, Tour de France e Giro d'Italia ma, a differenza di questi, nella Vuelta i punti assegnati sono sempre gli stessi, indipendentemente dal tipo di tappa."}
{"id": "1175868", "revid": "1315817", "url": "https://it.wikipedia.org/wiki?curid=1175868", "title": "Societ\u00e0 di Sant'Edmondo", "text": "La Societ\u00e0 dei Padri di Sant'Edmondo (in latino \"Societas Patrum S. Edmundi\", in inglese \"Society of Saint Edmund\") \u00e8 un istituto religioso maschile di diritto pontificio: i membri di questa congregazione clericale, detti popolarmente Edmonditi, pospongono al loro nome la sigla S.S.E.\nStoria.\nLa congregazione venne fondata da Jean-Baptiste Muard (1809-1854): nel 1843 prese ad abitare, insieme a Pierre Bravard, nel monastero abbandonato di Pontigny (Yonne) e form\u00f2 una compagnia di sacerdoti missionari di vita comune in grado di supplire alle necessit\u00e0 delle parrocchie pi\u00f9 abbandonate delle diocesi di Sens e Coutances. I membri della societ\u00e0 non erano vincolati da voti e nel 1849 Muard, desiderando formare una comunit\u00e0 religiosa, abbandon\u00f2 la guida del sodalizio per fondare l'abbazia benedettina di La Pierre-qui-Vire.\nIl successore di Muard alla guida della compagnia, Pierre Boyer, entrato tra i sacerdoti di Pontigny nel 1845, contribu\u00ec molto alla sua organizzazione e diffusione: introdusse i voti (la prima professione si ebbe il 29 settembre 1851), elabor\u00f2 le prime costituzioni (con l'aiuto dei gesuiti), e alla predicazione delle missioni popolari, tra gli scopi della congregazione, aggiunse la direzione spirituale delle religiose e l'insegnamento. Riaprirono al culto l'abbazia di Mont-Saint-Michel, che dopo la Rivoluzione era stata adibita ad usi civili. Boyer resse l'istituto fino al 1892.\nDetta in origine Societ\u00e0 degli Oblati del Sacro Cuore di Ges\u00f9 e dell'Immacolato Cuore di Maria (in latino \"Societas Oblatorum S. Cordis Iesu et Immacolati Cordis Mariae\"), la congregazione mut\u00f2 in seguito il nome in Societ\u00e0 di Sant'Edmondo in onore di sant'Edmondo Rich, gi\u00e0 vescovo di Canterbury, che trascorse il suo esilio a Potigny dove prese l'abito cisterciense.\nNel 1891 venne aperta la prima filiale in Canada, poi negli Stati Uniti d'America (Vermont), dove i padri trasferirono la sede generalizia dopo le leggi anticongregazioniste francesi del 1901.\nLa Societ\u00e0 ottenne il pontificio decreto di lode il 12 agosto 1876 e venne approvata definitivamente dalla Santa Sede il 28 aprile 1911: le sue costituzioni sono state approvate definitivamente il 3 aprile 1940.\nAttivit\u00e0 e diffusione.\nTra le varie finalit\u00e0 dell'istituto si ricordano soprattutto il ministero parrocchiale, l'istruzione della giovent\u00f9 e le missioni estere.\nGli Edmonditi sono presenti esclusivamente negli Stati Uniti d'America. La sede generalizia a Colchester, nel Vermont.\nAl 31 dicembre 2005, la congregazione contava 2 case e 40 religiosi, 36 dei quali sacerdoti."}
{"id": "1175869", "revid": "1945266", "url": "https://it.wikipedia.org/wiki?curid=1175869", "title": "Torre Telecom Italia (Napoli)", "text": "La torre Telecom Italia \u00e8 un grattacielo alto 129 metri del Centro direzionale di Napoli.\n\u00c8 stato per quindici anni, dal 1995 al 2010, il grattacielo pi\u00f9 alto d'Italia, superando di circa due metri il grattacielo Pirelli di Milano.\nDescrizione.\nIl complesso presenta la torre centrale e due corpi bassi che la circondano, rendendo la struttura pi\u00f9 particolare e incidendo apparentemente sull'altezza della torre che potrebbe sembrare meno alta rispetto alle misure reali. Si trova a nord del Centro direzionale di Napoli ed \u00e8 rivestita in vetri a specchio su tutte le facciate.\nFrontalmente presenta due piloni rivestiti in pannelli bianchi che comprendono il corpo degli ascensori e delle scale. Alla met\u00e0 \u00e8 posta una balconata panoramica che appare come un taglio nero orizzontale sulla facciata, ma che non si nota spesso poich\u00e9 si trova poco pi\u00f9 in alto del tetto dei corpi bassi. Questa caratteristica \u00e8 presente anche in altri due punti della torre: sul retro in alto, quasi alla sommit\u00e0, occupando quasi tutto il piano, e sempre sul retro alla stessa posizione della panoramica posta sulla facciata, ovvero alla met\u00e0 del grattacielo.\nInoltre, osservando i lati della torre, si nota un'ulteriore particolarit\u00e0 della struttura, ovvero le rientranze a vetro e i diversi livelli del tetto nei suddetti lati. Essa \u00e8 ben visibile, insieme a tutto il Centro direzionale (comprese le torri residenziali), dalla tangenziale di Napoli, dalle alture circostanti e da diversi punti della citt\u00e0, dal porto, nonch\u00e9 dalla stazione ferroviaria di Napoli Centrale."}
{"id": "1175870", "revid": "3831", "url": "https://it.wikipedia.org/wiki?curid=1175870", "title": "Settizodio", "text": ""}
{"id": "1175871", "revid": "78273", "url": "https://it.wikipedia.org/wiki?curid=1175871", "title": "Edmonditi", "text": ""}
{"id": "1175874", "revid": "56620", "url": "https://it.wikipedia.org/wiki?curid=1175874", "title": "William Leishman", "text": ""}
{"id": "1175882", "revid": "599013", "url": "https://it.wikipedia.org/wiki?curid=1175882", "title": "Figli della Sacra Famiglia", "text": "I Figli della Sacra Famiglia (in latino \"Filii Sacrae Familiare Iesu, Mariae et Ioseph\", in spagnolo \"Hijos de la Sagrada Familia de Jes\u00fas, Mar\u00eda y Jos\u00e9\") sono un istituto religioso maschile di diritto pontificio: i membri di questa congregazione clericale pospongono al loro nome la sigla S.F.\nStoria.\nLa congregazione venne fondata a Tremp, in Catalogna, il 19 marzo 1864 dal sacerdote spagnolo Josep Manyanet y Vives (1833-1901). Il 2 febbraio 1870, con licenza del vescovo di Urgell Jos\u00e9 Caixal Estrad\u00e9, Manyanet e i suoi primi compagni emisero la loro professione dei voti: la congregazione ebbe rapida diffusione e i padri assunsero la direzione di numerose scuole parrocchiali, soprattutto nei sobborghi operai di Barcellona.\nPapa Leone XIII concesse ai Figli della Sacra Famiglia il decreto di lode il 30 aprile 1887; l'istituto ricevette l'approvazione definitiva della Santa Sede il 22 giugno 1901.\nTra i fini dei religiosi era la propagazione della devozione alla Famiglia di Nazareth: a istanza di Luis Tallada, successore di Manyanet alla guida della congregazione, il 26 ottobre 1921 papa Benedetto XV estese la festa liturgica della Sacra Famiglia alla Chiesa universale.\nIl fondatore, beatificato nel 1984, venne proclamato santo da papa Giovanni Paolo II il 16 maggio 2004.\nAttivit\u00e0 e diffusione.\nI Figli della Sacra Famiglia si dedicano all'istruzione della giovent\u00f9, al ministero sacerdotale e all'educazione cristiana delle famiglie.\nSono presenti in Spagna, in Italia e nelle Americhe (Argentina, Brasile, Colombia, Messico, Stati Uniti d'America, Venezuela): la sede generalizia \u00e8 a Barcellona.\nAl 31 dicembre 2005, la congregazione contava 43 case e 193 religiosi, 136 dei quali sacerdoti.\nDella congregazione esiste anche il ramo femminile delle Missionarie Figlie della Sacra Famiglia di Nazareth."}
{"id": "1175901", "revid": "107466183", "url": "https://it.wikipedia.org/wiki?curid=1175901", "title": "Naomi Mitchison", "text": "Biografia.\nFiglia dello scienziato John Scott Haldane (1860-1936), sorella del biologo John Burdon Sanderson Haldane (1892-1964) e moglie di un uomo politico, durante la sua lunga vita fu intensamente impegnata nella difesa dei diritti civili. In un suo viaggio in Botswana fu nominata consigliera e \"Mmarona\" (\"madre\") dalla trib\u00f9 dei Bakgatla. \nOpere.\nAutrice di apprezzati romanzi storici come \"The Conquered\" (1923), \"The Corn King and the Spring Queen\" (1931), \"The Bull Calves\" (1947) e \"The Young Alexander the Great\" (1960), frequent\u00f2 numerosi altri generi letterari: la fantasy (\"Grame and the Dragon\", 1954), la poesia (\"Cleansing of the Knife\", 1979), le storie per ragazzi. \nPer la fantascienza \u00e8 ormai un classico il romanzo \"Memorie di una astronauta\" (1962), nel quale sono narrate le avventure di una non convenzionale eroina galattica e dei suoi problemi con le intelligenze aliene. Nello stesso genere s'inseriscono \"Solution Three\" (1975), scritto con Susan Merrill Squier, e una serie di racconti. \nDopo una visita in Unione Sovietica, nel 1935 scrisse \"We Have Been Warned\", che oltre a riportare l'esperienza del viaggio metteva in gioco tematiche scottanti come la sessualit\u00e0, lo stupro e l'aborto, ma che non fu ripagato dal successo. Mitchison \u00e8 poi autrice delle interessanti autobiografie \"Small Talk\" (1973) e \"You May Well Ask\" (1979) e di altri volumi di saggistica tra cui \"African Heroes\" (1968)."}
{"id": "1175911", "revid": "2078236", "url": "https://it.wikipedia.org/wiki?curid=1175911", "title": "The Hobbit (film 1977)", "text": "The Hobbit \u00e8 un film per la TV di animazione del 1977 prodotto dalla \"Rankin/Bass Production\" e tratto dal romanzo omonimo di J. R. R. Tolkien. Il film \u00e8 inedito in Italia.\nIl film fu inizialmente trasmesso dalla NBC negli U.S.A. il 27 novembre 1977, e aveva come target un pubblico infantile: la storia fu fatta secondo uno stile molto \"leggero\" e includeva molte canzoni basate sui poemi presenti nel libro. Buona parte della storia fu semplificata e molte parti vennero omesse.\nTrama.\nLa trama del film segue fedelmente il racconto di J. R. R. Tolkien. Le uniche differenze sono l'assenza di Beorn, un uomo dei boschi dotato di un fisico poderoso e dell'abilit\u00e0 di tramutarsi in orso che si rivela utile nel viaggio di Bilbo e dei nani e, soprattutto, nella battaglia dei cinque eserciti, ed infine l'assenza dell'Archepietra, un prezioso oggetto appartenente a Thorin e alla sua famiglia. L'ultima differenza riguarda il personaggio di Bombur: nel film egli muore durante la battaglia finale, mentre nel libro sopravvive.\nProduzione.\nIl film fu prodotto e diretto da Arthur Rankin Jr. e Jules Bass e adattato al piccolo schermo da Romeo Muller. I produttori del film affermano che alcuni elementi della storia sono stati eliminati, ma nonostante ci\u00f2 nessuna vicenda nel film \u00e8 stata alterata. La Topcraft, noto studio di animazione giapponese, produsse l'animazione per la Rankin-Bass, portando molti, per la prima volta negli Stati Uniti, a conoscere un prodotto dell'Animazione giapponese. Fra i principali disegnatori vi erano Hidetoshi Kaneko, Kazuko Ito, e Minoru Nishida. Il budget del film fu di $3 milioni.\nDistribuzione.\nEdizione originale.\nDoppiaggio.\nL'eroe della storia, Bilbo Baggins, venne doppiato da Orson Bean, supportato da John Huston come voce di Gandalf. Otto Preminger diede voce al Re degli Elfi, Richard Boone grugn\u00ec e grid\u00f2 come il drago Smaug, Cyril Ritchard interpret\u00f2 Elrond, Hans Conried diede voce a Thorin Scudodiquercia e l'artista Brother Theodore fu scelto per la voce di Gollum. La star della Rankin-Bass Paul Frees interpret\u00f2 il ruolo secondario di Bombur; Don Messick interpret\u00f2 Dori e Balin; John Stephenson doppi\u00f2 l'arciere Bard; e altri assieme a Jack DeLeon supplirono le altre voci della Compagnia di Thorin.\nAccoglienza.\nCritica.\nIl cartone riscosse un buon successo di pubblico e fu particolarmente lodato dalla critica, soprattutto riguardo al doppiaggio, anche se spesso era caratterizzato da inflessioni americane o germaniche. Il film ricevette un Peabody Award per Romeo Muller e una nomination agli Hugo Award per la miglior prestazione drammatica, ma fu sconfitto da \"Star Wars\".\nL'animazione \u00e8 stata sia apprezzata che criticata. Alcuni recensori l'hanno vista come uno dei punti di forza del film, ma delle inaccuratezze nel disegno di molti personaggi tolkieniani hanno fatto storcere il naso a molti suoi fan e a diversi critici, tra i quali John J. O'Connor del \"The New York Times\".\nCitazioni e riferimenti.\nCitazioni e parodie.\nIl film fu parodiato in un episodio di \"South Park\" nel 2002 chiamato \"The Death Camp of Tolerance\".\nSequel.\nLo stesso team, insieme a Bean, Huston, Theodore, Frees e Messick, ritorn\u00f2 per l'adattamento de \"Il ritorno del re\" del 1980."}
{"id": "1175913", "revid": "174925", "url": "https://it.wikipedia.org/wiki?curid=1175913", "title": "Anemia aplasica", "text": ""}
{"id": "1175915", "revid": "287204", "url": "https://it.wikipedia.org/wiki?curid=1175915", "title": "Charles Smith", "text": ""}
{"id": "1175920", "revid": "767487", "url": "https://it.wikipedia.org/wiki?curid=1175920", "title": "Neil Bartlett", "text": "Biografia.\nNeil Bartlett studi\u00f2 presso il King's College dell'Universit\u00e0 di Durham in Inghilterra, dove si laure\u00f2 in chimica nel 1954 e dove ottenne il dottorato nel 1958. Sempre nel 1958 divent\u00f2 professore presso l'Universit\u00e0 della Colombia-Britannica (UBC) a Vancouver in Canada, carica che ricopr\u00ec sino al 1966.\nNel 1962, nei laboratori dell'UBC, fece una straordinaria scoperta preparando il primo composto di un gas nobile, che identific\u00f2 come l'esafluoroplatinato di xeno, Xe+[PtF6]- facendo reagire platino Fluoruro e xeno.\nQuesto scoperta era in aperta contraddizione con tutte le idee dell'epoca a proposito della valenza chimica, in quanto si supponeva che lo xeno, come tutti i gas nobili, fosse completamente inerte a qualsiasi reazione chimica, secondo quanto stabilito dalla regola dell'ottetto di Lewis.\nA seguito della scoperta di Bartlett, i chimici hanno successivamente individuato diversi fluoruri XeF2, XeF4, XeF6 e altri composti dello xeno.\nNel 1966, si trasfer\u00ec negli Stati Uniti, dapprima all'Universit\u00e0 di Princeton ed in seguito (nel 1969) all'Universit\u00e0 della California a Berkeley dove lavor\u00f2 in collaborazione con il Lawrence Berkeley National Laboratory.\nNel 1993 si \u00e8 ritirato da Berkeley e nel 1999 dal laboratorio Lawrence.\nNel 2000 ha ricevuto la cittadinanza statunitense.\nNel 2002 \u00e8 stato insignito della Medaglia Davy.\nNel 2006 le sue ricerche sulle reazioni dei gas nobili sono state inserite fra i prestigiosi ACS National Historical Chemical Landmark, premio che dal 1993 la American Chemical Society conferisce alle pi\u00f9 recenti e significative scoperte nel settore della chimica."}
{"id": "1175921", "revid": "375960", "url": "https://it.wikipedia.org/wiki?curid=1175921", "title": "Katar", "text": ""}
{"id": "1175925", "revid": "128334", "url": "https://it.wikipedia.org/wiki?curid=1175925", "title": "Lincoln Burrows", "text": "Lincoln \"Link\" Burrows \u00e8 un personaggio della serie televisiva \"Prison Break\". \u00c8 interpretato da Dominic Purcell. La storia del telefilm si svolge attorno alla condanna a morte di Lincoln, ingiustamente accusato di avere ucciso il fratello del vice presidente degli Stati Uniti e attorno al piano di suo fratello, Michael Scofield per farlo fuggire dal penitenziario dove \u00e8 rinchiuso, Fox River.\nEssendo uno dei personaggi principali della serie, Lincoln ha un ruolo preminente in tutta la storia ed \u00e8 apparso in tutti gli episodi della serie televisiva. Il rapporto fra i due fratelli \u00e8 spesso soggetto ai grandi sacrifici che sia Michael che Lincoln fanno o hanno fatto l'uno per l'altro. In un'intervista, il creatore della serie, Paul T. Scheuring, ha ammesso che \u00e8 stato \"estremamente difficile\" trovare gli attori giusti per i due personaggi. Dominic Purcell \u00e8 stato ingaggiato per la parte tre giorni dopo l'inizio delle riprese dell'episodio pilota.\nStoria.\nDopo la morte della loro madre, Lincoln diventa il tutore di Michael. Si ritira dalla Morgan Park High School di Toledo, in Ohio, durante il secondo anno e si trasferisce a Chicago dove cade nella trappola del crimine. Prima di essere accusato dell'assassinio del fratello del vicepresidente degli Stati Uniti, viene arrestato per furti minori, come rapina, danni a propriet\u00e0 private, possesso di droga e percosse.\nQuando Michael ha 18 anni, Lincoln prende in prestito 90.000 dollari per pagare l'universit\u00e0 al fratello, dicendogli che quei soldi vengono da un'assicurazione che la loro madre ha lasciato a Michael. In realt\u00e0, non esiste nessuna assicurazione e quel prestito rappresenta solo il primo passo verso la condanna a morte di Lincoln. Quando Michael scopre tutto, nasce in lui un senso di colpa e responsabilit\u00e0 verso il fratello che lo spinger\u00e0 ad organizzare il piano di evasione dal penitenziario di Fox River.\nAbilit\u00e0.\nLincoln \u00e8 un uomo molto robusto, in grado di esercitare un livello di forza notevole. Avendo trascorso la maggior parte della sua vita sulle strade, \u00e8 divenuto molto abile nel combattimento corpo a corpo al punto da affrontare contemporaneamente pi\u00f9 detenuti o pi\u00f9 agenti dell'Agenzia. Si \u00e8 dimostrato inoltre un buon pilota, infatti in pi\u00f9 occasioni ha dimostrato le sue capacit\u00e0 alla guida seminando i suoi nemici, oltre a essere abile a usare le pistole. "}
{"id": "1175926", "revid": "599013", "url": "https://it.wikipedia.org/wiki?curid=1175926", "title": "Fratelli di San Francesco Saverio", "text": "I Fratelli di San Francesco Saverio (in latino \"Congregatio Fratrum a S. Francisco Xaverio\") sono un istituto religioso maschile di diritto pontificio: i membri di questa congregazione laicale, detti comunemente Fratelli Saveriani, pospongono al loro nome la sigla C.F.X.\nStoria.\nLa congregazione venne fondata a Bruges, in Belgio, il 5 giugno 1839 da Theodor Rijken (1797-1871) per istruire ed educare la giovent\u00f9, specialmente in terra di missione: il vescovo di Bruges Fran\u00e7ois-Ren\u00e9 Boussen approv\u00f2 il primo regolamento della fraternit\u00e0 il 4 settembre 1841 e il 22 ottobre 1846 i primi postulanti emisero la loro professione dei voti religiosi.\nDal Belgio, i religiosi si diffusero prima in Inghilterra (1848) e poi soprattutto negli Stati Uniti d'America e nel Congo belga.\nL'istituto ottenne il pontificio decreto di lode il 10 dicembre 1927: le sue costituzioni vennero approvate dalla Santa Sede il 12 gennaio 1931 e, definitivamente, il 7 novembre 1939.\nAttivit\u00e0 e diffusione.\nI Fratelli Saveriani si dedicano all'istruzione e all'educazione cristiana della giovent\u00f9.\nSono presenti in Belgio, Bolivia, Repubblica Democratica del Congo, Haiti, Kenya, Lituania, Regno Unito e Stati Uniti d'America: la sede generalizia \u00e8 a Baltimora.\nAl 31 dicembre 2005, la congregazione contava 82 case e 227 religiosi."}
{"id": "1175928", "revid": "88740", "url": "https://it.wikipedia.org/wiki?curid=1175928", "title": "Friedrich Wilhelm Raiffeisen", "text": "Biografia.\nNato il 30 marzo 1818 a Hamm, sul fiume Sieg, negli anni dell'infanzia e dell'adolescenza ricevette una profonda educazione religiosa. Nel 1845, terminati gli studi a Coblenza, Raiffeisen \u00e8 nominato borgomastro di Weyerbusch, un piccolo villaggio di montagna noto come il \"paese della povera gente\" della regione del Westerwald, comprendente 22 comuni. Prendendo coscienza delle difficolt\u00e0 dei suoi amministrati, durante la crisi economica ed alimentare degli anni 1846-48 fond\u00f2 la \"Commissione di assistenza per i poveri\", chiedendo un prestito agli abitanti pi\u00f9 agiati della regione e introducendo, come copertura, il principio della responsabilit\u00e0 illimitata dei soci. Con i fondi raccolti acquist\u00f2 grano a Colonia e distribu\u00ec la farina ottenuta fra i contadini indigenti. Per vincere la fame promosse la costruzione di un forno frutto della collaborazione di tutta la comunit\u00e0, trasformando cos\u00ec la Commissione di assistenza in una \"Societ\u00e0 del pane\", il quale venne venduto a credito a tutte le famiglie, anche le pi\u00f9 povere, e a prezzo molto basso.\nTrasferito per decreto imperiale a Flammersfeld, sempre nel Westerwald, Raiffeisen si trova a dover affrontare nuovamente gli stessi problemi. Il 1\u00ba dicembre 1849 fonda la \"Societ\u00e0 di mutuo soccorso di Flammersfeld per l'assistenza degli agricoltori privi di mezzi\". Grazie all'ottima reputazione che riusc\u00ec a costruirsi, l'ente ottenne numerosi depositi da parte dei cittadini pi\u00f9 benestanti. Si svilupp\u00f2 cos\u00ec un sistema di depositi e prestiti a contadini e artigiani, una sorta di prima Cassa Rurale e Artigiana. Nell'autunno del 1852 Raiffeisen venne trasferito a Heddersdorf, vicino a Neuwied nella valle del Reno e fond\u00f2 la \"Societ\u00e0 di beneficenza di Heddersdorf\" che diventer\u00e0 l'Associazione Cassa Rurale di Heddersdorf. Ritiratosi e pressoch\u00e9 cieco, aiutato dalla figlia Amalia, percorse la campagna e i paesi limitrofi della Germania per assistere la creazione delle cooperative lattiere."}
{"id": "1175934", "revid": "1354930", "url": "https://it.wikipedia.org/wiki?curid=1175934", "title": "Antonio Negrini", "text": "Carriera.\nCorse per le pi\u00f9 importanti squadre dell'epoca; il principale successo che colse fu la vittoria nel Giro di Lombardia del 1932, quando sconfisse Domenico Piemontesi. Nel 1928 vinse il Giro di Romagna e la Roma-Napoli-Roma, mentre l'anno successivo si impose al Giro del Piemonte. Al Circuit du Midi, gara che si svolgeva nella Francia meridionale, vinse la generale nel 1935. Partecip\u00f2 a sei edizioni del Giro d'Italia, concludendo al terzo posto nel 1927 ed al quarto posto nel 1929."}
{"id": "1175935", "revid": "767487", "url": "https://it.wikipedia.org/wiki?curid=1175935", "title": "Xandriano", "text": ""}
{"id": "1175936", "revid": "767487", "url": "https://it.wikipedia.org/wiki?curid=1175936", "title": "Xandriani", "text": ""}
{"id": "1175937", "revid": "4106", "url": "https://it.wikipedia.org/wiki?curid=1175937", "title": "Antonio Giuseppe Negrini", "text": ""}
{"id": "1175938", "revid": "767487", "url": "https://it.wikipedia.org/wiki?curid=1175938", "title": "Xandriane", "text": ""}
{"id": "1175939", "revid": "767487", "url": "https://it.wikipedia.org/wiki?curid=1175939", "title": "Xandriana", "text": ""}
{"id": "1175942", "revid": "767487", "url": "https://it.wikipedia.org/wiki?curid=1175942", "title": "Alexandriano", "text": ""}
{"id": "1175943", "revid": "767487", "url": "https://it.wikipedia.org/wiki?curid=1175943", "title": "Alexandriani", "text": ""}
{"id": "1175946", "revid": "767487", "url": "https://it.wikipedia.org/wiki?curid=1175946", "title": "Alexandriana", "text": ""}
{"id": "1175947", "revid": "767487", "url": "https://it.wikipedia.org/wiki?curid=1175947", "title": "Alexandriane", "text": ""}
{"id": "1175948", "revid": "4106", "url": "https://it.wikipedia.org/wiki?curid=1175948", "title": "Ferdy Kubler", "text": ""}
{"id": "1175949", "revid": "4106", "url": "https://it.wikipedia.org/wiki?curid=1175949", "title": "Ferdinand K\u00fcbler", "text": ""}
{"id": "1175952", "revid": "4106", "url": "https://it.wikipedia.org/wiki?curid=1175952", "title": "Wladimir", "text": ""}
{"id": "1175953", "revid": "287204", "url": "https://it.wikipedia.org/wiki?curid=1175953", "title": "Wicca britannica tradizionale", "text": "Wicca britannica tradizionale \u00e8 il termine usato in America per raggruppare le tradizioni wiccan originarie della Gran Bretagna. Pi\u00f9 comunemente, negli Stati Uniti il termine designa in senso stretto le \"coven\" che discendono in linea diretta da tradizioni originarie britanniche o, in senso largo, le tradizioni rimaste pi\u00f9 o meno fedeli all'insegnamento di Gerald Gardner e le \"coven\" in cui sono pi\u00f9 forti le influenze britanniche, in contrapposizione alle tradizioni sviluppatesi autonomamente in America Settentrionale. Il termine \u00e8 usato anche nel Regno Unito e in Irlanda, dove per\u00f2 l'aggettivo \"britannica\" \u00e8 percepito come scontato.\nUna classificazione puntuale \u00e8 tuttavia difficile e nel termine confluiscono anche tradizioni americane di origine non britannica.\nLa Wicca britannica tradizionale ha esercitato una forte influenza sulla wicca in generale, soprattutto sulle tradizioni di formazione recente. Al suo interno, le tradizioni pi\u00f9 prominenti sono la Wicca gardneriana e la Wicca alexandriana (entrambe sorte nel Regno Unito, fondate rispettivamente da Gerald Gardner, col contributo di Doreen Valiente, e da Alex Sanders) e la Wicca della Valle Centrale (innestata in America settentrionale da wiccan inglesi). Tra le altre tradizioni incluse nel termine figura la Wicca della Stella Blu.\nPer alcuni wiccan il termine \u00e8 riferito al lignaggio e designa coloro che hanno ricevuto l'iniziazione da un wiccan, a sua volta iniziato a una tradizione britannica."}
{"id": "1175956", "revid": "52076", "url": "https://it.wikipedia.org/wiki?curid=1175956", "title": "Le dodici fatiche di Eracle", "text": ""}
{"id": "1175959", "revid": "1782831", "url": "https://it.wikipedia.org/wiki?curid=1175959", "title": "Falcon (Marvel Comics)", "text": "Falcon, il cui vero nome \u00e8 Samuel Thomas \"Sam\" Wilson, \u00e8 un personaggio immaginario dei fumetti creato da Stan Lee (testi) e Gene Colan (disegni), pubblicato dalla Marvel Comics. La sua prima apparizione avviene in \"Captain America\" (vol. 1) n. 117 (settembre 1969), sebbene fosse gi\u00e0 esistito un omonimo supereroe Timely Comics nella Golden Age.\nFalcon, dotato della capacit\u00e0 di comunicare con gli uccelli e di volare tramite delle ali artificiali, \u00e8 un ex-criminale redento da Capitan America e divenuto in seguito suo amico fraterno e inseparabile spalla nella lotta al crimine, tanto da venire incluso in pi\u00f9 formazioni dei Vendicatori e, dopo il ritiro di Steve Rogers, divenire il nuovo Capitan America. Il personaggio \u00e8 stato il primo supereroe Marvel afroamericano.\nNella classifica stilata nel 2011 da IGN si \u00e8 posizionato al 96\u00ba posto come pi\u00f9 grande eroe della storia dei fumetti, dopo Savage Dragon e prima di Adam Strange.\nStoria editoriale.\nSebbene il primo supereroe di colore comparso nei fumetti Marvel sia stato in realt\u00e0 Pantera Nera (luglio 1966) Falcon, esordito nel settembre 1969 su \"Captain America\" (vol. 1) n. 117, \u00e8 comunque il primo supereroe afroamericano in quanto il primo \u00e8 nativo dello stato fittizio di Wakanda, in Nordafrica. Prima di lui i soli altri afroamericani di rilievo nell'Universo Marvel sono stati il soldato degli Howling Commandos Gabe Jones (maggio 1963) e il giornalista del Daily Bugle Robbie Robertson (agosto 1967), entrambi personaggi di supporto. Falcon ha fatto da precursore a: Luke Cage (giugno 1972) il primo supereroe afroamericano a ottenere una propria testata, Blade (luglio 1973) il primo supereroe afro-britannico e Tempesta (maggio 1975) la prima supereroina di colore. Falcon \u00e8 stato inoltre il primo supereroe di colore dei fumetti a non avere la parola \"Black\" (in inglese: \"Nero\") come parte del proprio nome di battaglia, anticipando di due anni la Lanterna Verde John Stewart (dicembre 1971), della DC Comics.\nIn merito alla concezione del personaggio Gene Colan ha dichiarato: \u00abAlla fine del 1960 [quando la notizia delle] proteste per la guerra del Vietnam e per i diritti civili erano eventi regolari, e Stan, che voleva sempre essere in prima linea, ha incominciato a portare questi temi nei fumetti... Uno dei pi\u00f9 grandi passi che abbiamo fatto in quella direzione \u00e8 avvenuto in \"Capitan America\". Mi piace disegnare gente di ogni tipo. Ho disegnato il maggior numero di tipi diversi di persone che potevo nelle scene che ho illustrato, e amo disegnare gente nera. Ho sempre trovato le loro caratteristiche interessanti e cos\u00ec la forza, lo spirito e la saggezza che hanno scritto in viso. Ricordo che avvicinai Stan con l'idea di introdurre un eroe afroamericano e lui la accett\u00f2 subito... Ho guardato diverse riviste di afroamericani, e li ho usati come fonte di ispirazione per dare vita a Falcon\u00bb. Poco tempo dopo la sua introduzione la testata dedicata a Capitan America viene ribattezzata \"Captain America and the Falcon\" dal numero 134 al 222 (febbraio 1971-giugno 1978).\nIn seguito il personaggio \u00e8 stato presente in \"Defenders\" (vol. 1) n. 62\u201364 (agosto\u2013ottobre 1978) e in \"Avengers\" (vol. 1) n. 183\u2013194 (maggio 1979-aprile 1980) prima di ottenere, tra novembre 1983 e febbraio 1984, una propria miniserie scritta da Jim Owsley e tornare ad apparire come comprimario nel secondo volume di \"Captain America\" (novembre 1996-1997), cos\u00ec come nel terzo (gennaio 1998-febbraio 2002), nel quarto (giugno 2002-dicembre 2004), nel quinto (gennaio 2005-luglio 2009) e con il ripristino della numerazione originale nella serie dal n. 600 (agosto 2009) apparendo contemporaneamente in \"The Avengers\" e nella poco longeva miniserie \" Captain America and the Falcon\" (maggio 2004-giugno 2005).\nDopo l'iniziativa editoriale Marvel NOW! Falcon diviene uno dei personaggi principali di \"The Avengers\" e, in seguito, assume il ruolo di nuovo Capitan America.\nBiografia del personaggio.\nOrigini.\nNato a Harlem, New York, dal reverendo Paul Wilson e da sua moglie Darlene, Sam cresce assieme ai suoi due fratelli minori, Sarah e Gideon, dimostrando fin da bambino una naturale predisposizione per l'addestramento di volatili. La costante convivenza con il razzismo finisce tuttavia per segnarlo duramente e allontanarlo dalla fede paterna, sebbene ci\u00f2 non comprometta minimamente il suo rapporto con il genitore e, dopo che egli viene ucciso sotto i suoi occhi mentre tenta di placare una rissa tra bande, Sam sviluppa una forte idolatria nei suoi confronti e decide di seguirne le orme finch\u00e9, due anni dopo, anche sua madre viene assassinata da un rapinatore motivo per cui il ragazzo, consumato dal dolore e arrabbiato con il mondo, abbandona tutti i suoi buoni propositi e si trasferisce a Los Angeles per unirsi a una gang divenendo un criminale di strada, noto negli ambienti malavitosi con il nomignolo di \"Snap\" Wilson.\nAnni dopo, recandosi a Rio de Janeiro per fare un grosso colpo, il suo aereo precipita sull'Isola degli Esuli, dove un gruppo di supercriminali nazisti guidati dal Teschio Rosso hanno schiavizzato la popolazione. Sam, prigioniero sull'isola, tenta di sopravvivere facendo amicizia con un falco ammaestrandolo e chiamandolo Redwing ma, alla fine, viene catturato dagli uomini di Teschio Rosso che, al fine di servirsene per combattere Capitan America, grazie al Cubo Cosmico lo fonde mentalmente con Redwing conferendogli la capacit\u00e0 di comunicare con gli uccelli e controllarne la volont\u00e0. Per manipolare meglio il ragazzo, inoltre, il Teschio ne modifica la storia cancellando gli anni passati come \"Snap\" Wilson e riscrivendo la realt\u00e0 facendo di Sam un assistente sociale giunto sull'isola per aiutare i nativi a riconquistare la libert\u00e0. Come da programma Sam incontra Capitan America e fa amicizia con lui, rimanendo tanto colpito dal suo eroismo da fare riemergere realmente l'idealismo avuto in giovent\u00f9 e chiedergli di essere allenato come sua spalla per poi aiutarlo a sconfiggere il Teschio Rosso adottando il nome in codice di \"Falcon\".\nFalcon.\nCap e Falcon cominciano da allora a fare coppia fissa nella lotta al crimine, dando vita a una solida amicizia destinata a durare negli anni. Pi\u00f9 avanti, Falcon conosce Pantera Nera che, in segno di rispetto, gli dona un nuovo costume dotato di ali artificiali che gli conferisce la capacit\u00e0 di volare inoltre, nel momento in cui Steve Rogers abbandona il ruolo di Capitan America, Falcon addestra il giovane Roscoe Simons per sostituirlo, sebbene egli venga in seguito ucciso portando Steve a riassumere il suo ruolo. Non molto tempo dopo Teschio Rosso rivela all'eroe la verit\u00e0 riguardo alle sue origini e cerca invano di servirsi di lui per uccidere Cap; pur rimanendo scosso dalla rivelazione del suo vero passato Sam decide di continuare a essere un eroe e, tempo dopo, entra nello S.H.I.E.L.D. divenendo un agente di rango elevato, motivo per il quale lascia il ruolo di spalla di Capitan America, pur mantenendo i contatti con lui e rimanendo a sua disposizione in caso di necessit\u00e0.\nQuando Henry Peter Gyrich, agente di collegamento tra il governo e i Vendicatori, propone a Falcon di unirsi al gruppo, egli accetta senza indugiare ma, in seguito, comprendendo di essere stato reclutato solo in quanto nero poich\u00e9 il governo desidera instituire una versione pi\u00f9 \"politically correct\" della squadra, se ne va alla prima occasione. Anni dopo, quando Capitan America viene erroneamente dato per morto, Sam ne veste i panni fino al suo ritorno.\nNel frattempo, riunitosi ai Vendicatori per aiutarli a sconfiggere Scorpio, continuando a non fidarsi di Gyrich incomincia a seguire i suoi movimenti grazie alla sua abilit\u00e0 di vedere attraverso gli occhi degli uccelli, scoprendo che \u00e8 in complotto con il senatore Dell Rusk e che egli \u00e8 il Teschio Rosso sotto mentite spoglie. Tale scoperta e il conseguente smascheramento del criminale risultano vitali nell'impedire che si impadronisca degli Stati Uniti.\nNon molto tempo dopo Falcon torna a fare coppia fissa con Capitan America per fermare il cosiddetto \"Anti-Cap\", un ex marine impazzito frutto dell'ennesimo tentativo da parte del governo di riprodurre un supersoldato. Contemporaneamente Scarlet incomincia a impazzire perdendo il controllo dei suoi poteri e alterando la personalit\u00e0 di molti suoi compagni, tra cui Falcon, di cui fa riaffiorare il lato criminale portandolo a servirsi di metodi tanto violenti che, pur riuscendo a risolvere la crisi dell'Anti-Cap, provoca una brusca separazione tra lui e Cap, che non ne condivide il modus operandi.\nSuccessivamente assiste al momento in cui Scarlet, ormai fuori controllo, distrugge la base dei Vendicatori uccidendone alcuni, evento che lo scuote fino al punto da meditare di abbandonare il ruolo di Falcon.\nCivil War.\nAllo scoppio della guerra civile dei superumani Falcon si riappacifica con Capitan America ed \u00e8 il primo a schierarsi con lui opponendosi alla fazione di Iron Man, favorevole all'Atto di Registrazione dei Superumani. Assieme a Luke Cage, i Giovani Vendicatori e vari altri eroi, lui e Cap fondano dunque una nuova squadra di Vendicatori ribelli. Al termine del conflitto, quando Capitan America viene arrestato, Falcon assume temporaneamente il comando della squadra ma, dopo l'omicidio dell'amico (apparentemente a opera di Sharon Carter) accetta a malincuore di registrarsi e viene nominato dal governo supereroe responsabile di Harlem, continuando per\u00f2 a collaborare in segreto con l'Agente 13, Bucky (ex-Soldato d'Inverno) e Nick Fury per il vero assassino di Capitan America.\nAssieme a Sharon, la Vedova Nera e Tony Stark, Falcon scopre che i veri responsabili della morte dell'amico sono Teschio Rosso e il Dottor Faustus. Nel momento in cui Bucky diviene il nuovo Capitan America, Falcon decide di fare coppia con lui, esattamente come fatto con Steve parecchi anni prima.\nCapitan America: Rinato.\nAll'anniversario della morte di Cap Sharon rivela a Sam di avere le prove che Steve non sia morto bens\u00ec congelato nel tempo da un dispositivo che il Dottor Destino ha costruito per Teschio Rosso. Contattano Hank Pym e Reed Richards e scoprono che per fare tornare Cap nel presente \u00e8 necessario recuperare dai laboratori H.A.M.M.E.R. il dispositivo temporale di Destino, motivo per cui vi si infiltrano affrontando gli Oscuri Vendicatori e i Thunderbolts, riuscendo infine a recuperare Capitan America dalla sua prigione temporale.\nFalcon torna dunque a collaborare sia con l'originale Capitan America sia con il nuovo, prendendo anche parte alla guerra tra Vendicatori e X-Men e ottenendo, in seguito, un posto nella formazione estesa del gruppo.\nQuando il siero del supersoldato viene drenato dal corpo di Steve portandolo a invecchiare rapidamente Sam viene nominato ufficialmente suo successore nei panni di Capitan America. In questi panni affronta, insieme al figliastro di Steve Rogers Nomad e di Misty Knight, la nuova incarnazione dell'Hydra, comandata dal Barone Zemo e che vede tra i propri ranghi anche Sin, Crossbones, Viper, Batroc e altri, sventando i loro piani di sterilizzare un terzo della popolazione tramite un virus derivato dal sangue di un ragazzo. Wilson si unisce anche ai Potenti Vendicatori di Luke Cage partecipando a varie missioni.\nNuovissimo Universo Marvel.\nIn seguito alla distruzione e rinascita del multiverso Sam diviene il mentore di Joaquin Torres, un ragazzo messicano mutato in un ibrido uomo-uccello che assume il ruolo di nuovo Falcon divenendo la sua spalla nella lotta al crimine.\nMarvel Legacy.\nDopo il rilancio Marvel Legacy Sam Wilson torner\u00e0 nei suoi vecchi panni di Falcon.\nPoteri e abilit\u00e0.\nSin da bambino Sam ha sempre avuto un talento incredibile come addestratore di volatili, dote che ha coltivato fino a diventare un vero e proprio esperto in materia. Inoltre il suo passato da criminale di strada lo ha reso abile nell'uso delle armi da fuoco, sebbene non sia solito farne uso. Quando il Teschio Rosso lo modific\u00f2 geneticamente con il Cubo Cosmico Wilson instaur\u00f2 un forte legame mentale con il suo falco addestrato, Redwing. Tale legame gli permette di comunicare telepaticamente con il volatile, di vedere attraverso i suoi occhi e persino di accedere alla sua memoria, cos\u00ec da potere vedere ci\u00f2 che Redwing ha visto in passato. Tuttavia, quest'ultimo processo \u00e8 molto complicato, a causa della particolare percezione del tempo che hanno gli uccelli, diversa rispetto a quella degli umani. Successivamente Falcon ha scoperto di potere instaurare questo legame con ogni uccello del pianeta. A causa del suo DNA modificato, sebbene non sia un vero e proprio mutante, le Sentinelle lo rilevano come tale. Lo speciale addestramento ricevuto da Capitan America in persona gli ha permesso di sviluppare forza, resistenza, velocit\u00e0, agilit\u00e0 e riflessi ai limiti delle possibilit\u00e0 umane, superiori anche a quelli di un campione olimpico, oltre a farlo diventare un esperto nel combattimento corpo a corpo, nelle acrobazie, nella strategia e nel comando.\nGrazie ai suoi trascorsi nello S.H.I.E.L.D. \u00e8 anche divenuto una spia molto abile. Falcon ha ricevuto in regalo da Pantera Nera uno speciale costume dotato di due avanzatissime ali artificiali. Esse sono realizzate in fibra di titanio leggero e mylar e vengono alimentate da alcuni pannelli solari e da una serie di turbine miniaturizzate, collocate negli stivali. Indossando questo costume Sam diviene in grado di volare con una velocit\u00e0 e un'agilit\u00e0 incredibili. Dopo che le sue ali vengono distrutte da un tornado, Pantera Nera dona all'amico un nuovo costume, schermato da qualsiasi rilevazione satellitare e dotato di un avanzatissimo dispositivo capace di creare ali di luce solida. Queste nuove ali vengono controllate da un'interfaccia cibernetica posizionata nella maschera e possono essere rese completamente intangibili o resistenti quanto il vibranio, senza perdere la loro funzione primaria. In entrambi i costumi le lenti della maschera sono dotate di capacit\u00e0 d'ingrandimento, sensori d'immagine che permettono una visione a 360\u00b0 e visore a infrarossi. Ora che veste i panni di Capitan America Sam fa uso di un nuovo costume: esso \u00e8 simile al primo che gli regal\u00f2 Pantera Nera, ma reca i simboli e i colori della classica uniforme di Cap ed \u00e8 completo del leggendario scudo del suo predecessore, al cui uso \u00e8 stato addestrato fino a diventare un esperto.\nAltre versioni.\nLa Crociata dei Bambini.\nNel futuro alternativo visto in \"La Crociata dei Bambini\" Sam si \u00e8 ritirato cedendo il ruolo di Falcon a sua figlia Samantha, membro dei Vendicatori assieme a suo marito Eli, il nuovo Capitan America.\nDaredevil: End of Days.\nNella realt\u00e0 alternativa di \"Daredevil: End of Days\" Sam Wilson \u00e8 il Presidente degli Stati Uniti d'America.\nRinascita degli Eroi.\nNell'universo de \"La Rinascita degli Eroi\" Sam Wilson \u00e8 il figlio di un ex-commilitone di Capitan America che viene in seguito adottato dal supersoldato e, dopo essere stato ferito mortalmente, salvato grazie a una sua trasfusione di sangue che gli permette di sviluppare poteri analoghi aiutandolo poi a combattere Teschio Rosso.\nHouse of M.\nNella realt\u00e0 di \"House of M\" Sam \u00e8 un poliziotto che interroga Luke Cage e la sua banda di \"Sapiens\" in merito al pestaggio di Kingpin avvenuto la notte precedente.\nMarvel Zombi.\nNella serie \"Marvel Zombi\" Falcon compare nel terzo spin-off come uno dei pochi superstiti all'infezione.\nMAX.\nIl personaggio \u00e8 stato trasposto nella serie Marvel MAX \"U. S. War Machine\", dove \u00e8 un giovane soldato che assiste in missione Capitan America (Bucky Barnes) e Occhio di Falco.\nMC2.\nNel futuro di \"MC2\" Sam Wilson \u00e8 deceduto da anni, tuttavia le gemelle Ladyhawk indossano costumi simili al suo\nOnce and Future King.\nNel futuro ipotetico di \"Once and Future King\" l'anziano Sam Wilson aiuta Pantera Nera a combattere il suo dispotico successore.\nUltimate.\nNell'universo Ultimate Sam Wilson \u00e8 uno scienziato militare, esploratore e avventuriero che ha inventato da s\u00e9 le ali cibernetiche grazie a cui vola, anzich\u00e9 il costume classico tale versione indossa un'uniforme militare e ha contribuito alla riparazione di Ultimate Visione, androide dall'aspetto femminile cui sembra essersene molto affezionato. Affiliato allo S.H.I.E.L.D., Falcon collabora con Nick Fury e gli Ultimates nella cattura di Silver Surfer e aiuta Capitan America a dare la caccia al perverso scienziato nazista Arnim Zola.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Capitan America avesse combattuto la guerra civile americana, Sam Wilson \u00e8 un ragazzo orfano cresciuto con gli shawnee che esegue un rituale volto a conferire a Steve i poteri della Grande Aquila e, successivamente, viene ucciso dal colonnello Barnes, detto Teschio Bianco.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, Sam Wilson/Falcon \u00e8 interpretato da Anthony Mackie. In tale versione, ispirata alla controparte Ultimate, \u00e8 un ex-United States Air Force Pararescue poi entrato nello S.H.I.E.L.D. che, in combattimento, si serve di uno zaino con ali artificiali e una piccola coppia di mitra.\nIl Falcon della Golden Age.\nThe Falcon, il cui vero nome \u00e8 Carl Burgess, \u00e8 un personaggio dei fumetti creato da Paul Reinman (testi e disegni), pubblicata dalla Timely Comics (poi Marvel Comics). La sua prima apparizione avviene in \"Daring Mystery Comics\" (vol. 1) n. 5 (giugno 1940).\nDurante la Golden Age il giovane assistente procuratore distrettuale Carl Burgess inizia a combattere il crimine nascondendo la propria identit\u00e0 sotto la maschera di \"The Falcon\", eroe privo di superpoteri ma dotato di grandi capacit\u00e0 da combattente e armato di una pistola calibro .45; il suo passato, come i motivi che l'hanno indotto a intraprendere l'attivit\u00e0 di vigilante non sono chiari.\nDopo avere affrontato scienziati pazzi, bande di ladri e politici corrotti, durante la seconda guerra mondiale The Falcon si allea con la Vedova Nera, Challenger e Angelo per combattere il crimine organizzato. Insieme al suo gruppo, a met\u00e0 degli anni quaranta, The Falcon si reca a Berlino per fermare Teschio Rosso venendo ucciso dal potere del Cubo Cosmico in suo possesso. Una volta sconfitto il criminale nazista tuttavia, i suoi compagni si servono del potere del Cubo per resuscitarlo."}
{"id": "1175960", "revid": "1354930", "url": "https://it.wikipedia.org/wiki?curid=1175960", "title": "Classifica scalatori (Vuelta a Espa\u00f1a)", "text": "La classifica scalatori della Vuelta a Espa\u00f1a, in lingua originale \"Clasificaci\u00f3n general de la monta\u00f1a\" (it. \"Classifica generale della montagna\") \u00e8 una delle classifiche accessorie della corsa a tappe spagnola, istituita nel 1935. Consiste in una graduatoria determinata dai punti che vengono assegnati ai ciclisti che transitano per primi i traguardi dei Gran Premi della Montagna. Il simbolo distintivo \u00e8, dall'edizione 2010, la maglia a pois blu.\nStoria.\nQuesta classifica fu istituita nel 1935, anno in cui fu vinta dall'italiano Edoardo Molinar. La maglia distintiva \u00e8 stata per lungo tempo verde (dal 1935 al 1985 poi dal 1990 al 2005). Nel 1986 fu arancione, rossa nel 1987 e poi bianca a pois neri nel 1988 e 1989. Dal 2006 al 2008 fu arancione per poi diventare granata per l'edizione 2009. Dal 2010 \u00e8 bianca a pois blu.\nLo spagnolo Jos\u00e9 Luis Lagu\u00eda \u00e8 il corridore che ha vinto pi\u00f9 volte questa speciale classifica, arrivando a Madrid con la maglia di \"leader\" del Gran Premio della Montagna per ben cinque volte, di cui tre consecutive. Il francese David Moncouti\u00e9 ha vinto per quattro volte, consecutive, la maglia da \"leader\" degli scalatori. Altri ciclisti che hanno vinto questa classifica per tre volte consecutive sono stati Antonio Karmany, Julio Jim\u00e9nez e Jos\u00e9 Mar\u00eda Jim\u00e9nez, tutti spagnoli. Complessivamente gli spagnoli si sono aggiudicati questa classifica 50 volte su un totale di 74."}
{"id": "1175963", "revid": "78273", "url": "https://it.wikipedia.org/wiki?curid=1175963", "title": "Lodejnoe air base", "text": ""}
{"id": "1175968", "revid": "90227", "url": "https://it.wikipedia.org/wiki?curid=1175968", "title": "Viaggi apostolici di papa Giovanni Paolo II", "text": ""}
{"id": "1175974", "revid": "1005847", "url": "https://it.wikipedia.org/wiki?curid=1175974", "title": "Il Popolo d'Italia", "text": "Il Popolo d'Italia \u00e8 stato un importante quotidiano politico italiano, fondato da Benito Mussolini nel 1914 per dare voce all'area interventista del Partito Socialista Italiano d'ispirazione repubblicana. Dal 1922 divenne l'organo del Partito Nazionale Fascista. Sospese le pubblicazioni il 26 luglio 1943. Per esplicita volont\u00e0 di Mussolini, il giornale non fu pi\u00f9 pubblicato.\nStoria.\nCon queste frasi scritte su \"La Voce\", Giuseppe Prezzolini accolse la nascita del quotidiano.\nFondazione.\n\u00abIl Popolo d'Italia\u00bb fu fondato a Milano da Benito Mussolini nel novembre 1914, dopo aver lasciato la direzione dell'\u00abAvanti!\u00bb. Dal 1912 Mussolini dirigeva l'organo del Partito Socialista Italiano. Nell'estate del 1914 alcuni socialisti entrarono in contrapposizione con la linea ufficiale decisa dalla Direzione Centrale del PSI, tesa a rifiutare l'intervento dell'Italia nella prima guerra mondiale, scoppiata il 28 luglio 1914. \nDopo aver a lungo titubato, Mussolini si sent\u00ec sempre pi\u00f9 trascinato verso questa componente dissidente. Il 18 ottobre pubblic\u00f2 sulla terza pagina dell'organo socialista un lungo articolo intitolato \"Dalla neutralit\u00e0 assoluta alla neutralit\u00e0 attiva ed operante\", in cui rivolse un appello ai socialisti sul pericolo che una neutralit\u00e0 avrebbe comportato per il partito: la condanna all'isolamento politico. Due giorni dopo Mussolini si dimise dalla carica e inizi\u00f2, sempre a Milano, a lavorare alla fondazione di un giornale interventista. \nAl progetto di finanziamento del quotidiano contribuirono, con laute somme, socialisti e radicali francesi (nelle persone di Joseph Caillaux, Bolo Pasci\u00e0, Jules Guesde, Marcel Cachin), personalit\u00e0 del Regno Unito (su tutti Sir Samuel Hoare e Lord Northcliffe), finanzieri russi, magnati svizzeri e tedeschi, oltrech\u00e9 tutto l'apparato industriale italiano, composto dalla famiglia Agnelli, da entrambi i fratelli Perrone (proprietari dell'Ansaldo), l'industria petrolifera, gli industriali zuccherieri italiani, gli agrari emiliani, il Ministro degli Esteri italiano Antonino Patern\u00f2 Castello e la Banca Italiana di Sconto..\nIl titolo del nuovo quotidiano riprendeva un giornale mazziniano: \u00abL'Italia del Popolo\u00bb. Fondato\ndapprima a Milano, ebbe vita breve; fu poi ripubblicato in Svizzera dagli esuli italiani dopo la caduta della Repubblica Romana del 1849.\nIl primo numero usc\u00ec il 15 novembre 1914 a Milano, con una foliazione di quattro pagine e con il sottotitolo \"giornale socialista\". Al fianco della testata comparvero due citazioni tratte dal frontespizio di un volume di Gustave Herv\u00e9, \"La conqu\u00eate de l'Arm\u00e9e\":\nLa sede (redazione e direzione) era ubicata al n. 35 di via Paolo da Cannobbio, una stretta via dietro piazza Duomo. Il giornale non aveva una propria tipografia: veniva stampato da una tipografia esterna. La sede fu presto chiamata \"il covo\", poich\u00e9 ospitava nelle cantine dello stabile un nutrito gruppo di Arditi legati a Mussolini, che proteggevano il giornale da attacchi politici nemici. \nSilvio Bertoldi, nel suo libro \"Camicia Nera\", cos\u00ec descriveva il luogo:\nLa testata venne disegnata dal pittore Giorgio Muggiani, l'impaginatore fu l'architetto Giuseppe Pagano (architetto), il capo redattore fu Sandro Giuliani, uscito dall\"'Avanti!\" con Mussolini, e il giornale venne stampato dalla tipografia Cordara. Il quotidiano sarebbe stato, per tiratura, al terzo posto a livello nazionale per diffusione.\nI finanziamenti.\nMussolini fu oggetto di critiche circa le sovvenzioni ed i finanziamenti ricevuti. Venne alla luce un finanziamento di mezzo milione di lire, utilizzato per il primo impianto del giornale. La somma fu procurata a Mussolini da Filippo Naldi, giornalista (direttore del \u00abResto del Carlino\u00bb di Bologna) con numerosi agganci negli ambienti industriali genovesi e milanesi. Naldi svolse soprattutto un ruolo di mediazione. \nTra la fine di ottobre e l'inizio di novembre 1914 Mussolini si rec\u00f2 con Naldi a Ginevra, dove riusc\u00ec ad ottenere dei contratti per la pubblicit\u00e0 e, allo stesso tempo, incontr\u00f2 uomini politici del fronte alleato. Per la gestione della pubblicit\u00e0, Naldi ottenne un accordo con la concessionaria svizzera-tedesca Haasenstein &amp; Vogler. Successivamente mise in contatto Mussolini con le Messaggerie Italiane, che organizzarono la distribuzione del giornale sul territorio nazionale; inoltre present\u00f2 al futuro direttore l'economista ebreo Giuseppe Jona, che aveva in animo di fondare una sua agenzia di pubblicit\u00e0 (\u00abAgenzia Italiana Pubblicit\u00e0\u00bb). La Haasenstein &amp; Vogler \u201csubappalt\u00f2\u201d la gestione della pubblicit\u00e0 all'agenzia di Giuseppe Jona. L'agenzia vers\u00f2 una somma, ottenendo da Mussolini le dovute garanzie. La carta usata per \u00abIl Popolo d'Italia\u00bb proveniva dallo stesso fornitore che riforniva anche il \u00abResto del Carlino\u00bb. Naldi fece assumere due suoi redattori al giornale milanese. Altri contatti furono presi per l'impianto del giornale per quanto riguardava il funzionamento tecnico ed amministrativo.\nNel febbraio del 1915 l'Associazione dei giornalisti della Lombardia avvi\u00f2 un'indagine sull'accaduto per verificare se Mussolini, tra l'abbandono dell'\u00abAvanti!\u00bb e la fondazione del Popolo, avesse tenuto un comportamento moralmente indegno. La commissione rilev\u00f2 che i contratti stipulati da Mussolini con le Messaggerie e con l'A.I.P. erano regolari. La commissione decise di archiviare l'inchiesta. In un successivo momento, ovvero tra maggio e giugno del 1915, forse grazie all'incontro politico avuto a Ginevra, Mussolini riusc\u00ec ad ottenere buone sovvenzioni dal governo francese e dai partiti socialisti di Francia e Belgio, che intendevano favorire l'interventismo anche presso il mondo del lavoro italiano.\nQuando ormai la vita del giornale viaggiava su binari sicuri, emerse una situazione che imbarazz\u00f2 notevolmente Mussolini e Naldi. L'\u00abAgenzia Italiana di Pubblicit\u00e0\u00bb di Jona era stata tenuta all'oscuro dell'esistenza di contributi esteri notevolmente superiori a quelli raccolti sul territorio nazionale. Quando si accorse di essere stato raggirato, Jona fece causa a Naldi e a Mussolini. Nel resto del 1915 Naldi si concentr\u00f2 sulla direzione del Resto del Carlino, mentre Mussolini si arruol\u00f2 volontario nell'Esercito. \nLe indagini per individuare le fonti di finanziamento del giornale mussoliniano continuarono anche dopo il secondo dopoguerra; le documentazioni ritrovate testimoniano sia la provenienza che i finanziatori. Nel 1917 il Regno Unito finanzi\u00f2 il giornale: Mussolini prese l'impegno, per la somma di 100 sterline a settimana, di boicottare eventuali manifestazioni pacifiste in Italia. Oggi le documentazioni reperite attestano il versamento di contributi provenienti da industriali italiani interessati all'aumento delle spese militari per il desiderato ingresso in guerra dell'Italia; fra questi spiccano i nomi di Carlo Esterle (Edison), Emilio Bruzzone (\"Societ\u00e0 siderurgica di Savona\" e \"Societ\u00e0 italiana per l'industria dello zucchero indigeno\", di cui era membro pi\u00f9 importante l'Eridania), Giovanni Agnelli (Fiat), Pio Perrone (Ansaldo) e Emanuele Vittorio Parodi (Acciaierie Odero).\nCollaboratori e sostenitori (1914-1915).\nFin dall'inizio, Mussolini ebbe come stretto collaboratore il giornalista forlivese Manlio Morgagni, a cui fu affidata la direzione amministrativa del giornale. \nDiversi furono i nomi che tennero a battesimo il quotidiano. Molti di questi provenivano dalle linee socialiste e dall\"Avanti!\", di cui Mussolini era stato direttore (ottobre 1912 - ottobre 1914).\nTra i diversi collaboratori e redattori vanno ricordati (1914-1915):\n\"La Voce\", \"Azione socialista\" e \"L'Iniziativa\" sono le testate che maggiormente promossero l'interventismo del giornale. Lo stesso fecero Giovanni Papini, uno dei primi collaboratori del quotidiano mussoliniano, Gabriele D'Annunzio, i fratelli Garibaldi (Ricciotti, Giuseppe e Bruno), Paolo Boselli, Leonida Bissolati, Scipio Slataper, Enrico Corradini.\nL'interventismo.\nQuando Mussolini seppe che l'allora sindaco di Milano, Caldara (PSI), aveva chiesto un'inchiesta sul caso, lo anticip\u00f2 dimettendosi dalle due cariche pubbliche che ricopriva nel capoluogo lombardo: consigliere comunale e componente del Consiglio d'amministrazione della Cassa di Risparmio delle Province Lombarde (Cariplo), entrambe ottenute come dirigente del PSI. L'attendismo non rientrava pi\u00f9 nei suoi piani politici e il suo istinto gli diceva che l'interventismo era il cavallo di battaglia vincente. Cos\u00ec gli articoli di fondo pubblicati sul suo quotidiano continuarono su questa linea.\nUn valido contributo gli venne dato anche dalle penne di Nenni, Papini, Lanzillo, Panunzio, Rensi ed altri che con lui si alternarono nella stesura degli articoli di fondo dai quali partivano denunce, attacchi veementi e proposte rivoluzionarie. Con il passare del tempo che serv\u00ec a coagulare:\nLa dichiarazione di guerra dell'Italia all'Impero austro-ungarico diede al giornale un trionfo sul piano della credibilit\u00e0, ma provoc\u00f2 anche una sconfitta sul piano politico. Gli scopi del quotidiano, ovvero dividere la sinistra e controbattere l'offensiva neutralista, erano stati raggiunti, per cui n\u00e9 i borghesi n\u00e9 gli industriali ebbero pi\u00f9 interesse a finanziare il giornale.\nDella stessa cosa ne risentirono anche altre testate interventiste, le quali andarono verso un'estinzione volontaria. Anche i rivoluzionari che sul \"Popolo d'Italia\" scrissero articoli di fuoco furono in un certo senso dimenticati. De Ambris, Bissolati, Salvemini, Chiesa, Corridoni partirono per il fronte mentre Mussolini fu il bersaglio dei socialisti, che lo tacciarono di codardia.\nFu in questa occasione che i socialisti neutralisti rispolverarono la frase \"Armiamoci e partite\". Con questa ironica massima i socialisti vollero mettere alla berlina Mussolini per essere rimasto al suo posto di direttore del \"Popolo d'Italia\" mentre tutti i suoi collaboratori avevano preso le armi. In realt\u00e0 Mussolini aveva immediatamente presentato domanda per partire volontario; essa era stata rigettata per ragioni burocratiche (l'appartenenza ad una classe sotto leva). Scartato come ufficiale per i precedenti politici, dovette attendere il 15 agosto per partire (nei Bersaglieri). Dal fronte, il direttore del Popolo d'Italia scrisse un \"Giornale di guerra\", che fu pubblicato a puntate tra il settembre 1915 e il marzo 1917. Il diario usc\u00ec poi rilegato in volume.\nMussolini affid\u00f2 la conduzione del Popolo d'Italia a Giuseppe De Falco e Ottavio Dinale. Nonostante i loro sforzi, il giornale continu\u00f2 ad avere problemi di sopravvivenza. La censura di guerra fece il resto, portando il giornale sull'orlo della chiusura definitiva. E come se non fosse bastato, la nascita di un nuovo organo di stampa \"Il fronte interno\", voluto dalle correnti di destra della coalizione nella speranza di poter dare nuova linfa vitale al movimento, espropriarono il quotidiano di Mussolini della qualifica che l'aveva fin l\u00ec caratterizzata, quella di portavoce della corrente d'opinione opposta a quella ufficiale del Partito socialista.\nAnche in trincea il giornale era malvisto ed avversato: gli interventisti, infatti, incontravano il disprezzo dei coscritti e degli ufficiali di carriera. Inoltre la Santa Sede, con Papa Benedetto XV, aveva indicato ai cattolici di tutto il mondo di adottare un atteggiamento pacifista. Le organizzazioni cattoliche italiane si erano subito adeguate. Davanti alla presa di posizione ufficiale della Chiesa, Giovanni Papini dalle colonne del \"Popolo d'Italia\" lanci\u00f2 bordate con toni che in pi\u00f9 di un'occasione passarono il segno, tanto da arrivare a definire \"conigliesca (la) neutralit\u00e0 dei preti rossi e neri\". L'Arcivescovo di Milano non tard\u00f2 a controbattere all'offensiva condannando il \"Popolo d'Italia\" e vietandone la lettura ai fedeli.\nIl cambiamento interno.\nNel 1917 Mussolini rimase ferito dallo scoppio accidentale di una granata e dovette lasciare il fronte. Tornato alla vita civile, decise di ridare tono al suo giornale lanciando un'edizione romana stampata a Milano. Nello stesso tempo anche \"L'Unit\u00e0\" di Gaetano Salvemini riprese le pubblicazioni.\nMussolini si accorse, visti i tempi, che sarebbe stato opportuno dare una svolta progressiva ma decisiva alle colonne del suo giornale ricollocandolo su una linea avanzata e centrale dello schieramento politico. E cos\u00ec fece in materia di politica estera con i suoi due primi articoli non firmati intitolati \"Italia, Serbia e Dalmazia\" e \"Il terreno dell'intesa Italo-Serba\", tentando cos\u00ec di riguadagnare il terreno perduto sui nazionalisti.\nIntanto la sua attenzione punt\u00f2 anche alla Russia, dalla quale Mussolini trasse motivo di entusiasmo accogliendo i moti rivoluzionari indicandoli come possibile conseguenza di un eventuale cedimento politico, sociale e civile del fronte interno italiano. Ma al di l\u00e0 degli articoli ad effetto Mussolini riusc\u00ec nuovamente a creare il cosiddetto \"zoccolo duro\" dei lettori con la presa di posizione a favore dei combattenti. Per questa sua scelta il pubblico torn\u00f2 ad interessarsi entusiasticamente, ancora una volta, al Popolo d'Italia.\nAl combattente venne dato ampio spazio sul giornale tanto che alla vigilia ed immediatamente dopo la disfatta di Caporetto le lettere dal fronte continuarono ad affluire alla redazione del quotidiano apportando linfa vitale e contenuti sui quali dibattere. Ma un altro problema dovette essere risolto: quello economico. \"Il Popolo d'Italia\" si ridusse a due pagine con uscite ogni tre giorni la settimana. Nel 1916 si arriv\u00f2 vicinissimi alla chiusura definitiva.\nSolo nel 1917 ci furono i primi miglioramenti economici grazie all'intervento di alcuni industriali (come Cesare Goldmann che si trover\u00e0 presente anche al raduno di Piazza San Sepolcro) e al sostegno di alcune banche (soprattutto la Banca Italiana di Sconto), le quali inserirono la loro pubblicit\u00e0 per il prestito nazionale. Ma l'apporto di denaro non fu sufficiente. Cos\u00ec Mussolini decise di attuare una forma di finanziamento consone alle tesi del suo giornale, una sottoscrizione che frutt\u00f2 in due mesi la consistente somma di centomila lire.\nSistemati i conti economici Mussolini pot\u00e9 pensare seriamente a trattare temi di grande eco pubblica. Decise cos\u00ec di considerare come cavalli di battaglia: la preservazione della tensione bellica dalle manovre \"rinunciatarie\" del parlamento e il contenuto sociale in guerra. Negli articoli di fondo, prendendo a pretesto le vicende russe e gli sforzi di Kerenskij, Mussolini scrisse:\nMussolini inaugur\u00f2 l'11 ottobre 1917 un'edizione del suo giornale a Roma perch\u00e9 potesse essere meglio presente alle situazioni politiche che andavano evolvendosi. In quel frangente giunse la notizia della disfatta di Caporetto. Il \"Popolo d'Italia\" davanti a quel repentino cambiamento di situazione politico - militare dovette rimescolare piani e propositi. Da qui nacque un nuovo soggetto politico, \"Il Combattente\". Mussolini divenne cos\u00ec il sostenitore principale del combattente, della difesa del valore del soldato italiano e della concordia nazionale. Nacque anche il \"trincerismo\", cio\u00e8 la fede nell'abisso fra vecchio e nuovo che il conflitto aveva ormai scavato.\nEgli scrisse a tal proposito:\nQueste parole furono il segnale, sia nella storia del giornale, sia nella vita di Mussolini, di un primo cambiamento che diede inizio all'allontanamento definitivo dal socialismo di vecchio tipo. Si stavano creando le prime basi del pensiero fascista mussoliniano. Scriver\u00e0 ancora:\nIl repentino cambiamento dovuto alla disfatta di Caporetto, alla nobilitazione del combattente ed all'uso dell'attributo \"nazionale\" piacque ad alcuni industriali quali Ansaldo e i fratelli Perrone. Grazie ai contratti pubblicitari ed agli approcci pubblici e privati con essi, pur decidendo la soppressione dell'edizione romana il 26 luglio, i risultati economici del giornale furono soddisfacenti.\nA tal punto i tempi furono maturi per un ulteriore cambiamento. Con l'articolo di fondo \"Novit\u00e0\" fu annunciato che da quel momento il sottotitolo \"Quotidiano socialista\" avrebbe lasciato il posto a \"Quotidiano dei combattenti e dei produttori\" asserendo: \"termina la 'concorrenza di due botteghe' intorno ad una 'merce scadente', per la quale 'il mercato \u00e8 scarso'.\" In questo cambiamento non tutti i collaboratori lo seguirono. De Falco, Fasulo, Di Belsito, Ottavio Dinale lo lasciarono ma i posti vuoti furono colmati in seguito da nuovi collaboratori.\nIl dopoguerra.\nLa Prima guerra mondiale fin\u00ec nel 1918 con la dissoluzione dell'Impero austro-ungarico. Il giornale si trov\u00f2 di fronte ad un'altra crisi economica che lo avrebbe potuto portare a chiudere definitivamente. Finita la guerra infatti gli industriali di un tempo che finanziavano le casse del \"Popolo d'Italia\" persero l'interesse visto che a guerra finita le industrie belliche cessavano i serrati ritmi di produzione.\nVenne deciso di adottare nuove proposte per la nuova situazione creata dal dopoguerra: la Costituente dell'interventismo e una nuova legislazione sociale per i mutilati. Il giornale insomma si prepar\u00f2 al rientro in patria degli oltre 200.000 ufficiali di complemento oltre agli ancor pi\u00f9 numerosi soldati che non avrebbero trovato lavoro nelle industrie e nei campi. Inizialmente lo Stato commission\u00f2 una sorta di assistenzialismo per i reduci del fronte, cosa che venne immediatamente criticata attraverso la pubblicazione di numerosi articoli sul tema creando, di contro, peso politico e ideologico non solo per i soldati ritornati dal fronte ma a tutta la guerra combattuta.\nPer il \"Popolo d'Italia\" il 1919 segn\u00f2 un grande cambiamento. Vennero presi tre grandi temi sui quali dibattere: politica estera, sindacalismo e forme organizzative del combattentismo. Su tutto aleggi\u00f2 la difesa dei reduci e della vittoria. Si inizi\u00f2 a comunicare patriottismo attraverso tutte le manifestazioni indette dalle associazioni irredentistiche. Il \"Popolo d'Italia\" in quello stesso periodo venne chiamato ad essere testimone della fondazione dei Fasci italiani di combattimento. Dalle sue colonne vennero lanciati appelli per l'adunata in programma e venne pubblicato il programma dei Fasci.\nIl giornale sostenne anche l'Impresa di Fiume, condotta da Gabriele D'Annunzio. Il giornale ebbe un picco impressionante nelle vendite tanto che il 19 settembre attraverso una sottoscrizione pro-Fiume ricav\u00f2 qualcosa come 3 milioni. Forte della consistenza numerica dei lettori, Mussolini alz\u00f2 il tiro dei suoi attacchi fino a far intervenire la Magistratura che ordiner\u00e0 il suo arresto per un breve periodo di tempo.\nNel 1920 il Popolo d'Italia prosegu\u00ec una battaglia politica a favore degli operai e della forza lavoratrice in genere pur astenendosi da alcuni temi quali la questione sorta sui trasporti pubblici. Argomento questo che non trovava, secondo Mussolini, maestranze capaci a padroneggiare una situazione tecnica. Il quotidiano quindi si proclam\u00f2 da un lato a favore del \"movimento sovversivo\" e dall'altro conciliatore tra mano d'opera e datori di lavoro.\nMussolini contro gli squadristi.\nI momenti economicamente precari, bench\u00e9 il giornale si fosse consolidato al terzo posto tra i quotidiani pi\u00f9 letti dalla Nazione, in realt\u00e0, non cessarono neanche nel 1920. Essendo stato sempre sovvenzionato da industriali, questi, a seconda del loro tornaconto o in base alle vicende interne aziendali e personali ebbero quasi sempre la possibilit\u00e0 di far vacillare la stabilit\u00e0 economica del Popolo d'Italia.\nL'interesse politico del giornale, nel 1920, cadde a favore della campagna di potenziamento della Marina mercantile. A questo si aggiunse la costante e martellante propaganda sociale e politica rivolta a favore dei Fasci di Combattimento e dei suoi militanti. Il Popolo d'Italia divenne persino \"fornitore\" di articoli per altri quotidiani fascisti che ne ripresero alcuni di questi ripubblicandoli sulle loro pagine.\nIl quotidiano critic\u00f2 tuttavia gli atteggiamenti facinorosi delle squadre fasciste, sostenendo il concetto che \"la violenza era e doveva restare per il fascismo un'eccezione, non un metodo ed un sistema\". Il \"Popolo d'Italia\" divent\u00f2 strumento di attacco e difesa contro i ras che non avrebbero mai accettato l'ipotesi di una tregua con le forze armate socialiste, nonostante i Fatti di Sarzana. L'ostinazione dei capi squadristi port\u00f2 Mussolini a scrivere la frase: \"Se il fascismo non mi segue, nessuno potr\u00e0 obbligarmi a seguire il fascismo\".\nAscesa durante il fascismo.\nMussolini ospit\u00f2 sul suo giornale il dibattito circa la necessit\u00e0 di tramutare il movimento da lui fondato in partito, rendendo cos\u00ec il giornale una sorta di tribuna precongressuale. Cambi\u00f2 anche il ruolo del giornale: esso si sarebbe trasformato in un organo per preparare il terreno all'ascesa fascista al potere.\nSi dovette per prima cosa iniziare ad adeguare le strutture. Dopo sette anni di attivit\u00e0 infatti il \"Popolo d'Italia\" non disponeva ancora di una tipografia e di un magazzino - carta di propriet\u00e0. Sia la lavorazione, sia i servizi amministrativi dipendevano da terzi. Inoltre ci furono nuovi impegni editoriali come l'edizione del luned\u00ec, iniziata il 14 novembre 1921, che esigevano anch'essi dei sostanziali cambiamenti.\nVenne varata un'iniziativa di sostegno, un prestito rimborsabile in dieci anni per procurarsi una nuova sede e nuovi macchinari. Lo scopo fu quello di raggiungere la cifra di due milioni di lire attraverso la messa in circolazione di duemila obbligazioni da mille lire ciascuna. Ci furono notevoli miglioramenti tecnici e si riusc\u00ec ad iniziare la costruzione della nuova sede in via Lovanio 10. Fu costruito un palazzo in angolo con via Moscova, ultimato nel 1923. La nuova sede, molto pi\u00f9 grande della precedente, disponeva di una tipografia interna e di un magazzino.\nLe innovazioni vennero anche apportate ai contenuti del giornale che puntarono, pi\u00f9 di ogni altra cosa, sul prestigio. A questo scopo ci si astenne dal far riferimento a nuove polemiche su fatti noti e si dette risalto ai motivi costruttivi quali: elevazione delle condizioni sociali, risanamento della finanza pubblica, delineazione dei caratteri di uno stato fascista. Oltre a questi temi, Mussolini volle maggiormente accentuare la sua attenzione alla politica estera, tanto che egli stesso fu corrispondente prima da Cannes, poi da Berlino.\nQuesti cambiamenti fecero perdere gran parte del sapore polemico tipico della testata, ma si acquis\u00ec in finezza di sfumature. Con la caduta del Governo Facta I Mussolini torn\u00f2 alle vesti di giornalista. Poi, di colpo, i suoi scritti cessarono il 14 ottobre del 1922. La mattina del 28 ottobre, quando la mobilitazione delle squadre per la Marcia su Roma era ovunque in corso, venne trascritto sul Popolo d'Italia il proclama dell'insurrezione in prima pagina.\nAll'indomani comparve la sua ultima nota giornalistica intitolata \"La situazione\". Poi Mussolini and\u00f2 a parlamentare con le forze dell'ordine che, nel frattempo, circondarono l'edificio all'interno del quale si erano barricati settanta squadristi. Lo stato d'assedio, gi\u00e0 preannunciato, non venne instaurato ed al direttore del Popolo d'Italia non rest\u00f2 che ricevere il messaggio che lo avrebbe chiamato a Roma.\nDalla rivoluzione alla censura.\nIl Popolo d'Italia, dopo il 28 ottobre 1922, ebbe bisogno di un altro cambiamento di qualit\u00e0. Dopo la marcia su Roma e la richiesta del re a Mussolini di formare il nuovo governo, il giornale si fece portavoce ufficioso del neo primo ministro. Mantenne questo ruolo fino a quando il governo fascista non riusc\u00ec ad allineare alle proprie necessit\u00e0 altri giornali simpatizzanti. Il quotidiano di Mussolini cavalc\u00f2 due temi particolarmente importanti per l'opinione pubblica: ordine pubblico e disciplina nazionale. Francesco Di Pretorio cos\u00ec scrisse nell'editoriale del 3 novembre:\nSi esalt\u00f2 quindi l'autorit\u00e0 dello Stato condannando fermenti ed illegalismi. Lasciando Milano per Roma, Mussolini dovette abbandonare anche la direzione del suo giornale nelle mani del fratello Arnaldo (30 ottobre).\nTra polemiche e dissapori politici, riportati con vari articoli non solo sul Popolo d'Italia ma anche sugli altri giornali, si giunse al febbraio del 1923 quando il Partito Nazionale Fascista assorb\u00ec i nazionalisti, dai quali prelev\u00f2 alcuni esponenti di rilievo (come ad esempio Enrico Corradini) inserendoli tra i collaboratori del quotidiano. Nello stesso anno apparve il primo numero della \u00abRivista illustrata del Popolo d'Italia\u00bb, diretta da Manlio Morgagni (1923-1943). Dapprima ebbe periodicit\u00e0 bimestrale, poi pass\u00f2 ad uscite mensili.\nGiornale di regime: dal 1924 al 1936.\nI cambiamenti di stile e di contenuti non cessarono mai nel quotidiano, tanto \u00e8 vero che anche dopo il consolidamento di Mussolini al governo \"Il Popolo d'Italia\" ebbe due periodi distinti. Il primo periodo sino alla proclamazione dell'impero, contraddistinto da forti aumenti di tiratura. Il secondo dominato dai \"molti silenzi\" e dal \"greve tono di ufficiosit\u00e0\". In questa seconda fase Mussolini fece sentire la sua disapprovazione definendolo \"giornale freddo senza voce e senza eco\".\n1924-1925.\nNel 1924 il giornale venne preso nell'occhio del ciclone quando uno dei suoi primi redattori, Nicola Bonservizi, cadde vittima a Parigi di un attentato compiuto da antifascisti italiani cosiddetti \"fuoriusciti\". Poi l'omicidio Matteotti lo coinvolse in pieno insieme al suo fondatore in una partita decisiva. Il giornale respinse subito ogni accusa e sospetto sulla responsabilit\u00e0 del fascismo ufficiale. Vincenzo Moreno a tal proposito sottolineer\u00e0, nell'editoriale del 15 giugno, la speculazione politica del fronte antifascista.\nAltri articoli capeggiarono sul Popolo d'Italia circa l'omicidio Matteotti con titoli di critica nei confronti dei socialisti ed antifascisti: \"Moderatucoli - Le trombe di Gerico - Prediche e pulpiti\". Le polemiche si trascinarono fino al 3 gennaio contro l'Aventino e soprattutto contro le vecchie classi dirigenti liberali. Arnaldo nel contesto di una situazione delicatissima protese per una moderazione anche dopo il delitto Casalini, deputato fascista, sindacalista, ucciso a revolverate da un esaltato il 12 settembre. \"Nessuna violenza - Nessuna disciplina\" furono i titoli sul Popolo d'Italia in quei giorni.\nDal 18 settembre 1924 al 3 maggio 1925 il Popolo d'Italia pubblic\u00f2 anche un'edizione romana diretta da Paolo Orano, assunto quell'anno come caporedattore del giornale. \nNelle pause tra le varie polemiche il quotidiano apr\u00ec le sue colonne al dibattito sulla tematica dello Stato fascista. Furono chiamati ad esprimersi in merito nomi quali: Sergio Panunzio, Carlo Costamagna, Massimo Rocca, Gino Arias, Angelo Oliviero Olivetti, Volt. Venne preso come bersaglio polemico Benedetto Croce. Sar\u00e0 non solo attraverso questo dibattito, ma anche a causa dei delitti prima menzionati, primo fra tutti il delitto Matteotti, che si delineer\u00e0 la strada che porter\u00e0 alla repressione della libert\u00e0 di stampa, accompagnata da minacce di restrizioni e sequestri cui il Popolo d'Italia non sar\u00e0 estraneo. Scrisse Giorgio Rumi:\nUn pensiero smentito da alcuni fondi di prima e terza pagina del Popolo d'Italia pubblicati in quegli anni.\n\u00abIl Popolo di Roma\u00bb.\nNel 1925 i quotidiani italiani, a cominciare dai giornali con le pi\u00f9 alte tirature, si uniformarono alle direttive del regime riportando fedelmente la sua voce. Ne risentirono soprattutto i giornali a media tiratura. In poco tempo la tiratura del Popolo d'Italia scese sotto le 80.000 copie e la pubblicit\u00e0 divenne sempre pi\u00f9 scarsa. Ci\u00f2 indusse l'amministrazione del giornale a sospendere l'edizione romana in maniera definitiva. \nLa testata fu rilevata da Paolo De Cristofaro, intellettuale irpino con un passato nel Partito popolare. Per marcare il legame di continuit\u00e0 con il predecessore, conserv\u00f2 gli stessi caratteri di testata e l'indirizzo politico. \u00abIl Popolo di Roma\u00bb usc\u00ec a partire dal 1\u00ba ottobre 1925.\nNegli anni trenta il quotidiano inizi\u00f2 ad ospitare nelle sue pagine anche gli articoli di intellettuali antifascisti (tra cui Mario Missiroli, Mario Vinciguerra e Adriano Tilgher). Non riuscendo a decollare economicamente, De Cristofaro si avvicin\u00f2 all'organizzazione degli industriali. Nel 1939 decise di vendere la testata, che fu rilevata dal ministro Costanzo Ciano, che vedeva di buon occhio l'anticonformismo del giornale di De Cristofaro.\nSuccessivamente il quotidiano fu diretto da Guido Baroni. Dopo la caduta del fascismo (25 luglio 1943) Baroni fu sostituito da Corrado Alvaro, direttore dal 27 luglio al 13 settembre. A differenza del Popolo d'Italia, il \u00abPopolo di Roma\u00bb continu\u00f2 a essere pubblicato anche dopo l'8 settembre 1943 sotto la direzione di Francesco Scardaoni, successore di Alvaro.\nIl malcontento.\nArnaldo Mussolini, per evitare la chiusura, cerc\u00f2 di dare al giornale da lui diretto una funzione originale, tanto che fu indotto a scrivere:\nIn quest'ottica si sforz\u00f2 di fare del giornale un efficace strumento di orientamento e mobilitazione, valorizzando le iniziative di governo non solo attraverso gli articoli ma anche facendo forza sull'impatto visivo: us\u00f2 titoli di spicco, fotografie e disegni di Mario Sironi. Il tono forzatamente piatto ed opaco dei servizi portarono ugualmente l'interesse dei lettori verso altre testate, bench\u00e9 il Popolo d'Italia fosse stato, in quel preciso periodo, il quinto quotidiano italiano pi\u00f9 letto all'estero.\nLa repressione della libert\u00e0 di stampa fece effetto anche sul Popolo d'Italia, oltre che sul resto dei giornali italiani. Delle imposizioni del regime si lamentarono in molti, in particolare Giorgio Pini che, su \"L'Assalto\" (organo dei fascisti bolognesi) espresse, oltre alle critiche, anche una sorta di profezia: \"Che questa opposizione, sempre viva e necessaria, soffocata all'esterno, ricomparir\u00e0 all'interno, automaticamente\". A tali critiche, sottoscritte anche da Giuseppe Bottai su \"Critica fascista\" del 1927, Arnaldo rispose personalmente. A Pini, dopo averlo rimproverato per la sua presa di posizione, rivolse un formale invito di collaborazione al giornale di Mussolini.\nMentre per Bottai e i giovani giornalisti di \"Critica fascista\" Arnaldo prima ricord\u00f2 che \"il giornalismo che prende argomenti, li affina, li discute, li tuffa, li riprende, non \u00e8 del nostro tempo\" e che \"la sua funzione odierna non \u00e8 quella di inseguire farfalle, ma di volgarizzare dei principi\", e poi precis\u00f2 con maggior forza: \"\u00e8 ora di lasciare da parte, per non averli sempre tra i piedi, gli scontenti, gli ipercritici e di valorizzare seriamente i silenziosi, gli operanti, i tenaci, i fascisti senza incrinature e senza casi dubbi di coscienza\". Ma proprio per essersi allineato alla volont\u00e0 del Duce e quindi accettato la giustezza della censura, siglando tale pensiero con la frase: \"\u00c8 l'ora della disciplina e del silenzio nei ranghi\", aument\u00f2 il senso di sfiducia, malcontento e delusione di molti giornalisti e di gran parte del popolo italiano.\nIl \"Manchester Guardian\" del 15 febbraio 1927 scrisse:\n1927-1928.\nOrmai imbavagliata l'opposizione e acquietati i dissensi interni, Mussolini distribu\u00ec da un lato avvertimenti e rimproveri ai renitenti all'ordine e dall'altro ricompens\u00f2 chi si allineava al regime. Ma chi esagerava nell'esaltare le opere del fascismo poteva incorrere in un eguale rimprovero. Ne cadde vittima l'avvocato Roberto Farinacci, allora Segretario del Partito Nazionale Fascista, che fu attaccato per i toni eccessivamente politici profusi al processo Matteotti nella difesa di Amerigo Dumini e degli altri responsabili nell'uccisione del parlamentare, tanto che dovette dimettersi dal vertice del partito.\nIl giornale fu tenuto sempre lontano dalle lotte interne al regime: godette di una sorta di immunit\u00e0, anche se i direttori ed i capi redattori non ne fecero mai uso. Nella tormenta delle critiche e dei rimproveri cadde anche il successore di Farinacci a capo del PNF, Giovanni Giuriati, che ebbe vita breve per il suo \"zelo epurativo\". Ci\u00f2 che port\u00f2 Mussolini a calcare la mano sulla limitazione della libert\u00e0 di stampa fu senz'altro anche il caso Matteotti e le traversie che questi port\u00f2. Eloquenti furono le sue parole del 10 ottobre 1928 rivolte ai settanta quotidiani:\nEcco i motivi per i quali il giornale mise in secondo piano gli apporti culturali e dottrinari espressi da uomini come Mino Maccari, Carlo Costamagna, Vincenzo Fani Ciotti, Camillo Pellizzi, Bruno Spampanato, Lorenzo Giusso, Giuseppe Bottai, Angelo Oliviero Olivetti, Gherardo Casini, Sergio Panunzio, Giovanni Gentile. Il fiancheggiamento del Popolo d'Italia al regime fu totale. Lo stesso Arnaldo Mussolini, come gi\u00e0 detto, ne abbracci\u00f2 in toto la giustezza fino a chiamare \"pietra angolare\" la circolare ai prefetti che pose le nuove norme di controllo sull'ordine pubblico.\nIl nuovo corso del quotidiano non fu di gradimento dei lettori tanto che si registrarono notevoli cali di tirature. Nel 1926-1927 le copie vendute scesero a 70.000 per risalire a 92.000 per gli abbonamenti pubblicizzati con notevoli sforzi economici del partito; intanto si era aggiunto nel 1926 anche il settimanale illustrato popolare \"La Domenica dell'Agricoltore\". Gli abbonamenti scesero ancora a 87.000 verso la met\u00e0 del 1930. Il calo dei lettori fu dovuto anche all'idea che Arnaldo si fece del giornale per il quale mir\u00f2 pi\u00f9 che al numero dei lettori, alla qualit\u00e0 di questi scelti in seno alla classe dirigente. Venne abolita la cronaca nera mentre lo sport e il tempo libero vennero trattati come accessori di poco conto.\nIl giornale acquis\u00ec dei picchi nelle vendite solo quando i due fratelli Mussolini scrissero insieme, trattando vari temi. Ci\u00f2 avvenne senza alcun accordo precedentemente preso. Il periodo di crescita si ebbe nel 1931 quando comparvero, a firma dei Mussolini, articoli sulla crisi tra Stato e Chiesa e sui rapporti che precedettero e seguirono la firma dei Patti Lateranensi fra Italia e Citt\u00e0 del Vaticano.\nI Patti Lateranensi e la morte di Arnaldo Mussolini.\nIl Popolo d'Italia e l\"'Osservatore Romano\", tramite critiche reciproche, commentarono la fase preliminare dei Patti Lateranensi. La direzione del Popolo d'Italia fu ancora una volta affidata ad Arnaldo Mussolini. Questa fu anche la sua ultima battaglia giornalistica prima di morire improvvisamente. Non fu di facile conclusione il progetto di conciliazione, sia perch\u00e9 nello stesso periodo Mussolini si trov\u00f2 impegnato nella Carta del Lavoro, sia perch\u00e9 il Duce si trov\u00f2 costretto a fronteggiare il conflitto sorto sul caso Azione Cattolica.\nLa discussione su questo caso, dopo le varie polemiche e critiche di ogni genere da ambo le parti, si tramut\u00f2 in un \"casus belli\" per il quale il Papa in prima persona prese posizione ufficiale, costringendo Mussolini a fare altrettanto. D'altronde l'influenza che le organizzazioni cattoliche ebbero sul terreno sindacale e sociale non fu di poco conto. Arnaldo, in questo frangente si intromise in due fasi diverse: la prima al fine di chiarire definitivamente le sfere di influenza dei due poteri per competenza (statale da una parte e cattolica dall'altra), e la seconda, dopo lo scioglimento delle organizzazioni giovanili cattoliche e l'enciclica \"Non abbiamo bisogno\", per riaffermare il diritto del fascismo ad imprimere il proprio marchio educativo alla giovent\u00f9.\nL'accordo tra Stato e Chiesa comunque avvenne il 30 settembre 1931 e Arnaldo scrisse l'ultimo suo intervento degno di nota apparso sulle pagine del Popolo d'Italia. Il fratello del Duce mor\u00ec nel dicembre dello stesso anno e per volere del Capo del Governo gli succedette il figlio Vito, il quale fu spesso assente dalla redazione e dimostr\u00f2 di essere poco portato agli interessi giornalistici. In realt\u00e0 l'eredit\u00e0 giornalistica venne tramandata a Sandro Giuliani che dal 1932 al 1936 fu capo redattore ed a Gaetano Polverelli, che pass\u00f2 al ruolo di capo dell'Ufficio Stampa.\nCon il Corporativismo.\nIl fascismo in quel preciso periodo fu in continua evoluzione e nell'ordine sociale e civile capeggi\u00f2 l'idea del corporativismo bottaiano. Furono anni nei quali l'Italia fascista mise in discussione i diversi sistemi sociali allora presenti, come il collettivismo sovietico e il capitalismo anglosassone. In questa fase il Popolo d'Italia apr\u00ec le sue colonne agli esponenti delle diverse tendenze liberiste, stataliste, ruralizzatrici, industrializzatrici, privatistiche e programmatiche.\nNon solo Bottai quindi espresse i suoi punti di vista ma anche i suoi contraddittori o \"modificatori\" del sistema sociale da lui inventato presero parte al dibattito che ne scatur\u00ec. Ugo Spirito, Edmondo Rossoni, Guido Gamberini, Sergio Panunzio, Angelo Oliviero Olivetti, Gino Arias, Maurizio Maraviglia e lo stesso Mussolini (in forma anonima), scesero in campo per tracciare il profilo di una nuova economia che riconoscesse il diritto alla propriet\u00e0 privata in funzione sociale e che facesse tesoro delle esperienze che si manifestarono nell'America rooseveltiana. Il dibattito si protrasse fino al 1933 quando venne istituita la Camera dei fasci e delle corporazioni.\nIn quel periodo venne affidato a Gentile il compito di \"sistemare\" il pensiero fascista attraverso la pubblicazione del testo base dell'ideologia riportata in \"La dottrina del fascismo\". Sempre Gentile, e sempre in stretta collaborazione con il Duce, cre\u00f2 anche l'Enciclopedia Italiana. Nel frattempo Mussolini fece pubblicare le opere di Oswald Spengler tradotte in italiano. La rivoluzione culturale tocc\u00f2 anche l'universit\u00e0, dove molti giovani erano agnostici sul fascismo o conoscevano solo le celebrazioni del regime.\nIl giornale nel 1933-1934 apr\u00ec le sue porte ad un nutrito gruppo di giovani universitari quali: Niccol\u00f2 Giani, Berto Ricci, Vitaliano Brancati, Romano Bilenchi, Ruggero Zangrandi, Edgardo Sulis, Indro Montanelli, Diano Brocchi. Nell'ambito della cultura e nel clima giovanile venne fondato il GUF (Gruppi Universitari Fascisti), una struttura istituzionale, espressione del fermento della nuova cultura fascista. L'inserimento delle giovani leve all'interno del Popolo d'Italia fu voluto da Mussolini anche per svecchiare il tono pesante e greve che il giornale acquis\u00ec durante gli anni di regime.\nGiornale di regime: dal 1936 al 1943.\nLa politica estera e Giorgio Pini.\nDopo un decennio di relativa calma, Mussolini rivolse le sue attenzioni alla politica estera. Insieme agli appelli rivoluzionari dei \"tempi nuovi\" dove si propagand\u00f2 la necessit\u00e0 di una crescita demografica e il richiamo all'ideale dell'Impero, il quotidiano mut\u00f2 la rotta politica estera fascista. L'interesse internazionale si fece maggiore alla vigilia della guerra d'Etiopia criticando i franco-britannici, nonch\u00e9 per il diritto dell'Italia alla \"quarta sponda\" e per la ripresa della politica imperiale fascista di Roma.\nLe Sanzioni economiche all'Italia fascista sancite dalla Societ\u00e0 delle Nazioni non tardarono a piovere sulla politica colonialista di Roma. Il Popolo d'Italia si trov\u00f2 in prima linea nella guerra anti sanzionista, basando il riscontro dei lettori sul patriottismo e sulla lotta al tradimento. Fu l'apice del periodo del consenso italiano al fascismo. Dopo la proclamazione dell'impero, Mussolini decise di dedicarsi al rilancio del suo giornale anche perch\u00e9 l'assenza continua di Vito e le possibili tresche del capo redattore Giuliani con Farinacci, portarono il Duce in condizioni di diffidenza.\nCon l'avvento di Achille Starace alla qualifica di Segretario del PNF il giornale accrebbe la popolarit\u00e0 e le tirature arrivarono fino a 142.000 copie vendute, grazie anche e soprattutto al massiccio apporto degli abbonati cosiddetti \"d'ufficio\" voluti dal neo segretario del partito. Si trattava ora di trovare un valido responsabile che prendesse le redini del quotidiano: Mussolini nel 1936 scelse come caporedattore Giorgio Pini. Pini disse che avrebbe voluto fare del Popolo d'Italia un quotidiano capace di dare ai lettori non solo un indirizzo politico ma anche le informazioni e le immagini della vita quotidiana del Paese. Inoltre chiese a Mussolini di intervenire direttamente con i suoi contributi editoriali e corsivi.\nBench\u00e9 il giornale fosse stato affidato a Pini e da lui improntato secondo il programma gi\u00e0 visionato dal Duce, Mussolini non si limit\u00f2 agli interventi giornalistici ma arriv\u00f2 ad inserirsi nella vita del giornale in maniera rilevante approvando o disapprovando proposte di collaborazione, supervisionando e correggendo articoli i cui contenuti esigevano una certa delicatezza, e persino consigliando il formato dei clich\u00e9 che avrebbero dovuto illustrare le notizie. Nonostante i molteplici interventi, Pini ebbe comunque un buon margine di manovra.\nEgli sradic\u00f2 infatti le impostazioni di selezione dei lettori adottate da Arnaldo, allargando a ventaglio la ricerca dei lettori, immise nel giornale rubriche pi\u00f9 evasive, novelle, racconti e molto sport, proprio quando l'Italia primeggi\u00f2 in diverse discipline. Ritornarono le firme di un tempo come quelle di Filippo Tommaso Marinetti, Ardengo Soffici, Riccardo Bacchelli, Giuseppe Ungaretti, Carlo Carr\u00e0, Giovanni Papini, Pier Ludovico Occhini, Mario Sironi, gli architetti Giovanni Muzio, Gi\u00f2 Ponti, Giuseppe Pagano, Luigi Rava, gli editori Arnoldo Mondadori e Valentino Bompiani. Tornarono a scrivere per il Popolo d'Italia anche persone che ebbero pesanti screzi con Mussolini come Arturo Rossato.\nOltre a Mussolini stesso, il quale prefer\u00ec quasi sempre rimanere anonimo. Un anonimato relativo perch\u00e9 ad ogni scritto del Duce Pini preventivamente scriveva la frase: \"Domani un importante articolo sul tema...\" e ben presto i lettori capirono che l'articolo sarebbe stato scritto dal Duce. Uno dei periodi di maggior risalto per il quotidiano fu nel contesto della guerra di Spagna. Il 17 giugno 1937 l'articolo del Duce intitolato \"Guadalajara\" fece superare nuovamente il tetto delle tirature, tanto che l'articolo dovette essere ripubblicato nei numeri successivi. Il 30 giugno un altro articolo, \"I volontari e Londra\" port\u00f2 la stessa situazione precedente. E ancora il 24 luglio con \"Le realt\u00e0 e le finzioni\".\nTra leggi razziali e sindacalismo.\nNel 1937 e 1939 si segnalarono due campagne importanti per il Popolo d'Italia, quella sulla questione della razza e sulla questione sindacale. La campagna sulla razza dur\u00f2 circa due settimane, dal 25 maggio all'8 giugno 1937, dopo di che Pini ricevette una telefonata da Mussolini che gli ordinava di chiudere l'argomento perch\u00e9 \"male impostato\". Prima di queste date il quotidiano gi\u00e0 ebbe modo di affrontare l'argomento sulla razza. Il 4 giugno 1919 Mussolini, in occasione della guerra civile in Russia, denunci\u00f2 l'ebraismo mondiale come anima del bolscevismo e capitalismo. Ma dopo un anno e mezzo dall'accusa l'opinione del Duce fu opposta a quella prima espressa. Il cambiamento di rotta avvenne anche perch\u00e9 alcuni industriali che finanziavano il suo giornale erano di origine ebrea.\nIn seguito, in occasione dell'omicidio di Walther Rathenau, perpetrato da alcuni membri dei Corpi Franchi pubblic\u00f2 un altro articolo con il quale condann\u00f2 l'antisemitismo come aspetto del pangermanesimo. Da questa posizione non si smosse neanche dopo le polemiche occasionali pubblicate contro di lui da \"Israel\" ed altri giornali della comunit\u00e0 ebraica. Bench\u00e9 il Popolo d'Italia avesse pubblicato diverse volte attacchi agli ebrei attivi fuori dalle frontiere nell'antifascismo, per tre volte lo stesso giornale sottoline\u00f2 il suo dissenso al razzismo nazionalsocialista.\nL'allontanamento repentino da queste idee giunse inaspettato per tutti. \"Come sapete, io sono razzista\" esord\u00ec il Duce nella primavera del 1937 con l'intenzione di prendere di petto la questione attraverso le pubblicazioni di articoli. Ma per i vari impegni di governo vi dovette rinunciare ed al suo posto prese carta e penna il recensore del libro \"Gli ebrei in Italia\" di Paolo Orano dando inizio alla campagna razzista.\nVennero fatte alcune domande retoriche sull'argomento negli articoli pubblicati che chiedevano se gli ebrei dovevano essere considerati d'Italia o in Italia. A giudicare dall'enorme quantit\u00e0 di lettere che giunsero in redazione, scritte da ebrei antisionisti, l'interrogativo non lasci\u00f2 eccessivi dubbi in proposito. Ma lo spinoso problema provoc\u00f2 l'intervento di tutta la stampa italiana. Mussolini vista la piega che l'argomento stava prendendo, decise drasticamente di tagliare.\nVenne ripreso un anno dopo da Mussolini in persona. Egli non intervenne solo con articoli, editoriali e corsivi ma anche decidendo il licenziamento del vecchio Gino Arias per le sue origini ebraiche. A causo della solita incombenza di lavoro e di impegni il Duce si distacc\u00f2 nuovamente dal problema e i suoi interventi giornalisti cessarono. Il giornale fin\u00ec per occuparsi dell'argomento razziale in maniera sporadica pi\u00f9 che altro facendo rilevare l'alto numero di ebrei presenti in alcune categorie professionali. Spunti antisemiti comparvero solo nel corpo di articoli che in piena guerra denunciarono l'alleanza \"plutocratica\" ai danni dell'Asse.\nMolto pi\u00f9 vivace fu invece la campagna sindacale del 1938-1939 che vide un vero e proprio attacco alla borghesia e allo spirito borghese. Dopo la guerra d'Africa inizi\u00f2 l'attacco alla borghesia condotta con una serrata polemica che pi\u00f9 volte travalic\u00f2 i limiti imposti dal Duce. La campagna contro la borghesia tocc\u00f2 le punte pi\u00f9 aspre prima sotto il profilo teorico, poi sotto quello pratico. E quando non furono le pagine del Popolo d'Italia ad attaccare la borghesia furono i suoi giovani giornalisti, Edgardo Sulis, Berto Ricci, Roberto Pavese che pubblicarono il volume scandalo intitolato \"Processo alla borghesia\". Lo scalpore fu tale che tre edizioni si esaurirono in quattro mesi.\nLa questione si ampli\u00f2 ulteriormente a causa di una campagna per il rispetto delle norme sindacali condotta da Ruggero Zangrandi tra l'agosto del 1938 e il maggio del 1939. Su Il Popolo d'Italia vennero pubblicate in quel periodo un numero impressionante di denunce arrivate alla redazione con tanto di nome, cognome e dati informativi dei datori di lavoro che, secondo gli esponenti, avevano compiuto le infrazioni contestate. La vicenda che sarebbe potuta rimanere tra le righe dei giornali assunse connotati politici quando lo stesso Mussolini fu chiamato in causa in prima persona, accusato di aver voluto dare risalto pubblico alla vicenda attraverso la pubblicazione dei nomi dei denunciati.\nAnche gli antifascisti fuoriusciti, attirati dalle polemiche e dalle prese di posizione del governo fascista si stupirono di cos\u00ec tanto scalpore fino ad indurre Pini a troncare di netto l'argomento per aver travalicato il limite del tollerabile consentito. Sar\u00e0 questo argomento, ancor pi\u00f9 di quello sul razzismo, che porter\u00e0 le tirature del giornale alla cifra di 434.000 copie vendute solo il 28 ottobre 1938.\nLa guerra e la chiusura.\nIl 10 giugno 1940 l'Italia entr\u00f2 in guerra. Le copie vendute l'indomani sfiorarono le 435.000 unit\u00e0 per poi stabilizzarsi nel corso dei giorni a venire sulle 397.000 copie. Fu il periodo dei corrispondenti di guerra, tra i quali spiccarono i nomi di Mario Appelius e Luigi Barzini senior. In quel frangente la cultura e l'ideologia scivolarono in seconda e terza pagina lasciando il posto alle cartine di guerra ed ai reportage dai campi di battaglia.\nAlcuni giornalisti \"storici\" del quotidiano furono chiamati nel pieno del conflitto a svolgere incarichi politici come Polverelli che venne eletto ministro della cultura popolare e Carlo Ravasio, vice segretario nazionale del PNF. L'ultimo atto del giornale si consum\u00f2 nella notte fra il 25 e il 26 luglio 1943. L'edizione di luned\u00ec 26 luglio 1943 del giornale era stata gi\u00e0 impaginata per la stampa quando gruppi di manifestanti penetrati nel palazzo della nuova sede redazionale ne impedirono l'uscita. I redattori avevano preparato una prima pagina intitolata:\nIl numero 207 - Anno XXI, non vide mai la luce. Lo stesso giorno Pietro Badoglio viet\u00f2 la pubblicazione del giornale. Meno di due mesi dopo, tornato in libert\u00e0 e ormai deciso alla fondazione della Repubblica Sociale Italiana, Mussolini rifiut\u00f2 la riapertura de \"Il Popolo d'Italia\", di cui sede, macchinari e corpo redazionale rimasero intatti:\nGiornale ufficiale del Partito Fascista Repubblicano divenne quindi \"Il Lavoro Fascista\", nato come quotidiano del sindacalismo fascista. Durante il periodo della Repubblica Sociale, in ogni caso, quando Mussolini ritenne opportuno rendere pubbliche dichiarazioni scrisse sul \"Corriere della Sera\". Nel 1944 il palazzo sede del quotidiano (in piazza Cavour) e la tipografia con le macchine da stampa (in via Settala) furono venduti da Benito Mussolini all'industriale milanese Gian Riccardo Cella. Dal maggio 1945 la tipografia venne utilizzata per stampare il \"Giornale Lombardo\". Un decreto legislativo del 26 marzo 1946 confisc\u00f2 i beni del capo del fascismo e dichiar\u00f2 inefficaci gli atti di vendita da lui sottoscritti.\nCuriosit\u00e0.\nA Genova nel quartiere di Sampierdarena venne chiamata una via in onore de Il Popolo d'Italia per decisione del podest\u00e0 Carlo Bombrini, espressa con delibera il 19 agosto 1935: \"via Goffredo Mameli\" divenne \"via Il Popolo d'Italia\". Dal 19 luglio 1945 con delibera del sindaco Vannuccio Faralli la via ha preso il nuovo nome di \"via Alfredo Carzino\"."}
{"id": "1175975", "revid": "48479", "url": "https://it.wikipedia.org/wiki?curid=1175975", "title": "Wicca tradizionale britannica", "text": ""}
{"id": "1175981", "revid": "90227", "url": "https://it.wikipedia.org/wiki?curid=1175981", "title": "Rai struttura Vaticano", "text": ""}
{"id": "1175982", "revid": "2184720", "url": "https://it.wikipedia.org/wiki?curid=1175982", "title": "Luce (tramonti a nord est)", "text": "Luce (tramonti a nord est) \u00e8 una canzone scritta da Elisa in collaborazione con Zucchero Fornaciari, con la quale la cantautrice ha vinto il Festival di Sanremo 2001.\n\u00c8 il quarto e ultimo singolo estratto dall'album \"Asile's World\".\nIl brano.\nIl brano, risalente alla primavera del 2000, fu scritto da Elisa in inglese col titolo \"Come Speak to Me\" (in italiano \u00abVieni a parlarmi\u00bb). Successivamente la cantautrice tradusse il testo in italiano con l'aiuto di Zucchero Fornaciari (che scrisse una parte del ritornello, precisamente l'inciso: \"siamo nella stessa lacrima\") per partecipare all'edizione 2001 del Festival di Sanremo. Si tratta della prima canzone pubblicata in italiano da Elisa nella propria carriera. Secondo quanto dichiarato dalla cantautrice, anche sua madre partecip\u00f2 alla traduzione, ma non figura tra gli autori perch\u00e9 non iscritta alla SIAE. Il sottotitolo della canzone, \"Tramonti a nord est\", \u00e8 probabilmente un riferimento alla nat\u00eca Trieste (vengono menzionati, per l'appunto, \"i tramonti della sua terra\").\nLe due versioni della canzone, entrambe prodotte da Corrado Rustici, furono incluse nella nuova edizione dell'album \"Asile's World\" pubblicata in occasione del Festival. La versione inglese venne pubblicata anche in gran parte dell'Europa e in altri stati del mondo tra il 2002 e il 2003; in particolare, in Spagna fu pubblicata col testo tradotto in spagnolo e dal titolo \"H\u00e1blame\" (in italiano \u00abParlami\u00bb); \u00e8 la prima delle attuali uniche due canzoni di Elisa tradotte in spagnolo. \"Luce\" fu inclusa nelle raccolte \"Soundtrack '96-'06\" del 2006 e \"Caterpillar\" del 2007, oltrech\u00e9 in versione acustica nell'album \"Lotus\" del 2003.\nAl PIM del 2002 Elisa entr\u00f2 in nomination in due categorie, in entrambe le quali si rivel\u00f2 vincitrice: miglior singolo e canzone dell'anno con \"Luce (tramonti a nord est)\" e miglior artista femminile del 2001.\nLa canzone \u00e8 stata giudicata e scelta come migliore del decennio 2001-2010 grazie al referendum \"Dieci!\" indetto da Rockol. In un sondaggio indetto dal sito HitParadeItalia.it il brano si \u00e8 piazzato al terzo posto tra i cento migliori brani usciti negli anni duemila. Secondo un altro sondaggio, indetto dal \"Secolo XIX\", il brano \u00e8 stato eletto come il migliore sia fra i brani che hanno vinto Sanremo nel decennio 2000-2009, sia tra tutti i vincitori della storia del Festival.\nLa canzone viene citata nel romanzo \"Come Dio comanda\" di Niccol\u00f2 Ammaniti ed \u00e8 presente nell'omonima trasposizione cinematografica diretta da Gabriele Salvatores.\nNel 2008 il brano \u00e8 stato reinterpretato da Mango nel disco \"Acchiappanuvole\".\nDurante la quarta serata del Festival di Sanremo 2013, intitolata \"Sanremo Story\" e dedicata alla storia del festival della canzone italiana, Raphael Gualazzi reinterpreta il brano \"Luce\" in chiave jazz.\nNel 2013 gli Ape Escape ne fanno una cover durante la loro partecipazione alla settima edizione di X Factor; il singolo, adattato al loro stile, \u00e8 presente nel loro EP di debutto \"Invisibili\" del 2013.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nIl brano \u00e8 presente nell'album di cover \"Discover\" di Zucchero Fornaciari, pubblicato il 19 novembre 2021, con la collaborazione della cantante stessa.\nIl singolo.\nIl singolo, contenente tutte e tre le tracce aggiunte alla seconda edizione dell'album, usc\u00ec nei negozi di dischi in concomitanza con la partecipazione al Festival di Sanremo 2001. A un mese dalla pubblicazione si aggiudic\u00f2 il disco d'oro per le 30.000 copie vendute. Inoltre \u00e8 rimasto al vertice della classifica dei singoli pi\u00f9 venduti per quattro settimane consecutive. \u00c8 stato frequentemente trasmesso in radio, raggiungendo la posizione numero 1 dell'airplay.\nNon esiste un promo radiofonico del singolo, ma fu pubblicata un'edizione promozionale in vinile per jukebox contenente anche la canzone \"Stai con me (Forever)\" dei Gazosa, anche loro partecipanti al Festival e vincitori della categoria \"Nuove proposte\".\nSi \u00e8 inoltre aggiudicato il 12\u00ba posto fra i singoli pi\u00f9 venduti in Italia nel 2001.\nSuccessivamente il singolo \u00e8 stato pubblicato anche in formato digitale.\nIl video.\nIl video, ambientato in un bosco, fu diretto da Luca Guadagnino poco distante dal luogo natale della stessa Elisa e vede la partecipazione dell'attore Giorgio Pasotti, con il quale la cantante si rincorre e ha un coreografico scontro fisico esibendo alcune mosse di wushu, un'arte marziale cinese. La prima versione inizialmente e provvisoriamente trasmessa del video (sempre diretta da Luca Guadagnino), vedeva i due in una lunga scena d'amore. La cantante voleva che nel video fosse mostrato, come dice il testo della canzone, il sole al tramonto come si vede dalla sua zona d'origine, come effettivamente si vede nella versione definitiva del video.\nTracce.\nA1. \"Luce (tramonti a nord est)\" - 4:24 - \nB1. \"Stai con me (Forever)\" - 3:33 - \n\"Come Speak to Me\".\nIl singolo di \"Come Speak to Me\" fu pubblicato internazionalmente tra l'estate del 2002 e il 2003 come primo brano estratto dall'album \"Elisa\". Nel Regno unito \u00e8 uscito il 23 settembre 2002.\nEsiste in molte versioni per i vari mercati (almeno quattro singoli e sei promo) che contengono versioni remix inedite, ma non quella originale. Le versioni pubblicate in Spagna contengono la versione inedita cantata in spagnolo.\nLa versione presente nel video \u00e8 stata realizzata dal produttore svedese Martin Terefe (Jason Mraz, James Morrison, KT Tunstall, Craig David tra gli altri) e dal produttore statunitense Michael Brauer (Natalie Imbruglia, The Fray, Leonard Cohen, Coldplay, KT Tunstall, Bob Dylan tra le produzioni pi\u00f9 recenti). I singoli contengono inoltre remix realizzati dai Deep Dish e dai 4hero.\nVideo musicale.\nPer il lancio europeo fu girato un nuovo video nel 2002 da Philippe Andr\u00e9 nel deserto di Toledo, sia per la versione inglese che per quella spagnola della canzone. Il video di \"Come Speak to Me\" esiste in due versioni leggermente differenti nelle inquadrature, che contengono le due versioni della canzone realizzate da Martin Terefe e Michael Brauer (hanno una durata differente). Il video di \"H\u00e1blame\" \u00e8 uguale alla versione lunga di quello in inglese, ma anche qui c'\u00e8 una leggera differenza di durata.\nIl video mostra Elisa e un uomo che, dopo un incidente stradale, cercano di farsi dare un passaggio dalle automobili che passano per il deserto. Alla fine del video l'uomo sale su una macchina che si \u00e8 fermata, mentre Elisa resta sola.\nTracce.\nTutte le tracce sono di Elisa Toffoli, eccetto dove indicato.\nSingoli.\nA1. \"Come Speak to Me (Deep Dish Summer Breeze Remix)\" - 11:36\nA2. \"Come Speak to Me (Deep Dish Summer Breeze Dubstrumental)\" - 11:38\nB1. \"Come Speak to Me (4 Hero Remix Vocal)\" - 4:58\nB2. \"Come Speak to Me (4 Hero Remix Instrumental)\" - 4:58\nA1. \"Come Speak to Me (4 Hero Remix Vocal)\" - 4:58\nB1. \"Come Speak to Me (4 Hero Remix Instrumental)\" - 4:58\nA1. \"Come Speak to Me (Deep Dish Summer Breeze Remix)\" - 11:36\nB1. \"Come Speak to Me (Deep Dish Summer Breeze Dubstrumental)\" - 11:38\nCover di Rancore.\nLuce (tramonti a nord est) \u00e8 la cover del brano realizzata dal rapper Rancore con la partecipazione del gruppo musicale La Rappresentante di Lista, pubblicato come singolo il 7 febbraio 2020 dall'etichetta Polydor Records in collaborazione con Universal Music.\nIl brano conserva il ritornello originale, cantato da Veronica Lucchesi de La Rappresentante di Lista, mentre le strofe sono state riscritte e rappate da Rancore. La produzione \u00e8 stata curata da Dardust.\nQuesta nuova versione di \"Luce (tramonti a nord est)\" \u00e8 stata presentata ed eseguita durante la terza serata del Festival di Sanremo 2020, dedicata alle cover; per l'occasione, Rancore e La Rappresentante di Lista sono stati accompagnati da Dardust al pianoforte."}
{"id": "1175984", "revid": "599013", "url": "https://it.wikipedia.org/wiki?curid=1175984", "title": "Figli della Madre di Dio Addolorata", "text": "I Figli della Madre di Dio Addolorata (in latino \"Filii Matris Dei Dolorosae\", in polacco \"Syn\u00f3wie Matki Boskiej Bolesnej\") sono un istituto religioso maschile di diritto pontificio: i membri di questa congregazione laicale, detti popolarmente Doloristi, pospongono al loro nome la sigla F.M.D.D.\nStoria.\nLa congregazione trae origine dalla comunit\u00e0 organizzata dal cappuccino polacco Onorato da Bia\u0142a (1829-1916), che l'8 dicembre 1880 riun\u00ec a Nowe Miasto alcuni terziari francescani affidando loro le missioni di promuovere lo spirito cristiano nelle classi lavoratrici e di istruire e avviare al lavoro la giovent\u00f9: nel 1901 la fraternit\u00e0 venne dotata di costituzioni proprie e venne aperto il primo noviziato.\nL'istituto, aggregato all'ordine dei Frati Minori Cappuccini dal 29 gennaio 1924, ricevette il pontificio decreto di lode il 6 febbraio 1924; la congregazione e le sue costituzioni vennero approvate definitivamente dalla Santa Sede il 6 febbraio 1934.\nIl fondatore \u00e8 stato beatificato da Giovanni Paolo II il 16 ottobre 1988.\nAttivit\u00e0 e diffusione.\nI doloristi si occupano di varie opere di apostolato sociale, particolarmente dell'educazione della giovent\u00f9 operaia.\nLa loro sede generalizia \u00e8 a Varsavia.\nNel 2004 la congregazione contava 3 case e 13 religiosi, 3 dei quali sacerdoti."}
{"id": "1175986", "revid": "33277", "url": "https://it.wikipedia.org/wiki?curid=1175986", "title": "Doloristi", "text": ""}
{"id": "1175989", "revid": "289247", "url": "https://it.wikipedia.org/wiki?curid=1175989", "title": "Santa Liberata di Como", "text": ""}
{"id": "1175992", "revid": "640277", "url": "https://it.wikipedia.org/wiki?curid=1175992", "title": "Sonda Magellano", "text": "La sonda Magellano venne lanciata nel 1989 e orbit\u00f2 attorno a Venere tra il 1990 e 1994.\nFu la prima di tre sonde dirette verso altri pianeti a essere lanciata dallo Space Shuttle (le altre saranno la Ulysses e la Galileo) e fu anche la prima sonda ad impiegare tecniche di aerofrenaggio per diminuire la sua orbita; tali tecniche vengono utilizzate sulle attuali missioni attorno a Marte e permettono di conservare grosse quantit\u00e0 di carburante.\nLa Magellano cre\u00f2 la prima (e attualmente la migliore) mappatura della superficie del pianeta ad alta risoluzione con una qualit\u00e0 paragonabile a quella di una foto. Le missioni precedenti avevano dato una pi\u00f9 bassa risoluzione radar del pianeta e delle sue formazioni superficiali. La Magellano, tuttavia, ha alla fine permesso immagini dettagliate e analisi di crateri, colline, catene montuose e altre formazioni geologiche, comparabili con le mappe fotografiche in luce visibile di altri pianeti. La mappa radar della Magellano rimarr\u00e0 la mappa pi\u00f9 dettagliata di Venere per il prossimo futuro, anche se la missione russa Venera-D (il cui lancio \u00e8 previsto intorno al 2026) utilizzer\u00e0 un radar con una risoluzione ancora pi\u00f9 grande di quella del radar usato dalla Magellano.\nIl suo nome \u00e8 dovuto all'esploratore portoghese del sedicesimo secolo Ferdinando Magellano. La Magellano \u00e8 stata la prima sonda planetaria a essere lanciata attraverso uno Space Shuttle. Il 4 maggio 1989 l'Atlantis part\u00ec dal Kennedy Space Center in Florida per la missione STS-30 e port\u00f2 la Magellano in un'orbita bassa, dove venne rilasciata dalla stiva di carico. Si accese quindi un motore a carburante solido chiamato Inertial Upper Stage (IUS), facendo iniziare alla Magellano un viaggio di 15 mesi, nel corso del quale ruot\u00f2 attorno al Sole 1 volta e mezza prima di immettersi nella sua orbita attorno a Venere il 10 agosto 1990. Nel 1994 essa si immerse nella superficie come previsto e si vaporizz\u00f2 parzialmente; si pensa che alcune sezioni raggiunsero la superficie del pianeta.\nLa missione.\nLa missione della sonda Magellano si pu\u00f2 suddividere in 6 cicli orbitali, ciascuno della durata totale di 8 mesi (il tempo che Venere impiega per compiere una singola rotazione sul suo asse). Durante ciascun ciclo, la sonda complet\u00f2 un totale di 7,3 orbite attorno a Venere per ciascun giorno terrestre, ricavando immagini di strisce larghe approssimativamente tra i 17 e i 28\u00a0km e lunghe 70.000\u00a0km, per un totale di 1800 strisce che ricoprono l'intero pianeta, le quali vennero poi unite in un singolo mosaico. Alla fine di ciascun orbita, la sonda inviava a Terra una mappa di una lunga fascia della superficie del pianeta catturata in quell'orbita. In ciascun ciclo, il radar della sonda era inclinato con un differente angolo visuale, producendo dati stereoscopici che permisero agli scienziati di compilare una mappa tridimensionale della superficie \u2013 una tecnica conosciuta come interferometric synthetic aperture radar (InSAR).\nLe prime immagini di Venere vennero ricevute il 16 agosto 1990. Il primo ciclo venne completato il 15 maggio 1991, mappando l'84% della superficie.\nL'orbita iniziale della Magellano era molto ellittica, con un perielio di 294\u00a0km e un afelio di 8.543\u00a0km. L'orbita era di tipo polare, in modo che la sonda muovendosi da sud a nord o viceversa durante ciascun giro, sorvolasse i poli nord e sud di Venere. La Magellano completava un'orbita ogni 3 ore e 15 minuti.\nIl secondo ciclo cominci\u00f2 subito dopo e dur\u00f2 fino a gennaio 1992. Il terzo ciclo avrebbe dovuto finire il 14 settembre 1992, ma venne terminato un giorno prima a causa di problemi con la strumentazione. In totale il radar ottenne dettagliate mappe del 98% della superficie, di cui il 22% erano tridimensionali.\nDurante il quarto ciclo orbitale (da settembre 1992 a maggio 1993), la sonda ha raccolto dati sul campo gravitazionale del pianeta. Durante questo ciclo la Magellano non utilizz\u00f2 il radar per mappare la superficie ma invece trasmise un segnale radio costante verso la Terra. Se esso passava sopra un'area di Venere con una gravit\u00e0 pi\u00f9 alta rispetto al normale, la sonda avrebbe accelerato la sua orbita. Questo avrebbe causato un piccolo cambiamento nel segnale radio della Magellano dovuto all'effetto Doppler (cos\u00ec come la tonalit\u00e0 di una sirena cambia durante il passaggio di un'ambulanza). Grazie all'abilit\u00e0 dei ricevitori radio nel NASA/JPL Deep Space Network che permettono di misurare le frequenze con un'accuratezza estrema, gli scienziati hanno potuto assemblare una dettagliata mappa della gravit\u00e0 di Venere.\nAlla fine del quarto ciclo orbitale i controllori di volo diminuirono l'orbita della sonda utilizzando per la prima volta la tecnica dell'aerofrenaggio. Questa manovra inser\u00ec la Magellano nell'atmosfera esterna di Venere e la resistenza dell'atmosfera fece rallentare la sonda diminuendo la sua orbita. Quando l'aerofrenaggio venne completato (tra il 25 maggio e il 3 agosto 1993), l'orbita della Magellano aveva un perielio di 180\u00a0km e un afelio di 541\u00a0km, e veniva completata dalla sonda ogni 94 minuti (approssimativamente lo stesso tempo che impiega lo Space Shuttle o la Stazione Spaziale Internazionale a completare una singola orbita attorno alla Terra). Questa nuova orbita, pi\u00f9 circolare, permise alla Magellano di raccogliere dati migliori relativi alla gravit\u00e0 alle latitudini maggiormente a nord e a sud vicine ai poli di Venere.\nDopo la fine del quinto ciclo orbitale nell'aprile 1994, la Magellano inizi\u00f2 il sesto e ultimo ciclo orbitale, raccogliendo pi\u00f9 dati gravitazionali e conducendo esperimenti radar e radio. Si stima che alla fine della missione la Magellano aveva catturato dati sulla gravit\u00e0 ad alta risoluzione per il 95% della superficie del pianeta.\nNel settembre 1994, l'orbita della sonda venne diminuita ancora in un altro test chiamato \u201cesperimento del mulino a vento\u201d. In questo test, i pannelli solari della sonda vennero ruotati in una configurazione simile alle pale di un mulino a vento, e l'orbita della Magellano venne diminuita facendo entrare ancora la sonda nell'atmosfera esterna del pianeta. I controllori di volo allora misurarono lo sforzo di torsione richiesto per mantenere l'orientazione della sonda e il suo moto di rotazione. Questo esperimento forn\u00ec agli scienziati dati sul comportamento delle molecole nell'alta atmosfera di Venere, e insegn\u00f2 agli ingegneri nuove informazioni utili nella progettazione delle sonde.\nL'11 ottobre 1994 l'orbita della Magellano venne diminuita ancora e il contatto radio venne perso il giorno dopo. Entro due giorni dopo quella manovra, la sonda attravers\u00f2 l'atmosfera e si schiant\u00f2 sulla superficie. Anche se gran parte della sonda si vaporizz\u00f2, si pensa che alcune sezioni abbiano urtato il pianeta ancora intatte.\nDesign della sonda.\nCostruita in gran parte con i pezzi di ricambio delle missioni Voyager e Galileo, la sonda Magellano era lunga 6,4 metri e con un diametro di 4,6 metri, in cima aveva un'antenna ad alto guadagno da 3,7\u00a0m. Insieme ai suoi retrorazzi e completamente riempita di propellente, la sonda pesava al lancio un totale di 3460\u00a0kg.\nL'antenna ad alto guadagno, usata sia per le comunicazioni che per catturare le immagini radar, era una parte di ricambio del programma Voyager, come lo erano la struttura principale a 10 lati e un set di propulsori. I sistemi del computer di bordo, le unit\u00e0 di distribuzione dell'alimentazione erano pezzi di ricambio della missione Galileo verso Giove e la sua antenna a medio guadagno veniva dal progetto NASA/JPL Mariner 9. La Martin Marietta Astronautics (ora Lockheed Martin) era il primo appaltatore per la sonda Magellano, mentre la Hughes Space &amp; Communications fu il primo appaltatore per il sistema radar.\nLa Magellano era alimentata da due pannelli solari quadrati, con ciascun lato di 2,5\u00a0m; insieme fornivano 1200 watt di potenza (100 watt per\u00a0m\u00b2). Durante il corso della missione i pannelli solari gradualmente si degradarono, come ci si aspettava. Verso la fine della missione, nel 1994, era necessario controllare l'utilizzo dell'energia per mantenere la sonda operativa.\nPoich\u00e9 Venere \u00e8 protetto da una densa e opaca atmosfera, i sensori ottici tradizionali non possono essere utilizzati per fotografare la superficie. La Magellano ricav\u00f2 quindi delle immagini radar usando degli impulsi di microonde come a un flash che illumini la superficie del pianeta.\nL'antenna ad alto guadagno invi\u00f2 milioni di impulsi al secondo verso il pianeta e poi raccolse gli echi che ritornavano verso la sonda rimbalzando sulla superficie di Venere. Gli impulsi radio non venivano inviati direttamente verso i basso ma piuttosto con una leggera angolazione.\nSuccessivamente speciali tecniche di elaborazione vennero usate sui dati radar per ottenere una migliore risoluzione come se il radar avesse un'antenna pi\u00f9 grande, ovvero un'apertura maggiore; la tecnica \u00e8 quindi spesso chiamata radar ad apertura sintetica.\nIl radar ad apertura sintetica venne utilizzato per la prima volta dalla NASA sul satellite oceanografico Seasat del JPL nel 1978; essa venne poi sviluppata pi\u00f9 estensivamente nella missione shuttle Spaceborne Imaging Radar (SIR) nel 1981, 1984 e 1994. Una mappatura radar \u00e8 stata utilizzata anche nella missione Cassini della NASA/JPL per mappare la superficie di Titano, la luna maggiore di Saturno.\nIl sistema radar della Magellano venne pure utilizzato per raccogliere dati altimetrici. Degli impulsi vennero inviati direttamente verso il basso e la sonda misur\u00f2 il tempo che un impulso radar impiegava a raggiungere Venere e a ritornare indietro per determinare la distanza tra la sonda e il pianeta e quindi l'altitudine delle varie formazioni superficiali.\nRisultati della missione.\nStudi sulle immagini ad alta risoluzione della Magellano forniscono una migliore comprensione della geologia venusiana e il ruolo di impatti, vulcanismo e della tettonica nella formazione delle strutture superficiali. La superficie di Venere \u00e8 per la maggior parte ricoperta da materiali vulcanici. Le formazioni vulcaniche superficiali, come vaste pianure di lava, piccole collinette di lava e grandi vulcani a scudo sono comuni. La presenza di pochi crateri da impatto suggeriscono che la sua superficie \u00e8, in generale, geologicamente giovane (meno di 800 milioni di anni d'et\u00e0). La presenza di canali di lava pi\u00f9 lunghi di 6000 metri suggerisce che probabilmente vennero eruttate grande quantit\u00e0 di lava di viscosit\u00e0 estremamente bassa.\nI tipici segni della presenza di placche tettoniche come quelle terrestri \u2013 spostamenti di continenti e grandi bacini oceanici\u00a0\u2013 non sono in evidenza su Venere. La tettonica del pianeta \u00e8 dominata da un sistema di zone con spaccature globali e numerose broad, basse strutture a collinetta chiamate coronae, prodotte attraverso la risalita del magma dal mantello e la sua ridiscesa.\nAnche se Venere ha una densa atmosfera, la superficie non rivela una sostanziale erosione da parte del vento; ci\u00f2 prova che il trasporto della polvere e della sabbia \u00e8 limitato, al contrario di Marte, dove c'\u00e8 una tenue atmosfera ma una consistente erosione da parte del vento e un trasporto di polvere e sabbia."}
{"id": "1176000", "revid": "729019", "url": "https://it.wikipedia.org/wiki?curid=1176000", "title": "Charles Lanrezac", "text": "Biografia.\nCharles Louis Marie Lanrezac nasce a Pointe-\u00e0-Pitre, in Guadalupa, il 31 luglio 1852, rampollo di una famiglia della piccola nobilt\u00e0 tolosana, i de Quinquiry d'Olive, emigrati ad Amburgo durante il periodo del Terrore, seguente alla Rivoluzione francese. Suo padre, Auguste Lanrezac, era ufficiale della fanteria di marina. Per poter studiare Charles Lanrezac ricevette una borsa di studio dal Prefetto della Manica, mentre suo padre era di guarnigione a Cherbourg.\nFrequent\u00f2 il Prytan\u00e9e national militaire di La Fl\u00e8che, passando poi all'Ecole imp\u00e9riale sp\u00e9ciale militaire de Saint-Cyr nel settembre 1869, classificandosi 75\u00ba su 250 ammessi. Come sottotenente ricevette la sua prima destinazione nel 1870, assegnato al 13\u00ba Reggimento di fanteria. Durante la guerra franco-prussiana, si ritrov\u00f2 assegnato al XV Corpo d'Armata, appartenente all'Arm\u00e9e de la Loire. Partecip\u00f2 al combattimento di Coulmier, il 9 novembre 1870, e poi ai combattimenti attorno ad Orl\u00e9ans, il 24 novembre. Il suo comportamento gli valse la promozione al grado di tenente a titolo provvisorio e la Croce di Cavaliere della L\u00e9gion d'Honneur. Nel gennaio 1871, il suo Corpo d'armata raggiunse l'Arm\u00e9e de l'Est del generale Charles Denis Bourbaki con la missione di liberare Belfort e prendere i prussiani alle spalle in Alsazia. Partecipa ai combattimenti attorno a H\u00e9ricourt dal 15 al 17 gennaio, portandosi poi su Besan\u00e7on per proteggere la ritirata dell'Armata, sfuggendo all'internamento in Svizzera, e combattendo infine a Larnod il 20 gennaio.\nAlla fine della guerra riprende i suoi studi presso l'\u00c9cole sp\u00e9ciale militaire de Saint-Cyr, al termine dei quali viene assegnato al 30\u00ba Reggimento di fanteria di Annecy. Viene promosso capitano il 21 febbraio 1876 e trasferito al 24\u00ba Reggimento di fanteari a Parigi. Ottiene il brevetto di ufficiale di Stato maggiore nel 1879. Viene nominato professore aggiunto d'arte militaire presso l'\u00c9cole sp\u00e9ciale militaire di Saint-Cyr, passando poi cinque anni in Tunisia in seno alla brigata d'occupazione, appartenente al 113\u00ba Reggimento di fanteria. Al suo ritorno in patria diviene professore di tattica presso l'\u00c9cole sup\u00e9rieure de guerre, ed \u00e8 promosso comandante di battaglione (chef de bataillon) nel luglio 1892. Nel 1898 viene promosso tenente colonnello e nominato direttore degli studi dell'\u00c9cole sup\u00e9rieure de guerre. Nel 1901 viene promosso colonnello e assume il comando del 119\u00ba Reggimento di fanteria.\nNel marzo 1906 diviene comandante ad interim della 43\u00aa Brigata di fanteria a Vannes, e fu promosso generale di brigata nel giugno dello stesso anno. Professore, poi comandante in seconda, dell'\u00c9cole de Guerre, Charles Lanrezac fu uno dei pi\u00f9 fini strateghi, ma anche il meno ascoltato, alla vigilia della Prima guerra mondiale. Si oppose all'uso sistematico e predeterminato dell'offensiva ad oltranza e preconizz\u00f2 un ricorso pi\u00f9 frequente alla manovra ragionata, cos\u00ec motivando: \"Se ogni comandante di unit\u00e0 subordinata ha il diritto di lanciarsi a testa bassa contro il primo avversario che gli capita a tiro, il comandante in capo \u00e8 impossibilitato ad esercitare la minima azione direttiva\". Si attribuisce a lui la formula: \"Attaquons, attaquons...comme la lune!\". Nel 1911 viene promosso generale di divisione, e nel 1912 \u00e8 elevato al rango di generale di corpo d'armata, assumendo il comando dell'XI Corpo d'Armata di Nantes.\nNell'aprile 1914 sostituisce il generale Joseph Simon Gallieni alla testa della 5\u00aa Armata (di mobilitazione) francese, prendendo il suo posto anche all'interno del Supremo Consiglio di Guerra. Tale armata, forte di ben cinque Corpi d'Armata, in base al Piano XVII elaborato dal generale Joseph Joffre era posizionata all'estrema ala sinistra dello schieramento francese. Il suo comando era indubbiamente il pi\u00f9 difficile del fronte occidentale, in quanto doveva incontrate l'ala destra avvolgente dell'esercito tedesco che travolse rapidamente la resistenza dell'esercito belga, cooperando nel contempo con la British Expeditionary Force britannica posizionata sul suo fianco sinistro.\nAllo scoppio delle ostilit\u00e0, Lanrezac tent\u00f2 insistentemente di attirare l'attenzione del \"generalissimo\" Joffre sul pericolo di una penetrazione tedesca a nord della Mosa e della Sambre attraverso il Belgio. Joffre credeva che l'esercito francese dovesse eseguire il Piano XVII indipendentemente da quello che potesse succedere in Belgio, ma Lanrezac fin\u00ec per convincerlo e pot\u00e9 portare le proprie truppe (290.000 uomini) sul fronte di Charleroi.\nI rapporti con il comandante della British Expeditionary Force, generale Sir John French, furono pessimi per colpa di un infausto incontro avvenuto tra i due a Rethel, il 17 agosto. French tent\u00f2 di colloquiare in francese, pur non conoscendo bene la lingua, e quando chiese se i tedeschi erano stati avvistati a Huy, mentre stavano attraversando il fiume, il suo tentativo di pronunciare il nome \"Huy\" port\u00f2 Lanzerac ad esclamare, esasperato, che i tedeschi probabilmente erano andati a pescare. Non ci fu solo la reciproca antipatia, French credette che il generale francese stesse per avanzare ulteriormente, mentre in realt\u00e0 Lanzerac voleva ripiegare dalla sua posizione dietro l'angolo formato dai fiumi Sambre e Mosa, ma ci\u00f2 gli era stato vietato da Joffre.\nDurante la battaglia di Charleroi, nell'agosto di quello stesso anno, ebbero luogo numerosi scontri in varie localit\u00e0 (Tamines, Arsimont, Ch\u00e2telet, Goz\u00e9e, Thuin, Lobbes) e l'impreparazione dell'esercito francese fu innegabile, specialmente notandosi l'assenza di artiglieria pesante, gi\u00e0 segnalata dal suo predecessore Gallieni. Lanrezac si rese conto dello stato delle cose, ossia che la sua armata rischiava di essere accerchiata da tre armate tedesche (che si muovevano secondo il Piano Schlieffen, e nel corso dei combattimenti attorno a Thuin, il 23 agosto, prese la decisione, in disaccordo con Joffre, di ordinare la ritirata alla propria armata. Nelle prime ore del 24 agosto (subito dopo la battaglia di Mons) anche il B.E.F. fu costretto a ripiegare dalla notizia che l'armata di Lanzerac si stava ritirando, il che disgust\u00f2 Sir John French. Questi movimenti portarono al ripiegamento anche la 3\u00aa e 4\u00aa Armata francese dopo essere state sconfitte rispettivamente a Virton e Neufch\u00e2teau\nLa mattina del 26 agosto, mentre il II Corpo d'Armata del B.E.F. era impegnato in battaglia presso Le Cateau, il generale French ebbe un incontro, apertamente ostile, con Joffre e Lanzerac a St Quentin. French si lament\u00f2 apertamente del comportamento di Lanzerac, a cui il generale francese diede una risposta vaga e accademica. Joffre rimase con il generale inglese per il pranzo (ma Lanzerac si rifiut\u00f2 di farlo). Dopo la partenza di Lanrezac l'atmosfera miglior\u00f2 e Joffre confess\u00f2 al generale inglese che anche lui era insoddisfatto del comportamento del suo subordinato Nonostante l'incontro con Joffre, French rifiut\u00f2 il permesso al generale Douglas Haig di unirsi ad un attacco di Lanzerac, che scrisse di lui \"di cattivo umore e codardo\". Inoltre il B.E.F. non partecip\u00f2 all'attacco diretto da Lanzerac contro la 2\u00aa Armata tedesca a Guise, il 29 agosto. Ci\u00f2 caus\u00f2 l'intervento della 1\u00aa Armata tedesca che abband\u00f2 temporaneamente l'attacco contro Parigi, deviando sulla sinistra della direzione di marcia ed intervenendo in aiuto della 2\u00aa Armata gravemente impegnata. Joffre trascorse la mattina dell'attacco con Lanzerac, prima di partire per un incontro pomeridiano con French.\nLanrezac fu silurato il 3 settembre 1914 e rimpiazzato da Franchet d'Esperey.\nOggigiorno \u00e8 generalmente ritenuto che la sua decisione del 23 agosto permise la salvezza dell'armata, la quale dopo aver dato un serio scacco ai tedeschi a Guise si rese protagonista della vittoria francese alla Prima battaglia della Marna alcune settimane dopo. In effetti la 2\u00aa Armata tedesca (von B\u00fclow) dovette cambiare il suo asse di movimento da sud-ovest a sud-est per inseguire la 5\u00aa Armata francese in ritirata. La 1\u00aa Armata tedesca (von Kl\u00fcck) lanciata su Amiens dovette eseguire una conversione di 90\u00b0 gradi per garantire la sicurezza del fianco di von B\u00fclow. Parigi non fu pi\u00f9 sul passaggio dell'avanzata a falce del Piano Schlieffen. La 6\u00aa Armata francese (generale Maunoury) pot\u00e9 lasciare la difesa di Parigi, a stabilirsi sul fianco di von Kluck colpendolo proprio sulla Ourcq (primo combattimento della battaglia della Marna).\nAmareggiato dalla sostituzione Lanrezac rifiut\u00f2 nel 1917 il posto di maggior generale dell'esercito che gli propose Paul Painlev\u00e9, allora ministro della guerra. Dopo la guerra pubblic\u00f2 un \"pamphlet\" contro Joffre. Poco tempo prima di morire, ricordando quel doloroso periodo Lanrezac scrisse: \"Al posto del generale Joffre, avrei agito come lui; non avevamo lo stesso modo di vedere le cose, n\u00e9 del punto di vista tattico, n\u00e9 del punto di vista strategico; non potevamo intenderci... ero molto deciso a non attaccare il generalissimo, perch\u00e9 non avevo il diritto di giudicare i suoi atti sulle altre parti del campo di battaglia\". Il 29 agosto 1924 il Maresciallo Philippe P\u00e9tain, decorandolo con la Gran Croce dell'Ordine della Legion d'Onore, lo riabilit\u00f2 pienamente. Si spense a Neuilly-sur-Seine il 18 gennaio 1925."}
{"id": "1176006", "revid": "599013", "url": "https://it.wikipedia.org/wiki?curid=1176006", "title": "Societ\u00e0 del Divin Salvatore", "text": "La Societ\u00e0 del Divin Salvatore (in latino \"Societas Divini Salvatoris\") \u00e8 un istituto religioso maschile di diritto pontificio: i membri di questa congregazione clericale, detti popolarmente Salvatoriani, pospongono al loro nome la sigla S.D.S.\nStoria.\nLa congregazione venne fondata dal sacerdote tedesco beato Johann Baptist Jordan (1848-1918): nel 1878 si stabil\u00ec a Roma per studiare lingue orientali presso il seminario di Sant'Apollinare e nel 1880 si rec\u00f2 in Palestina per approfondire la conoscenza dell'arabo. Matur\u00f2 quindi la decisione di istituire una congregazione missionaria per la difesa e la diffusione della fede cattolica tra i non cristiani e ricevette l'incoraggiamento di Guglielmo Massaia.\nLa cerimonia di fondazione si tenne l'8 dicembre 1881 nella chiesa di Santa Brigida a Roma e la sede della congregazione, nel 1883, venne stabilit\u00e0 presso Palazzo Cesi. La societ\u00e0 venne approvata come istituzione di diritto diocesano da Lucido Maria Parocchi, cardinale vicario della diocesi di Roma, il 5 giugno 1886. Il nome originario dell'istituto fu \"Societ\u00e0 apostolica istruttiva\", ma nel 1894 il titolo venne mutato in Societ\u00e0 del Divin Salvatore.\nNel 1889 alla Societ\u00e0 del Divin Salvatore venne affidata la prefettura apostolica dell'Assam: dall'India i missionari si diffusero in Cina e nell'America del Nord. La prima casa salvatoriana venne aperta a Tivoli nel 1890; seguirono fondazioni in Austria (1892), Ecuador (1893), Svizzera (1894), Boemia e Colombia (1895); la prima casa in Germania, paese di origine dei primi religiosi, venne fondata solo nel 1915.\nL'istituto ottenne il pontificio decreto di lode il 27 maggio 1905 e venne approvato definitivamente dalla Santa Sede l'8 marzo 1911: le sue costituzioni ricevettero l'approvazione definitiva il 20 marzo 1922.\nDella congregazione esiste anche il ramo femminile delle Suore del Divin Salvatore, fondate a Tivoli nel 1888 da Jordan con la baronessa Therese von W\u00fcllenweber (1833-1907), in religione madre Maria degli Apostoli.\nAttivit\u00e0 e diffusione.\nI salvatoriani operano in scuole, parrocchie e santuari; si dedicano all'assistenza ai lavoratori e alle famiglie, alle missioni popolari e \"ad gentes\".\nSono presenti in Europa (Albania, Austria, Bielorussia, Belgio, Repubblica Ceca, Germania, Irlanda, Italia, Montenegro, Polonia, Regno Unito, Romania, Russia, Slovacchia, Spagna, Svizzera, Ucraina, Ungheria), nelle Americhe (Brasile, Canada, Colombia, Ecuador, Guatemala, Messico, Suriname, Stati Uniti d'America, Venezuela), in Africa (Comore, Repubblica Democratica del Congo, Tanzania), in Asia (India, Filippine, Taiwan) e in Australia; la sede generalizia \u00e8 in via della Conciliazione a Roma.\nAl 31 dicembre 2008 l'istituto contava 156 case e 1.170 religiosi, 824 dei quali sacerdoti."}
{"id": "1176007", "revid": "47767", "url": "https://it.wikipedia.org/wiki?curid=1176007", "title": "Chiesa del Luogo Pio", "text": "La cosiddetta chiesa del Luogo Pio, originariamente nota come chiesa dell'Assunzione della Vergine e di San Giuseppe, si erge a margine del vuoto urbano di piazza del Luogo Pio, a Livorno; fa parte del \"Museo della Citt\u00e0\".\n\u00c8 un luogo di culto sconsacrato e si trova nel quartiere della Venezia Nuova, a breve distanza dalla chiesa di San Ferdinando.\nPer alcuni anni, a partire dall'ultimo scorcio del Novecento, ha ospitato la Chiesa cristiana avventista del settimo giorno.\nStoria.\nLa costruzione della chiesa \u00e8 legata alla realizzazione di un orfanotrofio per povere orfane, detto appunto Luogo Pio (o Case Pie), nel quale veniva data assistenza ed educazione alle giovani.\nLa chiesa, annessa alla suddetta struttura di accoglienza, fu innalzata tra il 1713 ed il 1715 su disegno di Giovanni del Fantasia. Il cartiglio marmoreo posto sopra il portale sostituisce l'originaria iscrizione distrutta dai Francesi nel 1799.\nDiversi anni dopo i bombardamenti della seconda guerra mondiale, le Case Pie furono abbattute pur non riportando gravi danni da pregiudicarne la sopravvivenza: la chiesa si trov\u00f2 quindi isolata in mezzo ad un vasto piazzale, ridotto negli anni ad uso di parcheggio.\nDopo alcuni restauri avvenuti intorno al 1990, il piccolo luogo di culto, sconsacrato e di propriet\u00e0 comunale, \u00e8 stato affidato alla Chiesa cristiana avventista del settimo giorno ed in estate ha ospitato regolarmente eventi legati alla manifestazione di \"Effetto Venezia\".\nDal 2012 la chiesa \u00e8 tornata al comune nell'ambito del progetto del Museo della Citt\u00e0 ed \u00e8 stata successivamente trasformata in un'aula per installazioni di arte contemporanea, conferenze e incontri d'arte.\nIl complesso museale, che comprende anche i vicini Bottini dell'olio, \u00e8 stato inaugurato il 30 aprile 2018; il progetto di riqualificazione della chiesa \u00e8 stato curato dalla studio Guicciardini e Magni di Firenze.\nDescrizione.\nL'edificio presenta una semplice facciata a capanna con un portale sormontato da un frontone ricurvo e da una finestra rettangolare; a lato, lungo le pareti abbattute nel secondo dopoguerra, si innalza un piccolo campanile a vela, ormai privo di campane.\nL'interno, ricco di stucchi e decorazioni di stampo barocco, \u00e8 a pianta rettangolare di circa metri 18 di lunghezza per 9 di larghezza, con una tribuna collocata sopra l'ingresso e un'abside posta a chiusura della navata: lungo la chiesa, si aprivano le grate attraverso le quali le orfane delle Case Pie potevano assistere alle funzioni.\nVi erano tre piccoli altari di cui il maggiore era dedicato all'Immacolata e custodiva le reliquie di San Alessandro martire, donate da Francesco Vincenti nel 1716.\nQui si trovavano anche le spoglie dell'architetto Giovanni del Fantasia, ma la tomba fu profanata durante l'ultima guerra mondiale."}
{"id": "1176009", "revid": "287204", "url": "https://it.wikipedia.org/wiki?curid=1176009", "title": "Congettura di Cramer", "text": ""}
