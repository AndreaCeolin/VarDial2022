{"id": "1082928", "revid": "1305772", "url": "https://it.wikipedia.org/wiki?curid=1082928", "title": "Aero-Kamov Aircompany", "text": "La compagnia aerea russa Aero-Kamov Aircompany \u00e8 stata creata sulla base della casa produttrice degli elicotteri russi Kamov nel 1994. Lo hub principale della compagnia aerea \u00e8 l'Aeroporto di Mosca-Bykovo, il hub secondario \u00e8 l'Aeroporto di So\u010di-Adler.\nStoria.\nLa compagnia aerea russa Aero-Kamov Aircompany \u00e8 stata fondata con lo scopo di fornire gli elicotteri Kamov per il trasporto aereo.\nDal dicembre 2005 l'Aero-Kamov Aircompany fa parte della HAI (\"Helicopter Association International\").\nLa compagnia aerea Aero-Kamov Aircompany \u00e8 unica compagnia russa che pu\u00f2 utilizzare gli elicotteri Kamov Ka-32 24 ore al giorno per il trasporto aereo nelle citt\u00e0 russe.\nLa compagnia aerea russa \u00e8 un trasportatore ufficiale dell'ONU.\nStrategia.\nLa compagnia aerea russa \u00e8 impegnata nei trasporti con gli elicotteri in tutte le parti del mondo e dispone di tutte le licenze per trasporto aereo utilizzando la flotta composta dagli elicotteri Kamov.\nNell'Aero-Kamov attualmente \u00e8 stata inviata la procedura per entrare nella FIATA (Federation Internationale des Associations de Transitaires et \u0410ssimiles).\nGli elicotteri della compagnia effettuano anche il servizio della Aerotaxi, il trasporto VIP, i voli per i sport estremi \"HeliSky\"."}
{"id": "1082948", "revid": "567955", "url": "https://it.wikipedia.org/wiki?curid=1082948", "title": "John Knox", "text": "\u00c8 particolarmente conosciuto per essere il redattore della liturgia riformata: \"Book of Common Order\". Fu collaboratore di Giovanni Calvino, e organizz\u00f2 la Chiesa presbiteriana scozzese.\nBiografia.\nFormato all'Universit\u00e0 di Glasgow 1529, studi\u00f2 teologia al Collegio S. Salvatore (1531-1535). Fu ordinato sacerdote nel 1536. Knox inizi\u00f2 la sua carriera come notaio e poi come precettore nel 1544. Fu testimone dei primi movimenti di riforma che sopravvennero dopo la morte di Giacomo V (1542) e, segnato dall'autorizzazione alla lettura della Bibbia in lingua volgare, si convert\u00ec poco dopo alle idee della Riforma protestante e divenne pastore a Saint Andrews (cittadina situata a circa 100\u00a0km a nord di Edimburgo).\nFu catturato nel 1547 da forze armate cattoliche e portato fino in Francia, dove rimase prigioniero (1547-1549). Dopo la sua liberazione raggiunse l'Inghilterra (1549) e cominci\u00f2 il ministero di predicatore a Berwick-upon-Tweed, dove incontr\u00f2 la sua futura moglie Marjory Bowes. Divenne cappellano di Edoardo VI nel 1551 e partecip\u00f2 alla revisione del \"Book of Common Prayer\".\nAlla salita al trono della regina cattolica Maria Tudor fugg\u00ec dall'Inghilterra, raggiunse la Francia (gennaio 1554), e si rec\u00f2 a Ginevra, dove incontr\u00f2 Giovanni Calvino, e poi Francoforte sul Meno (novembre 1554-marzo 1555). Ritorn\u00f2 poi in Scozia, per ritornare a Ginevra nel 1556, dove divenne pastore della chiesa riformata di lingua inglese, dotandola di una liturgia (1556), tradotta essenzialmente da quella prodotta dallo stesso Calvino: diventer\u00e0 la liturgia ufficiale in Scozia.\nDi ritorno in Scozia il 2 maggio 1559, vi introdusse la Riforma predicando aspri sermoni contro la regina Maria Stuarda, ed intraprese la redazione della sua opera \"La storia della riforma della religione nel regno di Scozia\". La morte della reggente (Maria di Guisa) permise al parlamento di adottare la Confessione di fede scozzese (1\u00ba agosto 1560) che decret\u00f2 l'abolizione del Cattolicesimo e la sua sostituzione con il Protestantesimo come religione di Stato. Il 27 gennaio 1561 l'assemblea della chiesa scozzese adott\u00f2 un \"Libro di disciplina\".\nAlla morte di suo marito (il re di Francia Francesco II), il 14 agosto 1561 Maria Stuarda ritorn\u00f2 in Scozia, lasciando definitivamente la Francia. Non riusc\u00ec per\u00f2 ad imporre la sua autorit\u00e0 ed i francesi, alle prese con le guerre di religione, non la poterono sostenere. Con i suoi sermoni Knox si oppose ancora pi\u00f9 duramente alla regina ed al suo modo di vivere a corte, e contribu\u00ec alla sua deposizione nel 1567. Esercit\u00f2 poi un'influenza considerevole sul governo di Giacomo VI di Scozia (futuro re Giacomo I di Inghilterra), ma mor\u00ec prima dell'instaurazione definitiva della Chiesa presbiteriana in Scozia.\nPredicatore energico e dottrinalmente rigido, Knox compose numerosi trattati. Nei suoi scritti sulle responsabilit\u00e0 religiose del potere civile and\u00f2 molto oltre alla dottrina passivista di Giovanni Calvino, secondo la quale il fedele non deve resistere ad un sovrano, anche se iniquo. Knox svilupp\u00f2 per la prima volta l'idea che le autorit\u00e0 subalterne (nobili, magistrati) avessero il diritto ed il dovere di resistere all'autorit\u00e0, come Maria Stuarda nel suo caso, che cercasse di imporre ai suoi sudditi un cristianesimo non fedele al suo ideale mandato biblico."}
{"id": "1082949", "revid": "287451", "url": "https://it.wikipedia.org/wiki?curid=1082949", "title": "Campionato italiano di pallacanestro", "text": "Il campionato italiano di pallacanestro \u00e8 l'insieme delle competizioni cestistiche organizzate dalla \"Federazione Italiana Pallacanestro\".\nStoria.\nIniziato nel 1920 solo per la pallacanestro maschile, ha aperto le porte ai tornei femminili nel 1930.\nIn ambito maschile il campionato \u00e8 professionistico nella massima serie (lo \u00e8 stato nelle prime due divisioni dal 9 luglio 1994 sino alla fine della stagione 2012-2013), seguite da quattro dilettantistiche nazionali. Nel settore femminile le societ\u00e0 sono tutte dilettantistiche e ci sono due campionati nazionali. Ogni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"girone all'italiana\". Si assegnano due punti alla squadra che vince una partita e zero alla squadra sconfitta. Dal 1941 al 1956 era ammesso anche il pareggio, che valeva un punto, e dal 1956 al 1965 la sconfitta valeva un punto. Al termine del girone all'italiana le prime classificate disputano i playoff.\nCampionato maschile.\nLa massima divisione maschile \u00e8 la Serie A, gestita dalla Lega Basket. \u00c8 ovviamente il campionato pi\u00f9 antico, inaugurato nel 1920. Nel corso degli anni ha cambiato varie volte nome: dal 1955 al 1965 si \u00e8 sdoppiata in \"Prima Serie - Elette\" e in \"Seconda Serie - Serie A\"; fino al 1974 \u00e8 tornata a chiamarsi Serie A e dal 1974-75 \u00e8 stata divisa in Serie A1 e Serie A2. Dal 2001-02 la Serie A2 \u00e8 diventata indipendente e la A1 \u00e8 tornata a chiamarsi semplicemente \u00abSerie A\u00bb.\nSolitamente si \u00e8 giocato in un girone unico, sin dal 1937-38, con le eccezioni dei campionati dell'immediato dopoguerra (1946, 1947 e 1948). Con lo sdoppiamento in A1 e A2, il legame tra le due divisioni \u00e8 stato tenuto vivo dalla seconda fase del campionato, che inizialmente prevedeva dei gironi all'italiana, poi i play-off e i play-out. Tuttora, la vittoria dello scudetto \u00e8 decisa al termine dei play-off, mentre le retrocessioni sono dirette.\nLa Lega Nazionale Pallacanestro gestisce due divisioni dilettantistiche: la Serie A2 e la Serie B.\nLa serie C regionale (o Serie C2) \u00e8 gestita dai comitati locali. Solo la Basilicata, il Molise e la Valle d'Aosta non hanno questo 4\u00ba livello, gestito rispettivamente dai comitati campano, abruzzese e piemontese. In Basilicata, in Molise e in Umbria la Serie D \u00e8 l'ultimo livello. In Sicilia, Calabria, Abruzzo, Liguria la Promozione \u00e8 l'ultimo livello. In Sardegna, Puglia, Campania, Toscana, Lazio, Piemonte (che comprende anche le squadre valdostane), Friuli-Venezia Giulia e in Trentino-Alto Adige la Prima Divisione \u00e8 l'ultimo livello. Lombardia, Emilia-Romagna, Veneto (per la provincia di Padova, provincia di Vicenza e provincia di Treviso ) e Marche (solo per la provincia di Pesaro e Urbino) contano sulla Seconda Divisione, ottavo e ultimo livello della pallacanestro maschile italiana.\nCampionato femminile.\nLa Lega Basket Femminile coordina l'attivit\u00e0 delle due maggiori divisioni del campionato italiano: la Serie A1 e la Serie A2.\nLa massima divisione italiana si \u00e8 chiamata Serie A fino al 1980, anno in cui si \u00e8 divisa in A1 e A2. La formula del girone unico per la massima divisione non \u00e8 stata la regola fissa. Si \u00e8 iniziato solo nel 1948-49 con nove squadre, con varie interruzioni (1960-1962, 1976-1986, 2004). Dal 1976 al 1986 il campionato \u00e8 stato addirittura diviso in due fasi distinte, mentre dal 1986-87 si \u00e8 ritornati al girone unico con la coda di play-off e, successivamente, play-out.\nLa Serie A2, nata nel 1980, \u00e8 suddivisa in due gironi. Promozioni e retrocessioni sono regolate tramite play-off e play-out, cos\u00ec come per la Serie A3 che, nata nel 2012, ha preso il posto della Serie B d'Eccellenza, dopo la stagione 2011-2012 in cui si \u00e8 disputata solo la Serie B unica. Nel 2015 la Serie A3 \u00e8 stata soppressa.\nLa Serie B regionale \u00e8 presente in quasi tutti i comitati. La Serie C \u00e8 pi\u00f9 rara: Campania, Emilia-Romagna, Lazio, Lombardia, Piemonte, Sardegna, Sicilia, Toscana e Veneto sono le regioni che la organizzano. In Lombardia si giunge anche alla Promozione, sesto e ultimo livello della pallacanestro femminile italiana."}
{"id": "1082950", "revid": "119208386", "url": "https://it.wikipedia.org/wiki?curid=1082950", "title": "Ful (gastronomia)", "text": "Il Ful medames (in arabo \u0641\u0648\u0644 \u0645\u062f\u0645\u0633), anche chiamato semplicemente F\u016bl o Fool (dall'arabo: \u0641\u0648\u0644), \u00e8 uno dei piatti tipici della Palestina, Giordania, Siria, Libano ed Egitto, mangiato spesso nella prima colazione. Viene anche venduto come ripieno di panini arabi (quelli piatti, tondi, fatti con avena) da venditori ambulanti che li estraggono da enormi pentoloni in rame sempre in dolce ebollizione piazzati ai lati delle strade o nei suk. \nL'ingrediente principale sono le fave secche, cucinate a fuoco lento in apposti contenitori di rame. Il \"ful\" \u00e8 servito con tanto olio di oliva, del prezzemolo tagliato, della cipolla, dell'aglio e della spremuta di limone; tipicamente \u00e8 mangiato con il pane.\nPiatto di origini antichissime, si ipotizza che fosse gi\u00e0 preparato nell'antico Egitto."}
{"id": "1082951", "revid": "156341", "url": "https://it.wikipedia.org/wiki?curid=1082951", "title": "International Swimming Hall of Fame/Membri in ordine alfabetico", "text": ""}
{"id": "1082959", "revid": "228587", "url": "https://it.wikipedia.org/wiki?curid=1082959", "title": "Timothy Hunter", "text": "Timothy Hunter (spesso noto anche solo come Tim Hunter) \u00e8 un personaggio dei fumetti appartenente all'universo DC Comics. Egli \u00e8 un giovane mago che ha fatto la sua prima apparizione nella miniserie di quattro numeri \"The Books of Magic\" (1990-91), scritta da Neil Gaiman con i disegni di John Bolton.\nBiografia del personaggio.\nIn questa storia, un gruppo di quattro maghi dell'universo DC Comics \u2014 John Constantine, lo Straniero Fantasma, Mister E e Dottor Occult (la Trenchcoat Brigade) \u2014 contattano il giovane Hunter e gli comunicano che ha il potenziale per diventare il pi\u00f9 grande mago del mondo. In un'atmosfera simile a quella di \"Canto di Natale\", viene portato in viaggio verso le parti mistiche dell'Universo DC passato (dallo Straniero Fanstasma), presente (da Constantine) e futuro (Uno dei possibili da Mister E) e gli viene inoltre mostrato il mondo delle fate (dal Dottor Occult) insieme ad altri luoghi come The Dreaming.\nDopo il viaggio e dopo essere stato quasi ucciso da Mister E (il quale considera Tim una minaccia troppo grande),Tim Hunter deve decidere se rimanere un ragazzo normale o seguire il sentiero della magia. Dopo averci riflettuto sceglie la prima opzione, ma poi ritratta immediatamente la scelta. In realt\u00e0, senza rendersene conto, Tim prese gi\u00e0 la decisione di apprendere la magia quando accett\u00f2 all'inizio della storia di seguire il Dottor Occult, per vedere cosa essa gli avrebbe riservato, sancendo cos\u00ec il suo cammino sull'apprendimento della magia. \nLa miniserie originale \u00e8 stata raccolta in volumi brossurati nel 1993. Tim Hunter \u00e8 apparso successivamente in: \"Arcana: The Books of Magic\" nel 1993 (parte della serie cross-over della Vertigo \"The Children's Crusade\" in cui Tim Hunter appare poi una seconda volta), la serie regolare \"The Books of Magic\", composta da 75 numeri dal maggio del 1994 all'agosto del 2000, pi\u00f9 tre annuali a partire dal 1997; la mini-serie di due numeri \"Hellblazer / The Books of Magic\" (dicembre 1997 - gennaio 1998); la miniserie \"Names of Magic\", che ha condotto alla serie \"Hunter: The Age of Magic\". La serie \"\" \u2013 composta da 15 numeri (da settembre 2004 a ottobre 2005) \u2013 \u00e8 anch'essa una storia riguardante un Tim Hunter pi\u00f9 vecchio, ma non \u00e8 radicata nella \"continuity\" dei volumi precedenti.\nUn'altra raccolta brossurata in cui compare Tim Hunter \u00e8 \"The Books of Magic: The Summoning\" (1996).\nSomiglianze con Harry Potter.\nSono evidenti alcune somiglianze tra Timothy Hunter \u2014 un teenager inglese che indossa gli occhiali con problemi familiari che possiede una civetta magica come animale \u2014 e il pi\u00f9 famoso (ma creato in seguito) Harry Potter dei romanzi della Rowling. \u00c8 stato riportato che Gaiman ha asserito che qualsiasi somiglianza tra i due \u00e8 superficiale e riflette per lo pi\u00f9 il fatto che entrambi sono stati costruiti su archetipi comuni.\nCuriosit\u00e0.\nTimothy Hunter ha il volto del fratello pi\u00f9 grande di Bolton in giovane et\u00e0."}
{"id": "1082960", "revid": "1431409", "url": "https://it.wikipedia.org/wiki?curid=1082960", "title": "Tim Hunter", "text": "Biografia.\nNato a Los Angeles, figlio di Ian McLellan Hunter, noto sceneggiatore del film \"Vacanze romane\". Debutta nel 1979 come sceneggiatore del film di Jonathan Kaplan \"Giovani guerrieri\", tre anni pi\u00f9 tardi debutta alla regia con il film \"Un ragazzo chiamato Tex\". Tra gli altri film da lui diretti vi sono \"Sylvester\" (1985) \"I ragazzi del fiume\" (1986) e \"Quando il destino si tinge di nero\" (1989).\nNegli anni successivi lavora prevalentemente per la televisione, dirigendo episodi di note serie televisive come \"Falcon Crest\", \"I segreti di Twin Peaks\", \"Beverly Hills 90210\", \"Chicago Hope\" e molte altre.\nNel 1993 torna a lavorare per il cinema, con \"Fort Washington - Vita da cani\", seguito da \"Scelte pericolose\" del 1997 e \"Control\" del 2004.\nNegli ultimi anni ha lavorato quasi sempre per la televisione (a parte il western \"The Far Side of Jericho\", sceneggiato da James Crumley), dirigendo episodi di \"Crossing Jordan\", \"Cold Case\", \"Deadwood\", \"Mad Men\", e molti altri."}
{"id": "1082961", "revid": "156341", "url": "https://it.wikipedia.org/wiki?curid=1082961", "title": "Mundialito per club/1981", "text": ""}
{"id": "1082963", "revid": "156341", "url": "https://it.wikipedia.org/wiki?curid=1082963", "title": "Mundialito per club/1983", "text": ""}
{"id": "1082971", "revid": "124088818", "url": "https://it.wikipedia.org/wiki?curid=1082971", "title": "Python regius", "text": "Il pitone reale (\"Python regius\" ), detto anche pitone palla per via della posa caratteristica che assume, se disturbato, nascondendo la testa tra le spire, \u00e8 un serpente costrittore della famiglia dei Pitonidi.\n\u00c8 la specie di pitone pi\u00f9 piccola del continente Africano, crescendo fino a una lunghezza massima di 180 cm per un peso di circa 2 kg.\nDescrizione.\n\u00c8 un pitone di modeste dimensioni, che difficilmente supera i 150 cm di lunghezza. Presenta dimorfismo sessuale, infatti le femmine pesano circa il doppio dei maschi.\nSul ventre presenta due speroni, che non sono altro che arti posteriori vestigiali, i quali tendono ad essere pi\u00f9 lunghi nei maschi. La squama rostrale \u00e8 grande e nettamente in rilievo. Le squame internasali sono lunghe ed appuntite. Le prefrontali sono parimenti grandi e chiaramente sporgenti. Dietro segue una banda di squame di forma irregolare, che verosimilmente rappresentano le prefrontali posteriori. La squama frontale \u00e8 quasi sempre grossa e divisa in due, ma pu\u00f2 anche essere costituita solo come un gruppo di squame diversamente pi\u00f9 grosse ed irregolari. Le sopraoculari sono grosse e indivise o consistono in numerose piccole squame.\nPossiede un colorito brunastro con macchie e striature nere che gli donano una livrea particolarmente piacevole alla vista, inoltre ha una testa dalla peculiare forma detta a \"cuore,\" che lo contraddistingue rispetto soprattutto ai boidi.\nBiologia.\n\u00c8 un ofide molto longevo, che in condizioni ottimali pu\u00f2 vivere anche 20 o 30 anni. Raggiunge la maturit\u00e0 per l'accoppiamento intorno all'anno di vita per i maschi e 3 anni per le femmine; \u00e8 oviparo, la femmina depone in media 6/7 uova, con un minimo di 1 fino ad un massimo di 12, covandole per circa 60 giorni fino alla schiusa, generando calore con movimenti muscolari.\nSi tratta di un cacciatore notturno che utilizza un organo di senso speciale che gli permette di percepire il calore delle prede. Si nutre prevalentemente di mammiferi appartenenti alla microfauna africana che uccide per costrizione, talvolta anche di piccoli volatili essendo un animale semi-arboricolo, soprattutto nella sua fase giovanile (anche se passa la maggior parte della vita nascosto in tane scavate nel terreno da altri animali e successivamente abbandonate).\nDistribuzione e habitat.\n\u00c8 originario dell'Africa subsahariana occidentale , in particolare il suo ampio areale comprende zone di: Benin, Camerun, Repubblica Centroafricana, Congo, Costa D'Avorio, Gambia, Ghana, Guinea, Liberia, Mali, Nigeria, Senegal, Sierra Leone, Sudan del Sud, Togo ed Uganda. Predilige praterie, savane e aree con scarsa vegetazione.\nIn cattivit\u00e0.\nIl carattere timido, difficilmente aggressivo, le modeste dimensioni e le migliaia differenti variazioni genotipiche (dette comunemente \"Morph\") lo rendono un rettile particolarmente indicato per l'allevamento da parte degli amatori, anche se non \u00e8 consigliato maneggiarli per lungo tempo in quanto risultano essere facilmente stressabili. Questo potrebbe portare anche a prolungati digiuni. Si nutre principalmente di piccoli roditori come gerboa topi o gerbilli. Una dieta variegata sar\u00e0 ottimale per il pitone. Pu\u00f2 saltare dei pasti (ma non c'\u00e8 da allarmarsi) nel periodo antecedente alla muta (ecdisi) o nella fase di adattamento alle nuove condizioni di vita se parliamo di un individuo in cattivit\u00e0; talvolta da novembre a marzo smette volontariamente di nutrirsi senza che ci\u00f2 rechi danno alla sua salute."}
{"id": "1082972", "revid": "1573940", "url": "https://it.wikipedia.org/wiki?curid=1082972", "title": "Coraciiformes", "text": "I Coraciiformi (Coraciiformes, ) sono un ordine della classe degli uccelli. Il loro nome deriva dal greco \"k\u00f3rax\" (corvo) e dal latino -\"formis\" (a forma di), perch\u00e9 hanno teste e becchi grandi e corpi compatti proprio come i corvi. L'ordine si divide in 6 famiglie con 158 specie.\nCaratteristiche.\nI Coraciiformi sono diffusi in tutto il mondo, soprattutto nelle zone boscose. L'ordine \u00e8 molto eterogeneo. Si passa dalle numerose specie arboricole a quelle acquatiche che seppure in minoranza hanno la specie pi\u00f9 rappresentativa, il martin pescatore.\nLe loro dimensioni sono altrettanto varie: i todi misurano appena 10 centimetri, mentre i buceri possono arrivare anche a 1,5 metri di lunghezza.\nLa maggior parte delle specie possiede becchi e ali grandi, zampe brevi e piedi deboli con due dita fuse tra loro, code lunghe e piumaggio variopinto.\nBiologia.\nAlimentazione.\nLa maggior parte dei Coraciiformi \u00e8 carnivora e si ciba di insetti, piccoli mammiferi, rettili, pesci e perfino di altri uccelli. Alcuni integrano la dieta anche con semi e frutta o, come i buceri, si nutrono principalmente di quest'ultima, non disdegnando per\u00f2 anche anfibi e uccelli.\nLe strategia di caccia non varia a seconda della preda: questi uccelli siedono appollaiati su rami o rocce, immobili e attenti a ogni movimento e quando individuano la preda si lanciano, o tuffano, nella sua direzione.\nAlcuni tramortiscono la preda prima di ingerirla, sbattendola su una superficie dura, altri scendono a terra per cercare gli insetti.\nSistematica.\nL'ordine dei Coraciiformi si divide in 6 famiglie e comprende 158 specie.\nIn passato erano ascritte a quest'ordine anche le famiglie Bucerotidae, Phoeniculidae e Upupidae, che attualmente l'IOC assegna all'ordine dei Bucerotiformi, e Leptosomidae, collocata attualmente in un ordine a s\u00e9 stante, Leptosomiformes."}
{"id": "1082976", "revid": "254059", "url": "https://it.wikipedia.org/wiki?curid=1082976", "title": "Daneborg", "text": "Daneborg \u00e8 una stazione della Groenlandia di 12 abitanti permanenti. Si affaccia a est sul Mare di Groenlandia e si trova a 44 metri sul mare; \u00e8 situata nel Parco nazionale della Groenlandia nordorientale, fuori quindi da qualsiasi comune. Viene usata come sede della Pattuglia Sirius; \u00e8 il pi\u00f9 popoloso dei quattro insediamenti permanentemente popolati del parco (gli altri tre sono Danmarks Havn, Nord e Mestersvig)."}
{"id": "1082980", "revid": "729019", "url": "https://it.wikipedia.org/wiki?curid=1082980", "title": "Mestersvig", "text": "Mestersvig \u00e8 un piccolo avamposto militare della Groenlandia di 2 abitanti permanenti; nel 1986 la sua popolazione era di 40 persone, ma ora sono state allontanate o trasferite negli altri insediamenti vicini e gli unici che vengono talvolta alla stazione sono i turisti. \u00c8 situato nel Parco nazionale della Groenlandia nordorientale, il parco nazionale pi\u00f9 grande del mondo, ed \u00e8 perci\u00f2 fuori da qualsiasi comune."}
{"id": "1082981", "revid": "116267135", "url": "https://it.wikipedia.org/wiki?curid=1082981", "title": "Dialettica crociana", "text": "La dialettica crociana consiste nella nuova concezione della struttura dialettica dello Spirito, che Benedetto Croce elabora sovrapponendo alla dialettica hegeliana il \"nesso dei distinti\".\nLe differenze con la dialettica hegeliana.\nLa prima importante differenza con Hegel \u00e8 che nel sistema crociano non rientra n\u00e9 la religione, n\u00e9 la natura.\nLa religione sarebbe infatti un complesso miscuglio di elementi poetici, morali e filosofici che le impediscono di presentarsi come forma autonoma dello Spirito. \nLa natura poi non \u00e8 altro che l'oggetto \"mascherato\" dell'attivit\u00e0 economica, \u00e8 il frutto della considerazione economica diretta al mondo.\nHegel ha il merito di avere scoperto che la dialettica, l'opposizione \u00e8 l'anima della realt\u00e0 e che lo Spirito \u00e8 opposizione e unit\u00e0 o sintesi degli opposti, ma egli ha esteso la dialettica degli opposti a quello che opposto non \u00e8. Nella dialettica crociana all'opposizione hegeliana si sovrappone quella di \"distinzione\".\nNella vita dello Spirito va allora s\u00ec mantenuta la dialettica degli opposti, reale ed operante all'interno di ciascuna forma dello Spirito (bello-brutto nell'Estetica, vero-falso nella Logica, utile-dannoso nell'Economia, bene-male nell'Etica), ma va evidenziato anche il nesso dei distinti o dei \"gradi\" che stabilisce il rapporto di ciascuna forma con le altre.\nContrariamente a quanto pensava Hegel, per Croce fra le quattro forme della vita dello Spirito non c'\u00e8 opposizione e tanto meno il rapporto \"togliere-conservare\" (\" aufhebung\") che stabiliva il nesso tra i tre momenti della struttura dialettica ma c'\u00e8 soltanto distinzione e ognuna delle quattro forme \u00e8 irriducibile e distinta dalle altre. \nLa distinzione \u00e8 dovuta alla fondamentale differenza tra l'attivit\u00e0 teoretica e quella pratica e fra il particolare e l'universale: per cui \nIl nesso dei gradi.\nTra le quattro forme della vita dello Spirito vi \u00e8 distinzione ma anche unit\u00e0, poich\u00e9 lo spirito \u00e8 attivit\u00e0, soggettivit\u00e0. \"Ogni forma quindi implica la precedente ed \u00e8 implicata dalla successiva\": questa \u00e8 la fondamentale legge dello Spirito.\nSe l'estetica \u00e8 la conoscenza, intuizione del particolare questa \u00e8 la necessaria base, il contenuto concreto dell'universalit\u00e0 del pensiero logico dell'universale, non vi \u00e8 universale senza particolare e il culmine dell'attivit\u00e0 teoretica \u00e8 la necessaria premessa della pratica, della volizione; non c'\u00e8 azione che non sia stata preceduta dalla conoscenza: volizione che in un primo momento \u00e8 diretta al particolare (economia) ma che poi trapassa nell'etica, la volizione dell'universale. Per Croce infatti nell'etica \u00e8 sempre presente un momento economico: egli rifiuta qualsiasi morale formale di tipo kantiano e si avvicina invece a quella hegeliana per il quale ogni morale priva di contenuto reale era assimilabile ad arbitrio e capriccio individuale. Cos\u00ec mentre l'economia \u00e8 separata dall'etica, precede ogni considerazione morale (in accordo con le teorie liberiste di Adam Smith) nell'etica \u00e8 sempre presente un momento economico anche nei comportamenti pi\u00f9 \"disinteressati\" se non altro per la \"soddisfazione morale\" che proviamo dall'aver compiuto una buona azione. Per questo, se \u00e8 possibile volere l'utile senza volere il bene, non \u00e8 possibile volere il bene senza volere l'utile. La moralit\u00e0 trionfa degli interessi in quanto si fa essa stessa supremo interesse.\nLa vita dello spirito non si ferma alla morale in quanto questa costituisce sempre la spinta per la successiva attivit\u00e0 teoretica. Ogni conoscenza nasce infatti da un interesse pratico. Lo studioso si accinger\u00e0 a trattare un aspetto del sapere perch\u00e9 motivato da interessi etici.\nQuindi l'attivit\u00e0 dello spirito \u00e8 caratterizzata da una \"circolarit\u00e0\" costituita da un semicircolo teoretico e un semicircolo pratico. Circolarit\u00e0 che non \u00e8 un ritornare alle posizioni di partenza poich\u00e9 lo spirito passa da una forma all'altra e sempre quando torna in ciascuna vi torna arricchito e quindi su un piano pi\u00f9 alto."}
{"id": "1082985", "revid": "767487", "url": "https://it.wikipedia.org/wiki?curid=1082985", "title": "F\u00ebdor Michajlovi\u010d Re\u0161etnikov", "text": "Figlio di un sacrestano, studi\u00f2 a Perm' e fu impiegato statale finch\u00e9, nel 1863, si trasfer\u00ec a San Pietroburgo e l'anno successivo vi pubblic\u00f2 il romanzo \"Quelli di Podlipnoe\", cui soprattutto \u00e8 legata la sua fama.\nRe\u0161etnikov \u00e8 uno dei rappresentanti pi\u00f9 tipici del populismo russo: nei suoi romanzi (\"Manovalanza\", del 1866 - \"I Glumov\", del 1867, ecc.) per la prima volta appare rappresentata, in una cupa visione di crudo realismo, accanto al mondo miserabile dei contadini, anche la vita dei bassifondi operai.\nTra le sue opere artisticamente pi\u00f9 compiute ricordiamo \"Dove si sta meglio?\", del 1868, sui problemi dell'emancipazione femminile e \"Il proprio pane\", del 1870."}
{"id": "1082987", "revid": "1376357", "url": "https://it.wikipedia.org/wiki?curid=1082987", "title": "Torre \u0160uchov", "text": "La torre \u0160uchov () \u00e8 un monumento edificato nel sobborgo di \u0160abolovka a Mosca. La torre \u00e8 alta con la sua antenna 160 metri. La struttura \u00e8 stata costruita in meno di due anni, dal 1920 al 1922. Fu chiamata cos\u00ec dal nome del suo progettista, l'ingegnere Vladimir \u0160uchov. Poich\u00e9 tali applicazioni facevano parte di un piano progettuale russo ad ampio raggio, per ragioni di segretezza non si possiedono ampie informazioni riguardo ai primi sviluppi appena menzionati\nLa struttura della torre, presentata nell'esposizione, era un traliccio d'acciaio della forma di un iperboloide di rotazione. L'antenna \u00e8 una rielaborazione delle torri iperboloidi per l'acqua ed \u00e8 composta da 6 segmenti sovrapposti di quella forma. La torre fu poi costruita di 6 sezioni per 160 metri, con l'aiuto del suo originale metodo di montaggio \"telescopico\"."}
{"id": "1082996", "revid": "2008079", "url": "https://it.wikipedia.org/wiki?curid=1082996", "title": "Negazione dell'orgasmo", "text": "La negazione dell'orgasmo, ovvero \"orgasm denial\" o \"teasing &amp; denial\" (lett. \"stimolare e negare\"), \u00e8 un tipo di pratica sessuale che consiste nel vietare o impedire a un soggetto per un tempo pi\u00f9 o meno lungo il raggiungimento dell'orgasmo sessuale.\nTale pratica trova particolare diffusione nella comunit\u00e0 BDSM, come forma di disciplina e di dominazione, spesso associata all'umiliazione della persona sottomessa (\"slave\") da parte del suo dominante (\"Dom\"). In questo caso, la negazione dell'orgasmo pu\u00f2 consistere in un divieto a tempo determinato o indeterminato, di raggiungere il piacere mediante l'autoerotismo, ovvero in una proibizione rigida e assoluta, che comprende anche la negazione del piacere durante gli atti sessuali svolti dal sottomesso insieme al suo padrone o alla sua padrona. \nIn questo caso, l'eccitazione sessuale pu\u00f2 essere stimolata ripetutamente fino a raggiungere livelli molto elevati e per un tempo molto lungo, senza che tuttavia la persona sottomessa abbia la possibilit\u00e0 di eiaculare; ci\u00f2 provoca una frustrazione ripetuta e umiliante del suo desiderio sessuale.\nLa negazione dell'orgasmo \u00e8 praticabile sia su uomini che su donne. La negazione dell'orgasmo in senso lato appartiene infine al tantrismo che fra le sue pratiche sessuali include l'orgasmo senza coito, cio\u00e8 con eiaculazione per lungo tempo trattenuta e/o ritardata (idealmente, ad infinitum). Il Tantra differisce dalla pratica BDSM per il fatto che ricerca la componente spiritualistica e non quella sadomasochistica ed edonistica: nel tantrismo il fine del rapporto sessuale non \u00e8 il raggiungimento dello sfogo orgasmico ma la rappresentazione sul piano materiale dell'unione dei due principi energetici (maschile e femminile) che originano la creazione. Nel tantrismo, uomini e donne devono imparare e mettere in atto le tecniche per ritardare il pi\u00f9 possibile (fino ad evitare completamente) l'eiaculazione al fine di non disperdere con essa energie all'esterno.\nNegazione dell'orgasmo a breve termine.\nTeasing and denial.\nIl teasing and denial (anche abbreviate come T&amp;D) \u00e8 la forma pi\u00f9 generica e comune di negazione dell'orgasmo, necessita la partecipazione attiva sia del soggetto dominante che di quello sottomesso, e indica precisamente l'azione dello stimolare gli organi genitali del sottomesso (\u00abteasing\u00bb) per poi interrompere bruscamente appena prima dell'inizio dell'orgasmo, e quindi negandogli l'orgasmo stesso (\u00abdenial\u00bb). Questa operazione pu\u00f2 essere compiuta ripetutamente e anche per lungo tempo, e la ricompensa finale dell'orgasmo \u00e8 di solito a discrezione del partner dominante, che ovviamente pu\u00f2 anche negarlo rimandandolo. Si pu\u00f2 dire che tra il T&amp;D rientri fra le pratiche del controllo dell'orgasmo, che differisce dalla negazione dell'orgasmo per il solo fatto che la prima \u00e8 a breve termine o comunque ben determinata temporalmente, mentre la seconda pu\u00f2 essere a tempo indefinito e teoricamente persino infinito.\nTie and tease.\nLa pratica di \u00abtie and tease\u00bb (\"legare e stimolare\") \u00e8 una variante del T&amp;D in cui il soggetto sottomesso \u00e8 in qualche modo legato, e quindi i cui movimenti del corpo sono impediti. In tal modo tale variante \u00e8 anche psicologicamente e fisiologicamente pi\u00f9 intensa della precedente, a causa del surplus di umiliazione e di senso di impotenza avvertito dal sottomesso che si ritrova alla completa merc\u00e9 del dominante.\nEiaculazione senza orgasmo e milking.\nNegli ambienti BDSM \u00e8 anche diffusa la pratica di insegnare al sottomesso ad eiaculare senza per\u00f2 raggiungere l'orgasmo, evidentemente con molto sforzo e resistenza. In tal modo sarebbe possibile estendere concretamente ad infinito il tempo della negazione dell'orgasmo, il quale solamente (al di l\u00e0 dell'eiaculazione) pu\u00f2 apportare piacere e sollievo nel sottomesso. Inoltre in alcuni casi, la pratica della negazione dell'orgasmo pu\u00f2 essere accompagnata, quando essa \u00e8 effettuata su soggetti maschili, dal cosiddetto milking: l'eiaculazione pu\u00f2 cio\u00e8 essere provocata mediante stimolazione interna della prostata, per via anale, senza tuttavia produrre alcuna sensazione tipica dell'orgasmo. Ci\u00f2 pu\u00f2 servire a prolungare la durata della negazione dell'orgasmo, pur senza provocare gli sgradevoli fastidi (infiammazioni e problemi prostatici) dovuti alla mancata eiaculazione per lungo tempo; questo aumenter\u00e0 la frustrazione del sottomesso a causa della sensazione di un'eiaculazione privata di ogni piacere fisico. Da alcuni \u00e8 comunque messa in dubbio la possibilit\u00e0 fisiologica reale di una tale pratica disgiunta dalla sensazione orgasmica.\nNegazione assoluta.\nLa pratica di negazione assoluta indica semplicemente la negazione per il sottomesso non solo dell'orgasmo ma anche della stimolazione senza orgasmo, che pur sarebbe per lui piacevole. Ci\u00f2 non toglie che il dominante potrebbe stimolare il sottomesso in altro modo differente dal tatto, ad esempio visivamente e/o verbalmente. Si noti che per negazione assoluta non s'intende la negazione \"infinita\", cio\u00e8 nel tempo, infatti a questo livello il sottomesso potrebbe ancora essere autorizzato a raggiungere l'orgasmo a determinati intervalli di tempo, anche brevi o molto brevi.\nNegazione dell'orgasmo a lungo termine.\nLa pratica della negazione dell'orgasmo pu\u00f2 altres\u00ec essere utilizzata come forma punitiva e/o educativa, nel tipo di relazioni BDSM, in particolare quando continuativa e duratura, detta 24/7; in questi casi il divieto del raggiungimento dell'orgasmo pu\u00f2 essere prolungato anche per settimane o mesi, con l'obiettivo di conseguire una disciplina e una sottomissione particolarmente profonda e assoluta. Naturalmente, in questi casi, oltre alla consensualit\u00e0, che \u00e8 alla base di qualsiasi relazione di questo tipo, \u00e8 indispensabile una attiva e volenterosa collaborazione del sottomesso, il quale deve imparare a vigilare sui propri desideri sessuali e a mantenerne il controllo, segnalando eventualmente al padrone o alla padrona, se questi lo desidera, le proprie difficolt\u00e0. Eventualmente, il padrone o la padrona potranno disporre l'uso di una cintura di castit\u00e0 di plastica o di metallo per ottenere un maggior controllo sull'effettiva astinenza sessuale del proprio sottomesso, e quindi in tal caso la semplice negazione dell'orgasmo diverr\u00e0 castit\u00e0 forzata.\nL'utilit\u00e0 o la desiderabilit\u00e0 di una negazione dell'orgasmo a lungo termine \u00e8 dal punto di vista del dominante una cosa evidente, dato che questi potrebbe utilizzarla come pratica per modificare il carattere, i comportamenti e le abitudini (non solo sessuali) del sottomesso astinente a proprio piacimento e in proprio favore. Nello schema mentale del sottomesso l'orgasmo (erotico o auto-erotico) sar\u00e0 pensato e considerato come la ricompensa finale che deve guadagnarsi con la sottomissione e la servit\u00f9 al proprio dominante, e quindi non sar\u00e0 pi\u00f9 visto come un diritto dovutogli bens\u00ec come un privilegio da meritarsi. \u00c8 evidente quindi la sinergia psicologica e fisiologica che rende un tale rapporto una forma potentissima di controllo della persona, pur se con iniziale consensualit\u00e0."}
{"id": "1083001", "revid": "767487", "url": "https://it.wikipedia.org/wiki?curid=1083001", "title": "Gige (Lidia)", "text": "Sal\u00ec al trono uccidendo il re Candaule, di cui era diventato la guardia del corpo, sposando la sua vedova (secondo le \"Storie\" di Erodoto dopo che il re gli aveva mostrato la moglie senza veli): diede cos\u00ec origine alla dinastia dei Mermnadi. Durante il suo regno, si dedic\u00f2 al consolidamento del territorio e alla trasformazione del suo Stato in una potenza militare. Spost\u00f2 la capitale da Hyde a Sardi, sotto la protezione della dea Kybebe (Cibele), come racconta Erodoto. In questo periodo la popolazione barbara dei Cimmeri saccheggi\u00f2 molte citt\u00e0 lidie, tranne Sardi.\nGige era figlio di Dascilo, che, richiamato dall'esilio in Cappadocia ad opera del re lidio Mirsilo (chiamato dai greci Candaule, \"il cane strangolatore\", titolo del corrispondente lidio di Hermes), mand\u00f2 in Lidia il figlio al posto suo. Gige si diresse in Egitto, mandando le truppe della Caria a lui fedeli insieme a mercenari della Ionia ad aiutare Psammetico a liberarsi del giogo assiro. Molti studiosi della Bibbia credono che Gige di Lidia corrisponda alla figura biblica di Gog, sovrano di Magog, citato nel libro di Ezechiele e nell'Apocalisse di Giovanni.\nGige mor\u00ec in battaglia contro i Cimmeri; gli successe sul trono il figlio Ardis.\nLa leggenda gli attribu\u00ec grandi ricchezze e, solo secondo la versione di Platone, anche un anello dell'invisibilit\u00e0."}
{"id": "1083002", "revid": "287204", "url": "https://it.wikipedia.org/wiki?curid=1083002", "title": "Gige", "text": ""}
{"id": "1083004", "revid": "1543377", "url": "https://it.wikipedia.org/wiki?curid=1083004", "title": "I Cavalieri dello zodiaco - The Lost Canvas - Il mito di Ade", "text": " \u00e8 uno \"sh\u014dnen\" manga scritto e disegnato da Shiori Teshirogi e basato sulla storia originale de \"I Cavalieri dello zodiaco\" di Masami Kurumada. La pubblicazione \u00e8 iniziata 24 agosto 2006 (parallelamente a \"Saint Seiya - Next Dimension - Myth of Hades\") ed \u00e8 terminata il 7 aprile 2011, dopo cinque anni di serializzazione. Nella copertina originale, da prassi nipponica, come autore viene indicato il nome di Masami Kurumada insieme a quello di Shiori Teshirogi, e nell'edizione italiana la storia viene erroneamente attribuita a Kurumada: egli agisce per\u00f2 come supervisore in quanto autore dell'opera originale.\nIl manga \u00e8 terminato il 7 aprile 2011 dopo cinque anni di pubblicazione con il capitolo 223, per un totale di 25 \"tank\u014dbon\" (l'ultimo pubblicato il 6 maggio 2011, dove \u00e8 presente un breve epilogo di cinque pagine). A partire dal 19 di maggio, \u00e8 sostituito da una serie di volumi speciali dedicata ai Cavalieri d'Oro presenti nel manga denominata I Cavalieri dello zodiaco - The Lost Canvas - Il mito di Ade - Extra. A partire dal 29 settembre 2011 \u00e8 cominciata una pubblicazione dei capitoli del manga regolare di \"Lost Canvas\" in edizione wideban (ossia un'edizione a volumi pi\u00f9 corposi della precedente) sotto il marchio Akita Top Comics..\nIl manga \u00e8 stato poi adattato in due serie di OAV serie animata omonima (il titolo italiano \u00e8 per\u00f2 \"I Cavalieri dello zodiaco - The Lost Canvas\") a partire da giugno del 2009 per un totale di 26 episodi.\nLa serie animata dopo svariate repliche sul canale PPV Kids Station debutta in chiaro sul canale Tochigi TV a partire da marted\u00ec 23 settembre 2014. Dal 6 gennaio 2016 viene emessa su Tokyo MX alle 19.30 Dal dicembre del 2018 entrambe le stagioni sono disponibili su Netflix.\nTrama.\n\"The Lost Canvas\" (\"Il dipinto perduto\") narra la storia della Guerra Sacra avvenuta nel diciottesimo secolo (243 anni prima della serie originale) ed \u00e8 incentrata sul rapporto tra Aron e Tenma, due ragazzi che, un tempo teneri amici, sono destinati a combattere in due diverse fazioni: quella di Ade e quella di Atena. Aron, infatti, \u00e8 stato prescelto da Ade come corpo ospite, mentre Tenma \u00e8 la reincarnazione del Cavaliere di Pegaso che fer\u00ec il dio degli inferi all'epoca dei miti e che da sempre combatte a fianco di Atena, la cui reincarnazione \u00e8 la sorella stessa di Aron, nonch\u00e9 amica di Tenma, Sasha.\nAl fianco di Tenma ci saranno il cavaliere di bronzo Yato dell'Unicorno e il cavaliere d'argento Yuzuriha della Gru; nei suoi scontri e viaggi, Tenma incontrer\u00e0 anche quasi tutti i cavalieri d'oro dell'epoca: Manigoldo del Cancro, Albafica dei Pesci, Hasgard del Toro (che prender\u00e0 poi il nome Aldebaran, dalla stella pi\u00f9 luminosa della costellazione), Asmita della Vergine, Cardia della Scorpione, Degel dell'Acquario, Regulus del Leone (il cui padre Ilias era uno dei cavalieri d'oro pi\u00f9 potenti di tutti i tempi), Sisifo del Sagittario (fratello minore di Ilias e zio di Regulus), El Cid del Capricorno, e due volti noti ai lettori, i giovani Sion dell'Ariete e Doko della Bilancia (che ha scoperto il talento di Tenma e lo ha addestrato). Al comando diretto di Atena ci sono il grande sacerdote Sage del Cancro e il suo gemello Hakurei dell'Altare, la cui posizione lo rende una sorta di vice-capo del Santuario; i due sono anche i mentori di Manigoldo e Sion.\nAron, investito del potere di Ade ma non del tutto succube del dio, decide di portare la salvezza all'umanit\u00e0 uccidendola; in conformit\u00e0 alle sue aspirazioni artistiche (il ragazzo \u00e8 un pittore), decide di cominciare un enorme dipinto che chiama \"the Lost Canvas\", in cui ritrarre gli esseri umani. Quando il dipinto sar\u00e0 completo, sar\u00e0 la fine della razza umana.\nOltre agli Spettri al servizio di Ade comandati da Pandora e dai 3 Giganti degli Inferi Radamante, Eaco e Minosse, tra le cui file ci sono alcuni guerrieri pari ai Cavalieri d'Oro, si fanno presto avanti anche i gemelli Hypnos e Thanatos, rispettivamente dio del Sonno e della Morte; il primo pu\u00f2 contare anche su 4 divinit\u00e0 minori: Oniro, Morfeo, Icelo e Fantasio, che governano diversi aspetti dei sogni. Sage e Hakurei, sopravvissuti della precedente Guerra Sacra, hanno un conto personale ancora aperto con i dei gemelli; i due non riuscirono a impedire che Hypnos e Thanatos massacrassero i loro compagni, ed ora sono pronti a vendicarsi dopo due secoli e pi\u00f9 passati a pianificare lo scontro; tuttavia entrambi riusciranno a sigillare i due dei solo pagando con le loro stesse vite.\nC'\u00e8 poi il duello interiore tra le anime di Aron e Ade per il possesso del corpo, e ad un certo punto Ade riuscir\u00e0 a prendere il totale possesso del corpo e sfider\u00e0 Atena: il disegno della tela \u00e8 completo ed essa appare sulla volta celeste; mentre Ade aggiunge i colori dal suo palazzo celeste, i cavalieri dovranno farsi strada attraverso i palazzi celesti situati sui pianeti del sistema solare.\nPer raggiungerli, Atena fa restaurare una nave antica risalente alle guerre mitologiche e manda emissari ad Atlantide, il regno di Poseidone, per chiedere a quest'ultimo di prestar loro un artefatto di oricalco con cui muovere la nave.\nIntanto Tenma, resosi conto di non essere nemmeno lontanamente in gradi di sfidare Ade (nonostante a volte si risvegli in lui lo spirito del primo Pegaso che fer\u00ec Ade millenni prima), e sentendo il peso delle morti dei Cavalieri d'Oro che hanno creduto in lui, segue il consiglio datogli da alcuni di loro e si reca sull'isola di Kanon; qui vive una creatura chiamata l'Orco che lo addestrer\u00e0 con metodi crudeli e pericolosi; poi anche costui si unisce alla lotta col suo vero nome, Defteros dei Gemelli! Egli aveva lasciato il Santuario dopo la morte di suo fratello Aspros dei Gemelli, che aveva tentato di ribellarsi ed uccidere il gran sacerdote Sage; nel corso degli scontri Defteros si trover\u00e0 a dover risolvere il suo passato nella forma di Aspros, resuscitato come spettro di Ade con un'armatura infernale dei Gemelli.\nMa la vera sorpresa arriver\u00e0 pi\u00f9 avanti; quando Aspros, sopravvissuto grazie alla breve vita donatagli da Defteros, riesce a mettere con le spalle al muro lo spettro Yoma di Mefistofele, questi rivela la sua trama: Yoma \u00e8 il vero padre di Tenma, avuta da un cavaliere donna, Partita del Gufo; inoltre ha rubato l'anima di Ade alla nascita per inserirla e nasconderla nel corpo di Aron allo scopo di cambiare la storia! Dietro alle sue sembianze si cela nientemeno che Kairos, il gemello dimenticato del dio del tempo Cronos, re dei Titani e padre di Ade, Zeus e Poseidone! Kairos \u00e8 capace di manipolare il tempo proprio come Cronos, ma \u00e8 stato cancellato dal mito perch\u00e9 il fratello lo ha messo in ombra; per questo motivo ha manipolato le vite dei gemelli Aspros e Defteros; poi ha generato Tenma il deicida per far s\u00ec che compisse il destino di Ade 240 anni prima che lo faccia Seiya nel XX secolo! Aspros riuscir\u00e0 a imprigionarlo poco prima che la sua vita affimera termini. Intanto, Tenma deve lottare contro la sua defunta madre Partita, un altro spettro, ma la vera intenzione della donna \u00e8 spingerlo ad aumentare il suo cosmo tanto a svegliare l'armatura divina, cos\u00ec da poter battere Ade; per farlo sacrifica la sua vita senza rimpianti, sia come madre che come cavaliere di Atena.\nAlla fine, quando quasi tutti i guerrieri in campo sono morti, nella casa di Urano Ade viene attaccato da Tenma e Sasha che aiutano Aron a scacciare definitivamente il Dio dei Morti dal suo corpo; ma la resa dei conti \u00e8 solo rimandata; lo spirito di Ade fugge su Plutone, invitando i suoi nemici a raggiungerlo; Sasha ordina ai cavalieri rimasti di tornare sulla Terra ed impegnarsi a costruire la pace, senza per forza farlo combattendo; prima di ordinare al teleporta Atlas un teletrasporto di gruppo, investe Sion dell'incarico di Grande Sacerdote ed affida a Doko la vigilanza sulle anime dei 108 spettri!\nSasha, Aron e Tenma si recano su Plutone per l'ultimo scontro; l'incorporeo Ade li attacca e i tre si difendono in una esplosione di luce; il risultato non viene mostrato, ma \"the Lost Canvas\" si distrugge, segnando la vittoria dei cavalieri. Sulla Terra, Yato si dispera perch\u00e9 non riesce pi\u00f9 a sprigionare il cosmo; Yuzuriha ritiene che Atena abbia sigillato il cosmo ai pochi cavalieri di bronzo e d'argento rimasti, per dare loro un futuro pacifico; \u00e8 possibile che anche Sasha, Aron e Tenma siano sopravvissuti. Pandora pone lo scrigno che contiene gli spiriti di Hypnos e Thanatos dentro un castello (dove comincer\u00e0 la Guerra Sacra successiva). Al Santuario, Sion prende il trono di Gran Sacerdote come da ordine e saluta Doko, che torner\u00e0 nella sua terra natia, dove prender\u00e0 posizione fissa alla cascata del Picco dei Cinque Anziani; qui sorveglier\u00e0 le anime degli spettri, sigillate in una torre a 1.000 km da l\u00ec, e grazie al \"misopheta menos\" che Sasha ha usato su di lui, conserver\u00e0 la sua forza per i prossimi 243 anni! Intanto passer\u00e0 il tempo guardando le stelle e conversando con Tenma.\nL'epilogo vede un Doko ormai anziano sempre seduto davanti alla cascata parlare con Mur dell'Ariete, che lo informa del cambiamento inspiegabile avvenuto nel Grande Sacerdote Sion; Mur, suo allievo, stenta a credere che sia la stessa persona, e Doko che lo conosce bene concorda; eppure un cosmo maligno aleggia sul Santuario da anni. Su ordine di Doko, Mur ha manipolato gli eventi dietro le quinte per mandare i nuovi cavalieri di bronzo all'evento sportivo detto Guerra Galattica: Doko cerca di attirare il nemico interno del Santuario allo scoperto, oltre a stabilire se Saori Kido sia l'attuale incarnazione di Atena; Mur gli chiede cosa lo fa credere che sia possibile e Doko gli rivela che il suo allievo (Shiryu del Drago) ha partecipato alla competizione; tramite lui ha saputo che l'attuale Pegaso (Seiya) \u00e8 gi\u00e0 al fianco di Saori!\nextra.\nI 16 volumi extra della serie sono storie (in genere autoconclusive) che mostrano avventure dei cavalieri d'oro precedenti alla Guerra Sacra; fanno eccezione i due volumi dedicati a Sage e Hakurei (ambientati podo dopo che essi divennero cavalieri, due secoli prima), il volume su Doko (una breve storia accaduta poco dopo il ritorno in Cina), quello su Hasgard (che compare in un lungo \"flashback\", mentre nel presente il protagonista \u00e8 il suo ex allievo Teneo, diventato nuovo cavaliere del Toro e incaricato da Sion di terminare una missione che Hasgard dovette lasciare incompiuta) e i due volumi dedicati ai gemelli Aspros e Defteros (che mostrano le gelosie e l'allontanamento graduale tra loro per le trame di Yoma di Mefistofele; la storia si conclude in un \"flashback\" della serie principale che mostra il tentativo fallito di uccidere il grande sacerdote Sage).\nPersonaggi.\nLa Teshirogi in un'occasione ha ammesso di essersi ispirata per il design delle armature a quello delle corazze apparse nella serie di Asgard. Nello sviluppo dei personaggi l'autrice ha ripreso il character design e la caratterizzazione di molti personaggi creati originariamente da Kurumada, come quelli delle costellazioni del Toro, del Cancro e dei Pesci, a cui ha risposto di non avere voluto fare nessun trattamento speciale, e di essersi ispirata per i nomi alle loro costellazioni e ai miti a essi legati.\nSviluppo.\nOriginariamente doveva essere \"parallelo\" a \"Next Dimension\" (come suggerito dal sottotitolo comune), ognuno dei due raccontando un diverso punto di vista della storia, ma dall'uscita del terzo capitolo di \"Next Dimension\" gi\u00e0 erano presenti incongruenze con gli eventi di \"Lost Canvas\". In un'intervista rilasciata al \"Cartoonist 2013\" l'autrice ha dichiarato che molte analogie con \"Next Dimension\" sono dovute a un canovaccio realizzato dallo stesso Kurumada (comprendente scene chiave e caratterizzazioni di alcuni personaggi) a cui lei si \u00e8 dovuta attenere per realizzare il manga di \"Lost Canvas\", terminato il quale Kurumada le ha poi lasciato carta bianca su come continuare la storia.\nManga.\nIl manga di \"Lost Canvas\" \u00e8 stato pubblicato sulla rivista \"Weekly Shonen Champion\" dell'Akita Shoten dal 25 agosto 2006 fino al 7 aprile 2011 (l'ultimo volume \u00e8 uscito il 6 maggio 2011) in 25 volumi tank\u014dbon, per un totale di 223 capitoli pi\u00f9 un epilogo di cinque pagine pubblicato nell'ultimo volume. A partire dal 29 settembre 2011 \u00e8 cominciata una pubblicazione dei capitoli del manga regolare di \"Lost Canvas\" in edizione wideban (ossia un'edizione a volumi pi\u00f9 corposi della precedente) sotto il marchio Akita Top Comics.\nA ottobre del 2009 \u00e8 uscito sulla rivista sh\u014djo \"Princess Gold\" il capitolo speciale che getta luce sul passato del Cavaliere d'Argento della Gru. La pubblicazione in tomi \u00e8 prevista all'interno del quattordicesimo tankobon della serie Extra dell'otto dicembre 2015.\nUna serie di capitoli speciali (dedicati ai Cavalieri d'Oro della serie e ai personaggi del Grande Sacerdote Sage e suo fratello Hakurei) dal titolo \u00e8 stata pubblicata a partire da giugno 2011 fino a marzo 2016, inizialmente anch'essa su \"Shonen Champion\", per poi spostarsi (nel mese di giugno 2012) sul mensile \"Bessatsu Sh\u00f4nen Champion\".\nLa serializzazione in tankobon \u00e8 cominciata il 7 ottobre 2011 per poi concludersi a giugno 2016.\nTre mini-capitoli (intitolati \"Special Inside Story\") sono stati pubblicati fra il 2014 e il 2015 all'interno della rivista \"Shonen Champion Red\" in occasione di eventi speciali (40 anni di carrieradi Masami Kurumadae dei 30 del franchising).\nSerie animata.\nIl 24 giugno 2009 \u00e8 cominciata la pubblicazione in DVD e Blu-ray della serie animata di \"Lost Canvas\" a cadenza bimestrale; i DVD e Blu-ray della serie contengono due episodi ciascuno. L'anime \u00e8 prodotto dalla TMS Entertainment, disegnato da Yuko Hisawa e diretto da Osamu Nabeshima.\nLa prima stagione, il cui trailer ufficiale \u00e8 stato presentato a Tokyo a marzo 2009 durante il \"Tokyo Anime Fair\", conta tredici episodi ed \u00e8 stata messa in commercio per un totale di sei uscite bimestrali da giugno del 2009 ad aprile del 2010. La seconda viene annunciata sul numero 17 del 2010 della rivista Shonen Champion dell'Akita Shoten (la stessa dove venivano pubblicati settimanalmente i capitoli del manga) e durante il Tokyo Anime Fair dello stesso anno sono stati svelati nello stand adibito per la serie i bozzetti preparatori della nuova stagione, dal quale emerge l'introduzione anticipata in animazione dello Yuzuriha Gaiden pubblicato nel mese di ottobre 2009 sulla rivista \"Princess Gold\" sempre dell'Akita Shoten, e nei mesi seguenti vengono rivelati diversi settei o fotogrammi dei vari episodi per poi essere distribuita in sei uscite mensili da febbraio a luglio del 2011.\nLa serie \u00e8 stata, o sar\u00e0, oggetto di passaggi cinematografici in Giappone, Messico e Italia.\nTraduzione e adattamento.\nL'edizione italiana del manga \u00e8 stata pubblicata dalla Planet Manga sulla collana \"Manga Legend\" da gennaio del 2008 ad aprile del 2012, tradotta da Giacomo Calorio e curata da Gianluca Bevere.\nNell'edizione italiana i nomi delle costellazioni e dei simboli degli Specter sono tradotti in italiano, quelli dei personaggi derivanti dalla mitologia greca (come le divinit\u00e0 o i tre giudici degli inferi) sono stati italianizzati, mentre il nome \"Alone\" \u00e8 stato traslitterato in \"Aron\".\nCome in \"Episode G\", anche qui si \u00e8 scelto di ribattezzare i \"cloth\" \"armature\", e i \"Saint\" \"Cavalieri\", (gi\u00e0 usati nell'adattamento anime italiano della serie classica e di Hades e nell'edizione Granata Press manga classico) e di tradurre i nomi dei colpi pronunciati in giapponese, mentre di lasciare inalterati quelli in altre lingue.\nPer quanto riguarda l'esercito di Ade la parola Specter \u00e8 stata letteralmente tradotta in \"Spettro\", mentre le Surplici sono state ribattezzate \"Armature infernali\". I nomi delle stelle malefiche, infine, sono stati tradotte all'inverso rispetto alle edizioni italiane del manga classico e dell'adattamento italiano dell'anime di Hades: se prima la stella \"Tenki Sei\" era tradotta come \"Stella del Cielo Nobile\", la Panini ha scelto di adattarla come \"Stella della nobilt\u00e0 celeste\".\nMerchandising.\nAlla fine di maggio del 2010 \u00e8 uscito il CD Drama della serie, contenente la storia di Albafica dei Pesci dal titolo . Per ricevere il Cd occorreva inviare le prove di acquisto dei sei DVD (la storia \u00e8 stata poi trasportata in manga, nel primo volume della serie extra). Un Cd musicale di character song (cio\u00e8 di canzoni cantate dai doppiatori dei singoli personaggi) e uscito il 10 agosto 2011 in occasione dell'inizio della pubblicazione su rivista di \"The Lost Canvas - Extra\".\nDi due personaggi della serie (Tenma di Pegaso e Kagaho di Bennu) \u00e8 stata realizzato un modellino per la serie \"Myth Cloth\". Altri prodotti messi in commercio in Giappone comprendono due puzzle, uno specchio tascabile, dei bicchieri, dei sottobicchieri e un mini asciugamano.\nL'Akita Shoten ha poi pubblicato un artbook della serie dal titolo , uscito il 18 marzo 2016.\nIn occasione del quarto anniversario del gioco mobile Saint Seiya Cosmo Fantasy/ Zodiac Brave di Namco Bandai/Sega dal 9 Aprile 2020 al 27 Giugno 2020 sono stati introdotti personaggi tratti dalla produzione animata di TMS entertaiment . Al 27 Giugno i personaggi introdotti sono 9: 001 New Pegasus Tenma, 002 Cancer Manigoldo, 003 Libra Dohko (LC), 004 Hades Alone, 005 Pope Sage, 006 Thanatos God of Death (LC), 007 Athena Sasha, 008 The Dark Lord Hades (LC), 009 Pegasus God Cloth Tenma. La collaborazione \u00e8 stata resa possibile grazie all'iniziativa di Masami Kurumada in persona \nAccoglienza.\nAl lancio della serie animata i primi dodici tankobon hanno superato il milione e duecento mila copie.\nPer il lancio del secondo volume stagione 1 della trasposizione animata un comunicato stampa rilasciato dalla casa di produzione dell'anime annuncia che i primi quindici tankobon han superato il 1.800.000 copie\nPer il lancio del terzo volume stagione 1 della trasposizione animata un comunicato stampa rilasciato dalla casa di produzione dell'anime annuncia che i primi 16 tankobon han superato i 2 milioni di copie.\nIn accordo con il booklet uscito in allegato al quinto volume extra la serie Lost Canvas in Giappone \u00e8 arrivata in totale a 6.700.000 copie di volumetti venduti.\nIn base all'azienda di statistica Oricon i volumi che hanno venduto di pi\u00f9 sono il 13 (entrato in Top 30 al 23\u00ba posto) con 25,238 copie, il 14 (sempre 23\u00b0) con 26,742 copie vendute vendute e il numero 18 (ancora al 23\u00ba posto), con una vendita di 29,436 copie.\nDella serie di volumi extra il secondo volume, dedicato a Cardia, si \u00e8 piazzato al 30\u00ba posto nella classifica settimanale Top 30 con 21,736 albi venduti.. L'ottavo volume extra dedicato ad Asmita si \u00e8 piazzato al 44\u00ba posto con 24,700 albi venduti.\nIl nono volume extra dedicato a Rasgato si \u00e8 piazzato al 48\u00ba posto con 19,000 albi venduti. Il decimo volume extra dedicato a Sisifo si \u00e8 piazzato al 47\u00ba posto con 22,000 albi venduti. L'undicesimo volume extra dedicato a Defteros si \u00e8 piazzato al 44\u00ba posto con 29.616 copie vendute. Sempre secondo le rilevazioni Oricon il tredicesimo volume extra dedicato a Shion si \u00e8 piazzato al 21\u00ba posto con 30.559 copie risultando il tomo pi\u00f9 venduto del brand"}
{"id": "1083005", "revid": "1865216", "url": "https://it.wikipedia.org/wiki?curid=1083005", "title": "Jean-Baptiste R\u00e9veillon", "text": " La sua carriera fu una storia esemplare dell'uomo d'affari fatto da s\u00e9 nell'ancien r\u00e9gime.\nBiografia.\nNel 1752 fond\u00f2 a Parigi, nell'edificio \"Folie Titon\", al faubourg Saint-Antoine, una fabbrica di carta da parati reale, successivamente ampliata alla produzione di vari altri tipi di carte, prima nel suo genere, giacch\u00e9 la tappezzeria, che fino a quel tempo era stata in stoffa oppure dipinta e stampata a mano, fu stampata a macchina.\nPoich\u00e9 ci\u00f2 richiedeva un prezzo minore, ne permise rapidamente la diffusione nelle case all'arredamento dei francesi, pur assicurando, soprattutto nei \"papier peints\", una notevole ricercatezza di temi, colori e fattura. Fornivano infatti disegni (fiori, scene naturali, cineserie, animali, paesaggi romantici) numerosi artisti del tempo fra cui Paul Huet. La tradizione della casa venne continuata fino al 1830 da Jacquemard e Bernard e, nelle collezioni francesi e in molte dimore antiche, sono conservati esempi di queste carte.\nR\u00e9veillon realizz\u00f2 con i fratelli Montgolfier la prima mongolfiera, che si alz\u00f2 dai giardini della sua fabbrica 12 settembre 1783. Una seconda mongolfiera, chiamata \"Le R\u00e9veillon\", si alz\u00f2 il 15 ottobre dai giardini di Versailles. Un altro motivo di notoriet\u00e0 di R\u00e9veillon \u00e8 il saccheggio della sua fabbrica, nota come \"sommossa R\u00e9veillon\", avvenuto alla fine dell'aprile del 1789, a meno di tre mesi dell'assalto alla Bastiglia, che segn\u00f2 l'inizio della rivoluzione francese. Durante la sommossa, per sfuggire all'ira dei manifestanti, R\u00e9veillon si rifugi\u00f2 proprio nella Bastiglia, uscendone pochi giorni prima del 14 luglio per emigrare in Inghilterra.\nDopo la rivoluzione, torn\u00f2 a Parigi, dove mor\u00ec nel 1811. \u00c8 sepolto al cimitero di P\u00e8re-Lachaise."}
{"id": "1083007", "revid": "1745361", "url": "https://it.wikipedia.org/wiki?curid=1083007", "title": "Cavaliere nero", "text": ""}
{"id": "1083011", "revid": "1862310", "url": "https://it.wikipedia.org/wiki?curid=1083011", "title": "Laghi della Groenlandia", "text": "Di seguito \u00e8 riportata la lista dei laghi della Groenlandia.\nSono classificati prima per comuni (Avannaata, Kujalleq, Qeqertalik, Qeqqata e Sermersooq), poi in ordine alfabetico."}
{"id": "1083014", "revid": "38120", "url": "https://it.wikipedia.org/wiki?curid=1083014", "title": "La vendetta del cavaliere nero", "text": ""}
{"id": "1083017", "revid": "767487", "url": "https://it.wikipedia.org/wiki?curid=1083017", "title": "Palazzo Carafa di Montorio", "text": "Il palazzo Carafa di Montorio \u00e8 un antico palazzo nobiliare di Napoli, ubicato in via San Biagio dei Librai, adiacente al largo corpo di Napoli.\nStoria.\nVenne fondato sul finire del XV secolo dai Carafa di Montorio al Vomano in una zona prossima all'abitazione del Panormita per una questione di prestigio. Il periodo d'oro fu il XVI secolo, quando nel palazzo vi nacque il cardinale Alfonso Carafa. L'epoca della costruzione ed i dati stilistici fanno attribuire la sua costruzione a G.FR. Mormando , gi\u00e0 autore del vicino Palazzo del Paranormita. Nel 1496 vi nacque Giovanni Carafa, diventato Papa nel 1555 con il nome di Paolo IV. Nel 1540, su ordine di Alfonso Carafa il palazzo venne rifatto in chiave rinascimentale dall'architetto Giovanni Francesco Di Palma e le sale vennero affrescate. Dopo questo periodo l'immobile venne acquistato dal marchese di Alfedena Antonio Gattola.\nTuttavia, nel 1943, una sciagura al porto di Napoli, distrusse indirettamente il palazzo:\nRottami della nave atterrarono sul tetto del palazzo, distruggendo buona parte dei solai dei piani superiori, causando la perdita di un patrimonio pittorico inestimabile. \nFrammenti dell'ancora sono ancora visibili all'interno del Chiostro di Monteverginella, in via Paladino, a pochi metri dal Palazzo.\nNel 1944 un incendio, nato nei locali utilizzati per attivit\u00e0 commerciali, procura molti danni all'ala del palazzo su Via Nilo.\nInfine, nel 1980 venne danneggiato dal terremoto.\nOggi il palazzo \u00e8 rimasto danneggiato\nDescrizione.\nIl palazzo occupa una lunghezza di circa due isolati del centro antico.\nLa facciata presenta dei caratteri cinquecenteschi, mentre il basamento, che risulta completamente alterato dalle aperture delle botteghe, risale al XV secolo; le finestre risultano scandite ritmicamente dalle lesene terminanti nel cornicione che aggetta sulla strada sottostante."}
{"id": "1083019", "revid": "123816298", "url": "https://it.wikipedia.org/wiki?curid=1083019", "title": "Saint Seiya - Next Dimension - Myth of Hades", "text": " \u00e8 un manga di genere \"sh\u014dnen\" di Masami Kurumada, sequel diretto del suo precedente lavoro \"Saint Seiya - I Cavalieri dello zodiaco\" (1985-1990). Viene pubblicato a partire dal 27 aprile 2006 sulla rivista settimanale \"Weekly Sh\u014dnen Champion\" (edita da Akita Shoten) con cadenza irregolare. In Italia \u00e8 edito da J-Pop dal 2010.\nIl fumetto (pubblicato interamente a colori) utilizza la logica dei viaggi nel tempo per alternare gli avvenimenti del passato (la guerra del XVIII secolo contro Hades) con il presente (XX secolo), dove Athena e i suoi Sacri Guerrieri si apprestano allo scontro con gli dei dell'Olimpo.\nIl manga \u00e8 pubblicato in bianco e nero sulla rivista \"Shonen Champion\", per poi essere trasposto interamente a colori nell'edizione \"tank\u014dbon\".\nTrama.\nLa battaglia nell'Elisio ha lasciato in coma Seiya di Pegasus, la cui vita \u00e8 in pericolo a causa della maledizione della spada del dio dell'oltretomba Hades e si spegner\u00e0 nell'arco di tre giorni. Per salvarlo Athena (Saori Kido) e Shun di Andromeda decidono di recarsi nel passato per distruggere la spada del dio degli Inferi manifestatasi durante la guerra sacra del XVIII secolo. Ma non tutto va secondo i piani: l'intervento del dio del tempo Chronos, la cospirazione di Artemide, dea della Luna, nonch\u00e9 l'infuriare della guerra sacra contro Hades condotta nel XVIII secolo, complicano il cammino della dea verso la salvezza di Seiya.\nMentre uno dopo l'altro anche gli altri cavalieri di Bronzo (Ikki di Phoenix, Hyoga di Cygnus, Shiryu di Dragon) si recano nel passato per aiutare la loro dea, nel presente i nemici di Atena ordiscono piani contro di lei e il suo esercito.\nPersonaggi.\nIn quanto sequel del fumetto originale de \"I Cavalieri dello zodiaco\", in \"Next Dimension\" ritornano i cinque Sacri Guerrieri di Bronzo principali insieme alla reincarnazione di Atena (Saori Kido), mentre fra i personaggi secondari tornano le Sacre Guerriere d'Argento Shaina e Marin. Vengono inoltre presentate nuove versioni della dea Artemide e del suo guerriero celeste Toma, due personaggi precedentemente creati da Kurumada per il film \"I Cavalieri dello zodiaco - Le porte del paradiso\". \nFra i nuovi personaggi introdotti vi sono da una parte quelli provenienti dal passato quali Tenma (precedente incarnazione di Seiya di Pegasus) ed il suo amico Aron (corpo ospite di Hades), i Sacri Guerrieri d'Oro e i Guerrieri degli Inferi della precedente guerra sacra, dall'altra personaggi del presente come le Guardiane Lunari di Artemide (guidate da Callisto), la strega Hecate ed il dio del tempo Chronos. Durante gli anni alcuni di questi personaggi sono stati utilizzati da altri mangaka nei loro fumetti dedicati al franchising.\nMerchandising.\nIn occasione del Tamashii Nation 2017 in Giappone \u00e8 stato messo vendita in esclusiva per l'evento ad Akihabara il modellino Myth Cloth EX del tredicesimo Gold Saint, Odysseus of Ophiuchus\nEdizione italiana.\nIn Italia il manga \u00e8 pubblicato dalla casa editrice J-Pop in volumi di formato identico ai corrispondenti nipponici. La casa editrice ha messo in vendita accanto all'edizione standard dei \"tank\u014dbon\", una variante denominata \"black edition\", per via della sovraccopertina nera. Le sovraccopertine nere presentano un'illustrazione diversa da quelle dell'edizione standard (che riprendono invece le copertine dell'edizione giapponese), tuttavia l'immagine copertina sottostante (la stessa dell'edizione standard) rimane identica per entrambe le versioni.\nL'adattamento italiano ha mantenuto i nomi secondo la traslitterazione ufficiale (per esempio il nome del Cavaliere dell'Ariete \u00e8 scritto come \"Shion\", mentre in altri adattamenti era \"Sion\"), mentre per le divinit\u00e0, i simboli degli Specter e le costellazioni si \u00e8 mantenuta la versione anglo-latina del nome (quindi \"Athena\" e \"Hades\" al posto di \"Atena\" e \"Ade\", \"Aries\" anzich\u00e9 \"Ariete\" ecc...). Il curatore dell'edizione italiana, Valerio Manenti, ha deciso di mantenere la particolarit\u00e0 del furigana o rubi anche in lingua italiana, per i nomi delle caste dei guerrieri e delle loro armature, scrivendo i nomi \"Saint\", \"Specter\" e \"Cloth\" sopra le traduzioni letterali degli ideogrammi dei nomi."}
{"id": "1083022", "revid": "599013", "url": "https://it.wikipedia.org/wiki?curid=1083022", "title": "Maurizio Peccarisi", "text": "Carriera.\nClub.\nNato a Bordighera ma cresciuto a Milazzo, inizia l'attivit\u00e0 nella per poi passare al Giulianova ed all'Ancona, con la quale conquister\u00e0 una promozione in Serie B, a cui segue una sfortunata parentesi ad Arezzo.\nTrasferitosi al Cesena diventa uno dei punti di forza della squadra romagnola, contribuendo notevolmente all'atteso ritorno in Serie B, ragion per cui il Torino decide di acquistarlo. Qui si distingue positivamente e contribuisce all'atteso ritorno del \"Toro\" in Serie A che per\u00f2 non avviene a causa dei numerosi debiti emersi dalle ultime gestioni, la societ\u00e0 di conseguenza fallisce.\nA seguito del fallimento il giocatore viene tesserato dalla che lo cede al nel gennaio del 2006.\nIl 10 luglio del 2008 ha firmato un contratto triennale con la .\nIl suo primo gol con i granata nella trasferta col Ravenna.\nIl 21 luglio 2011 subisce lo svincolo d'ufficio a seguito dell'esclusione del club campano dai campionati, il 12 agosto 2011 viene ingaggiato dall' dopo 10 giorni di prova. Esordisce in Coppa Italia con la sua nuova squadra il 14 agosto nel vittorioso incontro contro il Taranto mentre in campionato il 27 nella sconfitta casalinga contro il Torino.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. Il 13 agosto sottoscrive in contratto annuale con l', neopromosso in Serie B. Dopo un breve periodo ancora da svincolato, il 15 settembre 2014 scende di categoria, in Lega Pro firmando per un anno col Pordenone.\nStatistiche.\nPresenze e reti nei club.\n\"Statistiche aggiornate al 17 maggio 2014.\""}
{"id": "1083023", "revid": "486946", "url": "https://it.wikipedia.org/wiki?curid=1083023", "title": "Unione dei Democratici per l'Europa", "text": ""}
{"id": "1083024", "revid": "125070464", "url": "https://it.wikipedia.org/wiki?curid=1083024", "title": "Dario Baccin", "text": "Carriera.\nGiocatore.\nCresce nelle giovanili della Juventus, talvolta allenandosi con la prima squadra senza disputarvi tuttavia alcuna partita ufficiale; nell'estate 1996 viene ceduto al , in Serie B, dove nella stagione 1996-1997 totalizza 28 presenze e nessuna rete.\nNella stagione successiva rimane in Serie B passando al Chievo; qui segna anche la prima rete nella serie cadetta. Dopo una stagione si trasferisce alla dove rimane per un biennio. Nel settembre 2000 viene acquistato dal Napoli in compartecipazione con la Juventus: \u00e8 proprio contro i bianconeri che debutta in Serie A il successivo 30 settembre, in occasione della partita Napoli-Juventus (1-2). I partenopei retrocedono in Serie B al termine della stagione e Baccin decide di rimanere un'altra stagione in maglia azzurra, dove Il suo campionato finisce all'ultima giornata del girone di andata, \nNella stagione 2002-2003 approda in Libia tra le file dell'Al-Ittihad: dopo aver firmato il contratto, L'esperienza termina senza presenze ufficiali, e nel gennaio 2003 torna in Italia per giocare nel Taranto, in Serie C1.\nNella stagione 2003-2004 viene invece acquistato dall' in Serie A, dove gioca mezza stagione per poi venire acquistato dall' a gennaio.\nNell'estate 2004 passa al : con i romagnoli ottiene subito la promozione dalla Serie C1 alla Serie B. Dopo il quinto posto finale della stagione 2006-2007 si trasferisce al Treviso, rimanendo in Veneto per due anni.\nNel luglio 2009 ritorna al Rimini, per quello che \u00e8 il suo ultimo anno di calcio giocato, concluso con la semifinale play-off persa contro il Verona.\nDirigente.\nRitiratosi dall'attivit\u00e0 agonistica, Baccin rimane nel mondo del calcio e il 2 dicembre 2010 consegue a Coverciano il diploma per direttore sportivo con il voto di 110/110.\nDal febbraio 2011 ricopre il ruolo di osservatore per il , rimanendo con il club toscano fino alla stagione 2011-2012.\nIl 26 giugno 2012 assume gli incarichi di direttore dell'area tecnica e responsabile del settore giovanile del , agli ordini del direttore generale dell'area sportiva Giorgio Perinetti. Durante il periodo in quesitone sono emersi diversi giocatori divenuti professionisti: Accursio Bentivegna, Luca Fiordilino, Edoardo Goldaniga, Antonino La Gumina, Simone Lo Faso, Cephas Malele, Giuseppe Pezzella, Roberto Pirrello e Marco Toscano.\nDal 2 luglio 2017 assume la carica di vicedirettore sportivo dell'."}
{"id": "1083026", "revid": "125933346", "url": "https://it.wikipedia.org/wiki?curid=1083026", "title": "Chiesa dei Santi Marco e Andrea a Nilo", "text": "La chiesa dei Santi Marco e Andrea a Nilo \u00e8 una delle chiese barocche di Napoli; \u00e8 ubicata in via Paladino.\nStoria.\nL'edificio sorse nel VI secolo con il nome di San Marco ad Diaconam e vi era la residenza del suddiacono regionario e rettore del patrimonio di San Pietro in Campania, incaricato anche di riscuotere le rendite e di curare i diritti papali nel Ducato di Napoli.\nTra il VII secolo e il IX secolo la chiesa venne decorata con mosaici ed avvenne la fondazione di un monastero di monache costantinopolitane dedicato a santa Maria del Percejo, con la fondazione successiva di un ospedale.\nTra il XII secolo e il XIII secolo divenne la sede per la deliberazione dei prezzi per i generi alimentari, mentre nell'anno 1300 le suore vennero trasferite nell'appena costruito convento di Santa Maria Donnaromita.\nAlla fine del Cinquecento venne ceduta alla Comunit\u00e0 dei tavernari (osti) ed infine l'edificio rimaneggiato nel XVIII secolo in chiave barocca; dopo il terremoto del 1980 fu restaurata dall'architetto Adriano De Rose e poi fu chiusa al culto.\nOggi la chiesa \u00e8 aperta al culto e ospita la comunit\u00e0 della Chiesa ortodossa rumena.\nDescrizione.\nLa facciata \u00e8 a due ordini sovrapposti, raccordati mediante esuberanti volute che si arricciano verso l'esterno; al centro si apre un prezioso portale in piperno, stucco e marmo con in mezzo un tondo con le sculture dei santi titolari, mentre al secondo ordine si trova un finestrone rettangolare decorato da stucchi.\nL'interno, a navata unica con una cappella per lato, \u00e8 buio a causa della chiusura di un lato finestrato per la presenza di un fabbricato alquanto recente, prospiciente su piazzetta Nilo. Le decorazioni in stucco interne sono tardobarocche e sull'altare in marmi policromi era presente una tela di Francesco Curia che raffigurava nuovamente i santi titolari (opportunamente trasferita, come le altre opere d'arte ivi custodite).\nDietro al pregevole altare \u00e8 conservato un sarcofago cristiano risalente al VI secolo e utilizzato da santa Candida le cui spoglie sono state traslate nella vicina chiesa di Sant'Angelo a Nilo."}
{"id": "1083031", "revid": "78273", "url": "https://it.wikipedia.org/wiki?curid=1083031", "title": "Chiesa di Santa Maria dei Pignantelli", "text": ""}
{"id": "1083032", "revid": "117113504", "url": "https://it.wikipedia.org/wiki?curid=1083032", "title": "Tag (firma)", "text": "Il tag \u00e8 il nome in codice che graffitisti (in inglese \"writers\"), \"MC\" e \"breakers\" usano per distinguersi. Nella cultura hip hop \u00e8 utilizzata al posto del nome e definisce non solo una data persona, ma anche il suo modo di fare o un lato caratteristico. Il \"tag\" di un \"writer\" \u00e8 essenziale, identifica l'artista in maniera inequivocabile e lo distingue dagli altri. L'attivit\u00e0 di marcare una superficie con una \"tag\" viene chiamata tagging. Per tag bombing (letteralmente \"bombardamento di tag\") s'intende la riproduzione del proprio \"tag\" su vasta scala in una determinata area di un centro urbano.\nIl \"tag\" pu\u00f2 rappresentare anche un segno di riconoscimento tra gruppi. Pi\u00f9 \"writer\" o \"MC\" che si incontrano possono decidere di firmarsi tutti con un unico \"tag\", in modo da farsi riconoscere come gruppo (\"crew\"). Il proprietario di un \"tag\" talvolta pu\u00f2 scegliere di farsi riconoscere personalmente \"indossando\" il proprio \"tag\", per esempio in forma di ciondolo, tatuaggio, scritta su una T-shirt e cos\u00ec via.Il primo \"tag\" della storia \u00e8 stata realizzata da Cornbread a Filadelfia nel 1967.\nParticolarit\u00e0.\nAnche gli esponenti del graffitismo americano facevano uso di \"tag\", ad esempio la \"tag\" di Keith Haring era il cosiddetto \"radiant child\" e quella di Jean-Michel Basquiat la corona.\nLe tag sono utilizzate anche per marcare territori appartenenti a una gang, infatti non \u00e8 raro trovarne in quartieri malfamati come \"South Beach\", San Francisco."}
{"id": "1083033", "revid": "78273", "url": "https://it.wikipedia.org/wiki?curid=1083033", "title": "Chiesa di Santa Maria Assunta dei Pignantelli", "text": ""}
{"id": "1083040", "revid": "1305772", "url": "https://it.wikipedia.org/wiki?curid=1083040", "title": "Al Green", "text": "Biografia.\nEsordio.\nGreen nacque a Forrest City, in Arkansas. Sesto di dieci figli di un mezzadro, inizi\u00f2 a cantare a nove anni con alcuni dei suoi fratelli in un quartetto gospel, \"The Greene Brothers\". Solo alcuni anni dopo, lavorando da solista, elimin\u00f2 la \"e\" dal suo cognome. Durante la met\u00e0 degli anni cinquanta i fratelli continuarono a cantare nelle chiese della Louisiana fino a quando la famiglia non si trasfer\u00ec a Grand Rapids, in Michigan. Impresario del gruppo era il padre degli stessi Greene, animato da un certo fanatismo religioso, tanto che, dopo aver sorpreso Albert ad ascoltare \"Baby Workout\" di Jackie Wilson, decise di espellerlo dal gruppo. In realt\u00e0 il vero idolo di Al Green era il reverendo Claude Jetter, al quale si \u00e8 poi ispirato per molte interpretazioni nell'uso \"drammatico\" del falsetto.\nDopo essere passato alla musica \"secolare\", durante la \"high school\" form\u00f2 un gruppo chiamato \"Al Greene &amp; the Creations\". Curtis Rogers e Palmer James, due membri delle Creations, crearono un'etichetta indipendente chiamata \"Hot Line Music Journal\". Nel 1967, sotto il nuovo nome di \"Al Greene &amp; the Soul Mates\", la band registr\u00f2 \"Back Up Train\" e lo fece uscire sotto la \"Hot Line Music\"; la canzone divenne un successo dell'R&amp;B. I singoli successivi del gruppo non andarono bene come il primo. Green contatt\u00f2 il leader di una band, Willie Mitchell della Hi Records di Memphis, in Tennessee, e questi decise di scritturarlo come voce per uno show in Texas in cui suonava la sua band.\nAscesa e notoriet\u00e0.\nMitchell prevedeva un'imminente notoriet\u00e0 per Green, e lo spron\u00f2 a trovare una propria identit\u00e0 musicale cercando di non imitare i suoi beniamini, come il gi\u00e0 citato Jackie Wilson, o come Wilson Pickett, James Brown e Sam Cooke. L'uscita dell'album \"Green Is Blues\", primo per la Hi Records di Green, gli consent\u00ec di mostrare la sua voce potente ed espressiva, grazie anche agli arrangiamenti simili a quelli di Mitchell. L'LP successivo, \"Al Green Gets Next to You\" del '70, fu un successo e ricevette quattro dischi d'oro per il nuovo talento di Green come vocalist e come compositore. \"Let's Stay Together\" del '72 arriv\u00f2 prima nella Billboard Hot 100 e rimane il suo brano-simbolo. Grande successo ottenne anche \"I'm Still in Love with You\", dello stesso anno. La traccia principale di \"Let's Stay Together\" fu poi usata nel 1994 nel film \"Pulp Fiction\" di Quentin Tarantino. \"Call Me\" fu un successo di critica e pubblico; \u00e8 uno degli album oggi pi\u00f9 amati. \"Al Green Explores Your Mind\" del 1974 conteneva la canzone \"Take Me to the River\", della quale poi i Talking Heads eseguirono una cover nel loro secondo album.\nConversione.\nIl 18 ottobre 1974, la fidanzata di Green, Mary Woodson, vers\u00f2 su di lui dei fiocchi d'avena bollenti mentre si faceva la doccia perch\u00e9 Green aveva rifiutato la sua proposta di matrimonio. Questo caus\u00f2 delle ustioni di secondo grado alla sua schiena, allo stomaco e ad un braccio. In seguito la ragazza si suicid\u00f2 nella stanza adiacente. Profondamente scosso, Green si convert\u00ec al Cristianesimo e divenne un pastore ordinato della Full Gospel Tabernacle di Memphis, nel 1976. Continuando a registrare R&amp;B, Green vide le sue vendite iniziare a crescere e i critici sempre pi\u00f9 aspri nei suoi confronti.\n\"The Belle Album\" del 1977 venne acclamato dalla critica ma non ricevette abbastanza attenzione dal pubblico. Nel 1979, Green venne ferito mentre suonava, e interpret\u00f2 l'incidente come un messaggio da Dio. Si concentr\u00f2 dunque verso la chiesa e torn\u00f2 ai canti gospel, apparendo nel 1982 con Patti Labelle nel musical teatrale a Broadway \"Your Arms Too Short to Box with God\". Il suo primo album gospel fu \"The Lord Will Make a Way\". Dal 1981 al 1989, Green registr\u00f2 una serie di canzoni gospel, guadagnando otto Grammy per la \"miglior performance da gospel\". Nel 1984 il regista Robert Mugge realizz\u00f2 un film documentario, \"Gospel According to Al Green\", che includeva interviste sulla sua vita e sequenze riprese nella sua chiesa.\nRitorno all'R&amp;B.\nDopo aver trascorso diversi anni a cantare esclusivamente canti sacri, Green ritorn\u00f2 all'R&amp;B. Prima, realizz\u00f2 un duetto con Annie Lennox, \"Put A Little Love In Your Heart\", che fece da colonna sonora per \"S.O.S. fantasmi\", un film di Richard Donner, con Bill Murray. Nel 1989 Green si mise in affari con il produttore discografico Arthur Baker per comporre il successo internazionale \"The Message Is Love\". Nel 1994 realizz\u00f2 un altro duetto con il cantante country Lyle Lovett: \"Funny How Time Slips Away\" univa elementi della musica country con l'R&amp;B, e gli fece guadagnare il nono Grammy, questa volta nella categoria pop.\nIl primo album che escludeva la musica sacra fu \"Your Heart's In Good Hands\", del 1995, sempre ben accolto dalla critica ma distrutto dalla quantit\u00e0 di copie vendute: lo stesso anno, Green entr\u00f2 nella \"Rock and Roll Hall of Fame\".\nNel 2000, Green pubblic\u00f2 \"Take Me to the River\", un libro sulla sua carriera. Ricevette nel 2002 un Grammy alla carriera. Dal 2003 Green realizz\u00f2 un album per la prima volta da tempo non religioso intitolato \"I Can't Stop\", che rappresenta la sua prima collaborazione con Willie Mitchell dopo il singolo \"He's the Light\" del 1985. In seguito, in marzo 2005, pubblic\u00f2 \"Everything's Ok\" come una sorta di seguito a \"I Can't Stop\". Mitchell ha anche lavorato sull'ultimo cd di Green.\nNel 2004, Green venne introdotto all'associazione per la musica gospel della Gospel Music Hall of Fame. Ancora oggi egli continua a fare tourn\u00e9e e a riempire con i suoi concerti il Full Gospel Tabernacle di Memphis, in Tennessee. Sempre nel 2004 la rivista Rolling Stone lo ha collocato al 65\u00ba posto sulla sua lista dei 100 pi\u00f9 grandi artisti di tutti i tempi e nel 2008 lo ha posizionato alla 18\u00aa posizione nella classifica dei 100 migliori cantanti della storia. Nello stesso anno Al Green ha registrato con il batterista dei Roots, Ahmir \"Questlove\" Thompson l'album \"Lay It Down\" per la Blue Note Records."}
{"id": "1083044", "revid": "3831", "url": "https://it.wikipedia.org/wiki?curid=1083044", "title": "Casata dei Patern\u00f2", "text": ""}
{"id": "1083049", "revid": "767487", "url": "https://it.wikipedia.org/wiki?curid=1083049", "title": "Terry Butler", "text": "In passato \u00e8 stato pi\u00f9 volte membro dei Massacre, dei Death (in \"Spiritual Healing\") e dei Six Feet Under.\nCon i Death \u00e8 apparso, assieme al chitarrista Chuck Schuldiner, in un numero della rivista Rock Hard nel dicembre 1991.\nDopo essere entrato nei Six Feet Under, egli disse, per giustificare questa sua scelta: "}
{"id": "1083050", "revid": "838137", "url": "https://it.wikipedia.org/wiki?curid=1083050", "title": "XIII Giochi del Mediterraneo", "text": "I XIII Giochi del Mediterraneo si svolsero dal 13 al 26 giugno 1997 a Bari e vi parteciparono 3473 atleti provenienti da 21 nazioni e 1541 ufficiali di gara. Gli atleti gareggiarono in 25 discipline per un totale di 234 gare e 742 medaglie.\nPer ospitare i Giochi vennero stanziati dallo Stato italiano 50 miliardi di lire spesi per lo pi\u00f9 per il riammodernamento e la realizzazione di strutture sportive. L'ospitalit\u00e0 venne garantita da 21 alberghi sparsi in tutta la regione. Contribuirono alla riuscita dell'evento circa tremila volontari. I giornalisti accreditati a seguire l'evento furono circa 800.\nDurante il periodo dei Giochi il Comitato Organizzatore diede vita ad un quotidiano gratuito distribuito a Bari, intitolato \"Mediterranean News\", che pubblicava le notizie relative allo svolgimento delle gare, i risultati e alcune pagine culturali riguardanti i Paesi mediterranei. Tutti gli articoli erano scritti in italiano, inglese e francese. In precedenza la stessa testata era stata pubblicata prima trimestralmente e poi mensilmente con articoli anche in lingua araba (prima iniziativa nel suo genere presa da un paese occidentale). Il direttore responsabile era Dionisio Ciccarese, responsabile dell'Area di Comunicazione di Bari '97.\nProgramma.\nDiscipline sportive.\nAi Giochi del Mediterraneo di Bari 1997 si disputarono gare nei seguenti sport:\nCerimonie.\nLa cerimonia d'apertura si svolse nello Stadio San Nicola di Bari alla presenza di circa 35\u00a0000 persone. Lo spettacolo centrale era centrato sul tema \"Il Viaggio di Ulisse\". La cerimonia comprese anche l'esibizione di vari artisti in rappresentanza del proprio Paese: Al Bano per l'Italia, Miguel Bos\u00e9 per la Spagna, Khaled per l'Algeria, Demis Roussos per la Grecia e gli Energypsy per la Francia. A conclusione della cerimonia venne organizzato un concerto di Antonello Venditti.\nLa manifestazione venne ufficialmente aperta dal Presidente della Repubblica Oscar Luigi Scalfaro che pronunci\u00f2 il discorso inaugurale ricevendo in seguito la prima medaglia dei Giochi dal sindaco della citt\u00e0 di Bari Simeone Di Cagno Abbrescia.\nCome tradizione ogni Paese port\u00f2 un'anfora contenente l'acqua del proprio mare; le acque del Mediterraneo cos\u00ec raccolte vennero poi riunite in un unico contenitore per simboleggiare l'unione pacifica dei Paesi che si affacciano sul \"mare nostrum\".\nSedi di gara.\nLe competizioni sportive dei XIII Giochi del Mediterraneo si sono svolte sia a Bari sia in altre localit\u00e0 della Puglia.\nEventi correlati.\nDurante la manifestazione il comune di Bari organizz\u00f2 una \"Festa D'Estate\", che coinvolse la cittadinanza e il pubblico accorso in citt\u00e0 per i Giochi, durante la quale si esibirono, tra gli altri, Alex Baroni, i Dirotta su Cuba, Leone Di Lernia, Uccio De Santis, Patty Pravo, Anna Oxa, Toti e Tata e Franco Califano."}
{"id": "1083052", "revid": "75447", "url": "https://it.wikipedia.org/wiki?curid=1083052", "title": "Scizor Sister", "text": ""}
{"id": "1083054", "revid": "72811", "url": "https://it.wikipedia.org/wiki?curid=1083054", "title": "Leifang", "text": ""}
{"id": "1083060", "revid": "156881", "url": "https://it.wikipedia.org/wiki?curid=1083060", "title": "Phylloxera vastatrix", "text": ""}
{"id": "1083062", "revid": "62244", "url": "https://it.wikipedia.org/wiki?curid=1083062", "title": "Aker (divinit\u00e0)", "text": "Aker (anche Akar o Akher) \u00e8 una divinit\u00e0 egizia appartenente alla religione dell'antico Egitto che personificava l'orizzonte.\nAker era spesso raffigurato dal simbolo\nN27 3\u1e33t - akhet\naffiancato da due leoni detti \"Sef\" e \"Duau\", rispettivamente \"ieri\" e \"oggi\" in antico egizio.\nAttraverso le \"porte di Aker\" il sole entrava, ogni sera, nella galleria che attraversava il mondo sotterraneo per tornare a sorgere il mattino seguente.\nDescrizione.\nInizialmente Aker era rappresentato con il torso di un leone sdraiato con la bocca spalancata. Successivamente venne rappresentato come due torsi di leone uniti, che guardano in direzioni opposte. \nDal Medio Regno in poi, Aker viene rappresentato come una coppia di leoni gemelli, uno chiamato \"Duaj\", ieri, e l'altro \"Sefer\", domani. Per questo motivo Aker era chiamato \"Colui che guarda avanti e dietro\". Quando rappresentato come una coppia di leoni, il simbolo geroglifico per l'orizzonte e un disco del sole erano inseriti fra i due animali; i leoni sedevano schiena contro schiena. \nIn tempi successivi, Aker pu\u00f2 anche apparire come due torsi di sfinge uniti fra di loro.\nCulto.\nAker appare per la prima volta durate la prima dinastia, sotto i faraoni Hor Aha e Djer. Una tavoletta decorativa non completa, trovata nella tomba di Djer a Abido, mostra Aker che divora tre cuori. Il sito del principale luogo di culto di Aker \u00e8 per\u00f2 sconosciuto.\nIl suo primo ruolo all'interno della mitologia \u00e8 descritto per la prima volta nei famosi Testi delle Piramidi di Teti.\nMitologia.\nInizialmente Aker era descritto come uno degli dei della terra, guardiano del \"cancello per il luogo lontano\". Proteggeva il re deceduto dai tre serpenti demoniaci \"Hemtet\", \"Iqeru\" e \"Jagw\". Seppellendo il re deceduto, Aker sigillava il morto, riparandolo dal respiro velenoso dei serpenti demoniaci.\nUn'altra divinit\u00e0 della terra, che si univa al lavoro di Aker, era Geb, motivo per cui le divinit\u00e0 erano spesso connesse.\nIn altri incantesimi e preghiere, Aker \u00e8 connesso con Set, e anche identificato con il suo animale. Questo \u00e8 interessante, perch\u00e9 Set \u00e8 descritto come una divinit\u00e0 del vento, non della terra. \nNei Testi delle Bare del periodo del Medio Regno, Aker sostituisce il dio Kherty, diventando il traghettatore di Ra sulla sua barca notturna. Aker protegge il dio del sole durante i suoi viaggi notturni attraverso le caverne dell'aldil\u00e0. Nel Libro dei Morti, Aker d\u00e0 alla luce il dio Khepri, il giovane sole nascente, in forma di scarabeo, dopo che Aker ha trasportato il sarcofago di Khepri attraverso le grotte dell'aldil\u00e0.\nIn altre scene ambientate nell'aldil\u00e0, Aker trasporta la barca notturna di Ra, e, durante il suo viaggio, gli viene chiesto di nascondere il cadavere di Osiride sotto al suo grembo, mentre viene protetto dal dio Geb.\nIn diverse inscrizioni, murali e rilievi, Aker era connesso con l'orizzonte del Nord e dell'Ovest, formando con il suo corpi un ponte mitologico fra i due orizzonti. Alcuni testi dei sarcofagi, dalle tombe di Ramses IV, Djedkhonsuiusankh e Pediamenopet descrivono come il dio del sole Ra viaggia attraverso l'aldil\u00e0 come \"Apopi che attraversa la pancia di Aker dopo che era stato tagliato da Set\". In questo caso, Aker sembra una rappresentazione stessa dell'aldil\u00e0."}
{"id": "1083064", "revid": "156881", "url": "https://it.wikipedia.org/wiki?curid=1083064", "title": "Viteus vitifoliae", "text": ""}
{"id": "1083065", "revid": "156881", "url": "https://it.wikipedia.org/wiki?curid=1083065", "title": "Viteus vitifolii", "text": ""}
{"id": "1083068", "revid": "1543377", "url": "https://it.wikipedia.org/wiki?curid=1083068", "title": "Felice Musazzi", "text": "Biografia.\nLa vita e gli esordi.\nFelice Musazzi nacque a San Lorenzo, frazione di Parabiago, da padre tranviere e madre operaia. Terminati gli studi, trov\u00f2 lavoro nell'azienda metalmeccanica Franco Tosi. Gi\u00e0 in questi primi anni manifest\u00f2 una spiccata tendenza alla recitazione, ma allo scoppio della seconda guerra mondiale part\u00ec per il fronte orientale e venne fatto prigioniero in Russia. Solo dopo diversi anni di prigionia riusc\u00ec a tornare in Italia ed a riprendere il proprio lavoro alla Franco Tosi.\nNell'immediato dopoguerra decise di costituire insieme a Tony Barlocco e Renato Lombardi una compagnia teatrale all'oratorio di Legnanello (quartiere di Legnano) che fu denominata I Legnanesi. In questi anni negli oratori della Diocesi di Milano era vietata la partecipazione di attrici donne e quindi i tre decisero di recitare i loro spettacoli \"en travesti\". Infatti, essendoci solo interpreti uomini, e dovendo recitare anche ruoli femminili, i tre attori, per poter recitare le loro commedie, dovettero necessariamente travestirsi.\nL'ambientazione tipica delle loro commedie era la corte lombarda, all'interno della quale ruotano le vicende della famiglia \"Colombo\". Questo nucleo familiare era formato da \"Teresa\" (cio\u00e8 la donna di cortile interpretata da Musazzi), \"Mabilia\" (la figlia maggiorenne e da sempre \"zitella\" rappresentata da Tony Barlocco) e \"Giovanni\" (il marito di Teresa interpretato da Luigi Cavalleri). Oltre ai tre componenti della famiglia Colombo, era presente anche \"Chetta\", ovvero una delle donne del cortile nonch\u00e9 antagonista di Teresa, che in origine era interpretata da Renato Lombardi. Tony Barlocco, nel primo spettacolo, non interpretava ancora il ruolo che gli avrebbe consegnato la celebrit\u00e0, ovvero quello di Mabilia, bens\u00ec quello secondario di un garzone.\nL'idea vincente fu quella di raccontare alla gente le storie di paese, del quotidiano, con le loro gioie e i loro dispiaceri, caratteristica che rese unico il gruppo e gli consent\u00ec di riscuotere un notevole successo tra il pubblico. Musazzi, oltre a recitare, scriveva anche i testi delle commedie.\nFelice Musazzi partecip\u00f2 attivamente al palio di Legnano: ricopr\u00ec la carica di capitano della contrada Legnarello dal 1967 al 1969 e quella di gran priore nel 1972.\nI Legnanesi.\nIl primo spettacolo della compagnia de I Legnanesi, dal titolo \"E un d\u00ec nacque Legnarello\", and\u00f2 in scena nel l'8 dicembre 1949 nel teatro dell'oratorio di Legnanello. La compagnia cambi\u00f2 quindi il proprio nome in \"Compagnia Dialettale Legnanese\" e inizi\u00f2 a perfezionare i temi, i personaggi e le battute, dando vita alla prima commedia importante dal titolo \"Sem nass\u00f9 per pat\u00ec\". Il primo spettacolo importante - per il successo che ebbe tra il pubblico - fu quello recitato al Teatro Villoresi di Monza nel 1955, mentre il vero primo grande successo fu quello conquistato al Teatro Odeon di Milano nel 1958. Dopo questi spettacoli per I Legnanesi fu un successo crescente, sia di pubblico che di critica. La compagnia inizi\u00f2 anche ad esibirsi fuori dalla Lombardia ricevendo plausi da vari personaggi dello spettacolo come Luchino Visconti, Federico Fellini e Wanda Osiris. In particolare Giorgio Strehler, riferendosi a Musazzi, disse \"Peccato che la pi\u00f9 grande attrice italiana sia un uomo\".\nIn questo contesto Musazzi e Barlocco debuttarono sul grande schermo grazie ad una partecipazione nel film \"Splendori e miserie di Madame Royale\" di Vittorio Caprioli e con Ugo Tognazzi (1970), dove interpretavano il ruolo di due travestiti. Per Musazzi per\u00f2 non fu un esordio dato che aveva gi\u00e0 recitato nel film \"Rocco e i suoi fratelli\" di Luchino Visconti (1960).\nNel 1986 mor\u00ec Tony Barlocco e Musazzi, che era tentato dal ritiro dalle scene, decise di riproporre gli spettacoli senza Mabilia. Il pubblico, infatti, chiedeva insistentemente il ritorno sul palco della famiglia Colombo. L'ultima commedia preparata da I Legnanesi, \"Va l\u00e0 tramvai\" (1988), non and\u00f2 per\u00f2 in scena a causa dei problemi di salute di Musazzi. All'attore era infatti stato diagnosticato un tumore alla gola. Nel giugno del 1989 fu colpito da paresi e il 4 agosto 1989 si spense a Legnano; venne sepolto nel cimitero monumentale della citt\u00e0 del Carroccio.\nA Legnano gli sono stati intitolati una via del centro cittadino ed un monumento. Quest'ultimo, in particolare, rappresenta una grande maschera bronzea con il volto della \"Teresa\".\nGli spettacoli teatrali.\nIl repertorio della compagnia comprendeva gli spettacoli:"}
{"id": "1083071", "revid": "262457", "url": "https://it.wikipedia.org/wiki?curid=1083071", "title": "Acher", "text": ""}
{"id": "1083077", "revid": "36426", "url": "https://it.wikipedia.org/wiki?curid=1083077", "title": "Palazzina dei Servi", "text": ""}
{"id": "1083081", "revid": "33689", "url": "https://it.wikipedia.org/wiki?curid=1083081", "title": "Alien Breed 3D", "text": "Alien Breed 3D \u00e8 uno sparatutto in prima persona, quarto gioco della serie \"Alien Breed\" di Team17, una serie di sparatutto a tema fantascientifico. \u00c8 stato pubblicato nel 1995 da Ocean Software per i sistemi Amiga.\nTeam17 ha reso il codice sorgente di \"Alien Breed 3D\" disponibile gratuitamente nel marzo 1997. Hanno pubblicato il codice sorgente del sequel, \"\", su un CD allegato alla rivista \"Amiga Format\" e, sebbene non menzionato nella rivista, anche il codice sorgente di \"Alien Breed 3D\" \u00e8 stato incluso nel CD.\nModalit\u00e0 di gioco.\n\"Alien Breed 3D\" \u00e8 uno sparatutto in prima persona. Il gioco ha mappe di profondit\u00e0 variabile con piattaforme e piani sopra gli altri, cosa di cui il motore di Doom non era capace.\nCritica.\nIl gioco \u00e8 stato classificato come il 12\u00b0 miglior gioco di tutti i tempi da \"Amiga Power\". "}
{"id": "1083082", "revid": "729019", "url": "https://it.wikipedia.org/wiki?curid=1083082", "title": "Gossamer Albatross", "text": "Il Gossamer Albatross \u00e8 un velivolo a propulsione umana costruito dall'ingegnere aeronautico Paul B. MacCready. Il 12 giugno 1979 ha attraversato il canale inglese della Manica, vincendo il secondo Premio Kremer.\nIl velivolo era spinto attraverso l'uso di pedali che azionavano un'elica a due pale e che permetteva un volo fino ad un massimo di met\u00e0 dell'apertura alare, in quanto prodotto tramite effetto suolo. Pilotato dal ciclista non professionista Bryan Allen, il Gossamer Albatross percorse 38,5 km in 2 ore e 49 minuti, raggiungendo la velocit\u00e0 massima di 29 km/h ad un'altezza media di 1,5 metri.\nStoria.\nSviluppo.\nIl velivolo venne progettato e costruito dal team guidato da Paul B. MacCready, un noto ingegnere aeronautico statunitense che, prima del Gossamer Albatross, aveva gi\u00e0 costruito un altro velivolo a propulsione umana: il Gossamer Condor, conquistandosi il primo Premio Kremer il 23 agosto 1977, completando un percorso di volo \"ad otto\".\nIl team di MacCready ha costruito due Albatross: l'aereo di riserva \u00e8 stato testato congiuntamente dai laboratori della NASA Langley e Dryden in un programma di ricerca svolto nel 1980.\nL'aereo di riserva venne testato nell'autodromo di Houston, il primo volo \"indoor\" controllato nella storia dei mezzi a propulsione umana. L'Albatross II \u00e8 esibito attualmente al Museo del Volo di Seattle. Il velivolo utilizzato nella traversata della Manica \u00e8 esposto invece allo Smithsonian. Un'ulteriore versione europea \u00e8 conservata al Deutsches Museum di Monaco.\nVarianti ad energia solare.\nUn successore dell'Albatross fu il Gossamer Penguin del 1980, che sfruttava l'energia solare. La struttura \u00e8 stata realizzata dal team di MacCready per tentare il terzo attraversamento della Manica. La maggior parte dei suoi parametri erano \u00be delle dimensioni del Gossamer Albatross. Esso era stato concepito come alternativa pi\u00f9 veloce (in quanto pi\u00f9 potente) a quest'ultimo nel caso fosse stato precluso il successo nella traversata al pi\u00f9 lento Albatross.\nNonostante fosse fragile e poco pratico, il Penguin apr\u00ec la strada ad un velivolo pi\u00f9 evoluto, il Solar Challenger (letteralmente lo \"sfidante solare\"). Il Solar Challenger aveva un'apertura alare di 14,7 metri e il peso di 90 kg. Le sue ali erano ricoperte da ben 16\u00a0128 celle fotovoltaiche, per un totale di 2\u00a0600 Watt di potenza utile. Il Solar Challenger era capace di raggiungere un'altitudine di 3\u00a0660 metri e nel luglio 1981 comp\u00ec un volo di 262 km da Parigi a Manston, nel Regno Unito.\nDescrizione tecnica.\nL'aereo ha una configurazione insolita, usando lo stabilizzatore davanti alla cabina del pilota, come nel Flyer dei Fratelli Wright. Il Gossamer Albatross era costituito da un telaio in fibra di carbonio, con la struttura alare in polistirene espanso. L'intera struttura alare era avvolta da una sottile pellicola trasparente di PET. Il peso a vuoto della struttura era di soli 32 kg, nonostante il peso lordo del velivolo per la traversata della Manica fosse di oltre 100 kg. Il velivolo era dotato di ali molto lunghe per il sostenimento in aria, simili a quelle degli alianti, in modo da utilizzare la minima potenza necessaria per decollare. Una volta in volo, la potenza necessaria era di 200 Watt, sebbene la minima turbolenza poteva rendere questo valore pi\u00f9 elevato.\nEsemplari attualmente esistenti.\nI due Albatross costruiti sono conservati ed esposti presso due strutture museali in territorio statunitense.\nIl primo Albatross costruito, l'esemplare utilizzato per oltrepassare la Manica in volo, \u00e8 visibile al pubblico presso lo Steven F. Udvar-Hazy Center, sezione dello Smithsonian National Air and Space Museum situata in prossimit\u00e0 dell'Aeroporto Internazionale di Washington-Dulles.\nL'Albatross II \u00e8 situato nelle strutture del Museum of Flight presso l'aeroporto Internazionale di King County, nello stato di Washington."}
{"id": "1083083", "revid": "15756", "url": "https://it.wikipedia.org/wiki?curid=1083083", "title": "Albero ished", "text": "L'albero Ished era una pianta che compariva nella mitologia egizia\ni-N37:D46-M1 i\u0161d\nIdentificato con la Balanites aegyptiaca, arbusto del deserto che produce frutti zuccherini, trova riferimenti nel Libro dei morti e nella formula 335 dei testi dei sarcofagi secondo i quali cresceva nel mondo degli dei.\nSulle sue foglie il dio Thot, insieme a Seshat, scriveva i nomi dei sovrani. Il suo culto era legato alla localit\u00e0 di Eliopoli\nBibliografia.\nMario Tosi. \"Dizionario enciclopedico delle divinit\u00e0 dell'antico Egitto\". Ananke, Torino 2004 - ISBN 88-7325-064-5"}
{"id": "1083084", "revid": "1711941", "url": "https://it.wikipedia.org/wiki?curid=1083084", "title": "Sintir", "text": "Il sintir (o guimbr\u00ec o gambr\u00ec, gembr\u00ec, guembr\u00ec, gumbr\u00ec) \u00e8 uno strumento a corde pizzicate della tradizione musicale dei popoli Gnawa. \n\u00c8 diffuso infatti soprattutto nei paesi arabi del Nordafrica, in particolare in Maghreb ma proviene originariamente dalla Guinea in cui ne troviamo traccia nella variante del N'goni.\nLo strumento \u00e8 accompagnato da un grosso tamburo, dalle Karkabet, grosse nacchere di metallo e dal canto. Viene suonato dal Maalem, dal maestro della confraternita, per guidare e accompagnare la trance dei devoti durante i riti notturni chiamati \"derdeba\" o \u201clila\u201d. \u00c8 perci\u00f2 uno strumento che svolge funzioni di tipo terapeutico e religioso al tempo stesso.\n\u00c8 composto da un manico rotondo, a volte tornito appositamente, e decorato con motivi ornamentali policromi e da una cassa di risonanza a forma trapezoidale la cui tavola di risonanza \u00e8 ricoperta da pelle bovina. \nQuesta struttura misura dai 10 ai 15 centimetri di lunghezza circa, a volte pu\u00f2 essere costituita da una corazza di tartaruga. \nLo strumento \u00e8 corredato di tre corde (tradizionalmente in cuoio, oggi si utilizza spesso il filo da pesca in nylon) fissate da piccole staffe di legno leggermente arrotondate che producono uno spettro sonoro di frequenze basse."}
{"id": "1083086", "revid": "110157", "url": "https://it.wikipedia.org/wiki?curid=1083086", "title": "Prva hrvatska nogometna liga 2001-2002", "text": "La Prva hrvatska nogometna liga 2001-2002, conosciuta anche come 1. HNL 2001-2002, \u00e8 stata l'undicesima edizione della massima serie del campionato di calcio croato, disputata tra il 29 luglio 2001 e il 4 maggio 2002, e conclusa con la vittoria del NK Zagabria, al suo primo titolo.\nCapocannoniere del torneo fu Ivica Oli\u0107 (NK Zagabria), con 21 reti.\nFormula.\nIl numero di squadre partecipanti pass\u00f2 dalle dodici della passata stagione alle sedici di quella attuale e disputarono un girone di andata e ritorno per un totale di 30 partite.\nIn vista di una riduzione del numero delle contendenti le retrocesse in 2.HNL furono quattro mentre l'undicesima e la dodicesima spareggiarono con le prime due della seconda serie.\nLe squadre qualificate alle coppe europee furono sei: la vincente alla UEFA Champions League 2002-2003, la seconda, la terza e la vincitrice della coppa nazionale alla Coppa UEFA 2002-2003 e due ulteriori squadre alla Coppa Intertoto 2002.\nSquadre partecipanti.\nIl ha disputato le partite interne al \"Gradski stadion\" di Sisak.\nClassifica finale.\nLegenda:\nNote:\nSpareggi.\nGli incontri vedono coinvolti : \nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1083090", "revid": "8296973", "url": "https://it.wikipedia.org/wiki?curid=1083090", "title": "Preziosisti", "text": ""}
{"id": "1083091", "revid": "78273", "url": "https://it.wikipedia.org/wiki?curid=1083091", "title": "Mondiali di calcio Corea del Sud e Giappone 2002", "text": ""}
{"id": "1083095", "revid": "466539", "url": "https://it.wikipedia.org/wiki?curid=1083095", "title": "Dito medio", "text": "Il dito medio \u00e8 il terzo dito della mano. \u00c8 posto tra l'indice e l'anulare, e solitamente \u00e8 il dito pi\u00f9 lungo e nell'uomo e nei primati \u00e8 solitamente anche il pi\u00f9 robusto, e quindi quello su cui si fa pi\u00f9 forza per afferrare. Viene anche chiamato il terzo dito, \"digitus medius\", \"digitus tertius\" o \"digitus III\".\nNei paesi occidentali, mostrare il dito medio esteso, c.d. gesto del dito medio, da solo, o a seconda del contesto culturale anche insieme al dito indice (vedere in proposito il gesto delle dita a V), \u00e8 un gesto offensivo e osceno, ampiamente riconosciuto come una forma di insulto.\nIl dito medio \u00e8 spesso utilizzato insieme al pollice per schioccare le dita.\nAnatomia.\nCome tutte le dita \u00e8 formato da tre falangi con due articolazioni proprie pi\u00f9 quella di collegamento all'osso della mano, di un'unghia e pu\u00f2 essere parzialmente coperto di peli."}
{"id": "1083096", "revid": "110157", "url": "https://it.wikipedia.org/wiki?curid=1083096", "title": "Music for Pleasure", "text": "Music for Pleasure \u00e8 il secondo album del gruppo punk rock The Damned ed \u00e8 stato pubblicato il 18 novembre 1977.\nIl disco.\nIl disco \u00e8 stato prodotto da Nick Mason dei Pink Floyd e alla chitarra ha suonato Lu Edmunds, accanto al chitarrista Brian James e al sassofonista Lol Coxhill. \"Music for Pleasure\" \u00e8 stato l'ultimo album studio con Brian James in formazione, e l'ultimo pubblicato con la casa discografica Stiff Records. L'album ha sottolineato l'evoluzione delle semplici strutture delle canzoni ad altre pi\u00f9 complesse, mantenendo comunque il suono punk del loro primo album. La copertina \u00e8 stata disegnata da Barney Bubbles. Molto criticata dalla stampa fu la produzione dei brani ad opera di Mason, accusato di aver smussato fin troppo la potenza e la ruvidezza dello stile originario della band.\nTracce.\nBrani composti da Brian James, eccetto dove indicato.\nFormazione.\nMusicista aggiunto:"}
{"id": "1083099", "revid": "36426", "url": "https://it.wikipedia.org/wiki?curid=1083099", "title": "Via Gino Capponi", "text": "Via Gino Capponi \u00e8 una strada del centro storico di Firenze nella zona nord, tra piazza Santissima Annunziata e piazza Isidoro del Lungo, sui viali di Circonvallazione. Si innestano lungo il suo tracciato: via Laura, via Giuseppe Giusti, via Pier Antonio Micheli, via Venezia, via Gustavo Modena.\nA Firenze esiste un'altra via \"Capponi\", cio\u00e8 via Pier Capponi, non molto distante, ma oltre i viali.\nStoria.\nLa via fu intitolata nel 1876 allo scrittore e politico fiorentino nell'anno della sua morte, in ragione della presenza dell'antico e nobile palazzo della sua famiglia, dove lo stesso Gino Capponi nacque e mor\u00ec. Precedentemente sono attestate le denominazioni di via dell'Orto dei Servi (in ragione delle terre coltivate pertinenti alla basilica della Santissima Annunziata) e quindi di via San Sebastiano, dopo che la famiglia Pucci promosse l'erezione, sul fianco della chiesa, di una grande cappella intitolata al santo.\nLugo la strada avevano sede varie confraternite, prima fra tutte quella dei Santi Crispino e Crespiniano dei Calzolai, in un ambiente dietro l'Annunziata.\nLa via terminava anticamente alle mura con la Postierla dei Servi, una porta secondaria di transito, aperta su richiesta del Generale dei Serviti perch\u00e9 la gente del contado potesse pi\u00f9 facilmente raggiungere il santuario dell'Annunziata.\nDescrizione.\nA lungo caratterizzata dalla presenza delle propriet\u00e0 dei Servi di Maria e delle sedi di numerose Compagnie, \u00e8 oggi una strada segnata da varie sedi universitarie, oltre che da alcuni nobili palazzi, tra i quali il palazzo Capponi Farinola si distingue per dimensioni e armonia di forme. Importanti anche la palazzina de' Servi, tra i pi\u00f9 importanti esempi di architettura neoclassica a Firenze, e il palazzo di San Clemente, dalle articolate forme manieriste.\nLa via \u00e8 punteggiata da importanti giardini: l'orto botanico, che qui ha un accesso di servizio attraverso una cancellata (che sostitu\u00ec il pi\u00f9 antico, ma pi\u00f9 cupo muro di cinta), il giardino privato di palazzo Capponi, con accesso carrabile da via Giusti, e il giardino del palazzo di San Clemente, oggi spoglio ma un tempo ornato della straordinaria fontana Pretoria trasportata a Palermo nel 1573.\nPi\u00f9 avanti la via diventa meno ricca di testimonianze storiche. In fondo alla strada si trova il convento della Capponcina, che oggi confina col giardino della Gherardesca.\nIn via Capponi si trovano il consolato di Bulgaria e quello della Norvegia.\nLapidi.\nSul fianco della basilica della Santissima Annunziata una lapide ricorda gli importanti lavori di ampliamento promossi dalla famiglia Pucci (con la costruzione del loggiato su piazza Santissima Annunziata) e i relativi restauri del 1830:\nTraduzione: \"La famiglia Pucci eresse nell'anno del Signore 1606 e fece restaurare nell'anno del Signore 1830 \".\nSul fianco della chiesa, in doppia copia, due lapidi quasi identiche dei Signori Otto proibiscono di fare sporcizia attorno alla Cappella di San Sebastiano, pena quattro scudi, due tratti di fune e l'imprigionamento:\nUn'altra lapide dei Signori Otto si trova sul palazzo della Crocetta. Sebbene illeggibile, \u00e8 nota da trascrizioni:\nSull'oratorio di San Pierino, sotto uno stemma, un angioletto tiene un cartiglio aperto dove si legge:\nSulla palazzina dei Servi una memoria in latino sulla cessione del palazzo ad uso dell'insegnamento della chimica e data 1887.\nTraduzione: \"Per ampliare la scienza della chimica nell'Ateneo fiorentino degli studi, fu costruito un edificio pi\u00f9 adeguato. 1887.\"\nAl 22 una lapide ricorda la casa di Andrea del Sarto:\nAl 26, sul palazzo Capponi Farinola, si ricordano Gino Capponi e Giuseppe Giusti:\nAl 42 una lapide sulla casa del musicista Giulio Caccini:\nAl numero 25 una targa novecentesca ricorda la casa dove visse e mor\u00ec nel 1915, all'epoca civico 17, l'attore Tommaso Salvini\nche fu uno dei \"Grandi Attori\" del XIX secolo.\nTabernacoli.\nSulla strada si trova un unico tabernacolo al n. 13, sul palazzo di San Clemente, con un bassorilievo in terracotta raffigurante la \"Madonna col Bambino\" e riferibile al XVII secolo. La cornice in pietra serena, con voluite nel coronamento, dovrebbe essere coeva."}
{"id": "1083102", "revid": "1245662", "url": "https://it.wikipedia.org/wiki?curid=1083102", "title": "Medio (dito)", "text": ""}
{"id": "1083103", "revid": "109651", "url": "https://it.wikipedia.org/wiki?curid=1083103", "title": "Alien Breed 2004", "text": ""}
{"id": "1083106", "revid": "253269", "url": "https://it.wikipedia.org/wiki?curid=1083106", "title": "Leonardo Cimino", "text": "Lavor\u00f2 in vari film e in televisione. \u00c8 conosciuto per il ruolo di Abraham Bernstein nella miniserie \"Visitors\" (1983).\nLeonardo Cimino partecip\u00f2 come guest star ad alcuni telefilm americani come \"La citt\u00e0 in controluce\", \"Kojak\", \"Un giustiziere a New York\" e \"Law &amp; Order\"."}
{"id": "1083107", "revid": "1543377", "url": "https://it.wikipedia.org/wiki?curid=1083107", "title": "Hot-link", "text": "Inline linking o hot-link (letteralmente \"collegamento caldo\") \u00e8 uno stratagemma usato nella creazione di siti web nei quali le pagine fanno riferimento ad oggetti che non appartengono al dominio in cui questi vengono visualizzati o usati.\nIn particolare, gli hot-link sono usati con immagini di grosse dimensioni provenienti da altri siti web. Tale procedura comporta un forte sfruttamento del server in cui sono realmente memorizzate e un utilizzo praticamente nullo del server che contiene il sito web visualizzato.\nGli oggetti in hotlinking ovviamente, non essendo sotto la responsabilit\u00e0 di chi gestisce il sito web che li sfrutta, possono variare, sparire, essere rinominati o cambiati all'insaputa di chi li sfrutta. \nInoltre il sito che li fornisce potrebbe sfruttare gli hotlinks per inoculare cookies ai visitatori.\n\u00c8 bene precisare che tale procedura non \u00e8 molto corretta e neppure gradita da molti siti, a tal punto che spesso (nei servizi di hosting gratuito, ad esempio) l'hotlinking pu\u00f2 essere disattivato.\nInoltre, espone il sito vittima di hot-link a possibili conseguenze relative alla violazione di copyright: se infatti ad esempio un sito europeo pubblica una immagine libera da copyright in Europa ma non negli USA, e questa viene poi riprodotta da un sito USA tramite hot-link, il responsabile del sito europeo sar\u00e0 ritenuto responsabile della violazione del copyright su territorio statunitense.\nCollegamento in linea e HTTP.\nLa tecnologia alla base del World Wide Web, il protocollo HTTP (Hypertext Transfer Protocol), non fa alcuna distinzione di tipi di collegamenti: tutti i collegamenti sono funzionalmente uguali. Le risorse possono trovarsi su qualsiasi server in qualsiasi posizione.\nQuando si visita un sito Web, il browser scarica prima il contenuto testuale sotto forma di un documento HTML. Esso pu\u00f2 richiedere l'elaborazione di altri file HTML, immagini, script e / o fogli di stile. Questi file possono contenere tag codice_1 che forniscono gli URL che consentono la visualizzazione delle immagini sulla pagina. Il codice HTML generalmente non specifica un server, il che significa che il browser web dovrebbe utilizzare lo stesso server del codice genitore (codice_2). Consente inoltre URL assoluti che fanno riferimento a immagini ospitate su altri server ( codice_3).\nQuando un browser scarica una pagina HTML contenente tale immagine, il browser contatter\u00e0 il server remoto per richiedere il contenuto dell'immagine.\nTipologie di link in linea.\nEsistono 4 tipi di link in linea:\nUsi comuni dei contenuti collegati.\nLa capacit\u00e0 di visualizzare il contenuto di un sito all'interno di un altro fa parte del design originale del mezzo ipertestuale del Web. Gli usi comuni includono:\nUsi controversi del collegamento in linea (inline linking).\nL'offuscamento dei confini tra i siti pu\u00f2 portare ad altri problemi quando il sito viola le aspettative degli utenti. Altre volte, il collegamento in linea pu\u00f2 essere eseguito per scopi dannosi.\nPrevenzione.\nLato client.\nLa maggior parte dei browser Web seguir\u00e0 ciecamente l'URL per i collegamenti in linea, anche se si tratta di un frequente reclamo di sicurezza. Le immagini incorporate possono essere utilizzate come bug web per tracciare gli utenti o per trasmettere informazioni a terzi. Molti strumenti del browser per il filtro degli annunci limitano questo comportamento a vari livelli.\nLato server.\nAlcuni server sono programmati per utilizzare l'intestazione del referer HTTP per rilevare l'hotlink e restituire un messaggio \"di condanna\", comunemente nello stesso formato, al posto dell'immagine o del clip multimediale previsto. La maggior parte dei server pu\u00f2 essere configurata per proteggere parzialmente i media ospitati dal collegamento in linea, solitamente non servendo il supporto o servendo un file diverso. \nLa riscrittura degli URL viene spesso utilizzata (ad esempio codice_9 con Apache HTTP Server) per rifiutare o reindirizzare i tentativi di hotlink a immagini e supporti a una risorsa alternativa. La maggior parte dei tipi di media elettronici pu\u00f2 essere reindirizzata in questo modo, inclusi file video, file musicali e animazioni (come Adobe Flash, obsoleto dal 31 dicembre 2020).\nAltre soluzioni di solito combinano la riscrittura degli URL con alcuni script complessi lato server personalizzati per consentire l'hotlinking per un breve periodo, o in configurazioni pi\u00f9 complesse, per consentire l'hotlinking ma restituiscono un'immagine alternativa con qualit\u00e0 e dimensioni ridotte e quindi ridurre il carico di larghezza di banda quando richiesto da un server remoto. Tutte le misure di prevenzione degli hotlink rischiano di deteriorare l'esperienza dell'utente sul sito Web di terze parti. \nProblemi di copyright sollevati dal collegamento in linea.\nLa questione legale pi\u00f9 significativa sul collegamento in linea, relativo alle considerazioni sul diritto d'autore, \u00e8 che il linker in linea (inline linker) non colloca una copia del file di immagine sul proprio server Internet. Piuttosto, il linker in linea posiziona un puntatore sul proprio server Internet che punta al server su cui il proprietario dell'immagine ha posizionato il file immagine. Questo puntatore fa in modo che il browser di un utente salti al server del proprietario e recuperi il file di immagine sul computer dell'utente. I tribunali statunitensi hanno considerato questo un fatto decisivo nell'analisi del copyright. Pertanto, in \"Perfect 10, Inc. v. Amazon.com, Inc\", la Corte d'Appello degli Stati Uniti per il Nono Circuito ha spiegato perch\u00e9 il collegamento in linea non viola la legge sul copyright degli Stati Uniti."}
{"id": "1083110", "revid": "767487", "url": "https://it.wikipedia.org/wiki?curid=1083110", "title": "Paul Masvidal", "text": "Biografia.\nNato a Porto Rico, Masvidal \u00e8 di discendenza cubana/spagnola e crebbe nei sobborghi di Miami, Florida.\nNel 1989, quando Masvidal era alle scuole superiori, si un\u00ec al tour dei Death come rimpiazzo del loro chitarrista ma declin\u00f2 l'invito di rimanerci permanentemente per rimanere nei Cynic. Nel 1991 Masvidal e il batterista Sean Reinert furono comunque reclutati dai Death per registrare l'album \"Human\". Dopo un tour con questo gruppo, torn\u00f2 nei Cynic nel 1992.\nNel 1993 usc\u00ec il primo album dei Cynic, \"Focus\". Dopo lo scioglimento del gruppo Masvidal si un\u00ec prima ai Portal e successivamente agli \u00c6on Spoke, di cui \u00e8 tutt'oggi membro. Nel 2008 si \u00e8 riunito con i vecchi compagni per un tour ed un nuovo disco, \"Traced in Air\", a firma Cynic.\nNel maggio 2014, durante un'intervista al Los Angeles Times, ha fatto coming out insieme al batterista Sean Reinert.\nNel 2019 ha annunciato il progetto \"Mythical Human Vessel\", una trilogia di album da solista cominciata il 31 maggio dello stesso anno con \"Mythical\"."}
{"id": "1083111", "revid": "72396", "url": "https://it.wikipedia.org/wiki?curid=1083111", "title": "Aree naturali protette della Calabria", "text": "Elenco delle aree naturali protette della Calabria :"}
{"id": "1083112", "revid": "1516566", "url": "https://it.wikipedia.org/wiki?curid=1083112", "title": "EuropaCinema", "text": "EuropaCinema \u00e8 un festival cinematografico internazionale, in assoluto il primo dedicato esclusivamente al cinema europeo. \u00c8 stato fondato nel 1984 a Rimini dall'attuale presidente del Centro sperimentale di cinematografia, il critico cinematografico Felice Laudadio \u2014 successivamente direttore della Mostra internazionale d'arte cinematografica di Venezia, del Taormina Film Fest e presidente di Cinecitt\u00e0 Holding, nonch\u00e9 fondatore e direttore della Casa del Cinema di Roma e del Bif&amp;st-Bari International Film Festival \u2014 con la stretta collaborazione di Federico Fellini, autore del marchio del festival e del suo primo manifesto, disegnato negli anni successivi da Michelangelo Antonioni, Tonino Guerra, Ettore Scola, Marcello Mastroianni e Ingmar Bergman.\nImmediatamente impostasi come una delle pi\u00f9 importanti manifestazioni italiane, EuropaCinema ha ospitato negli anni molte centinaia di opere di grandi autori e di registi ancora sconosciuti e destinati poco dopo a diventare celebri, come Stephen Frears, Pedro Almod\u00f3var, Aki Kaurism\u00e4ki, Giuseppe Tornatore, Francesca Archibugi. Dal 1990 al 1996 ha avuto, su iniziativa di Laudadio che l'ha curata, anche un'edizione americana a Palm Springs, diventando una sezione portante del festival internazionale della celebre citt\u00e0 californiana, e una edizione a Bruxelles. Da EuropaCinema discende direttamente il Forum del Cinema Europeo di Strasburgo ideato da Laudadio con la collaborazione di Wim Wenders.\nStoria.\nDopo le prime quattro edizioni svoltesi a Rimini il festival \"EuropaCinema. Mostra del cinema europeo\" approd\u00f2 a Bari per un solo anno, nel 1988- quando fu presentato fra gli altri, in anteprima, il film di Giuseppe Tornatore \"Nuovo Cinema Paradiso\" -, per poi essere trasferito definitivamente dal 1989 a Viareggio dove da allora, e fino al settembre 2009, si \u00e8 svolto sotto la direzione o la presidenza di Laudadio che abbandon\u00f2 l'incarico per incompatibilit\u00e0 politica con la nuova amministrazione comunale di destra di Viareggio.\n\"EuropaCinema\" ha presentato, in anteprima mondiale o italiana, centinaia fra i film pi\u00f9 significativi della produzione europea e internazionale fra i quali \"Another Time, Another Place\" e \"1984\" di Michael Radford, \"Benvenuta\", \"Babel Op\u00e9ra\" e \"L'oeuvre au noir\" di Andr\u00e9 Delvaux, \"Local Hero\" e \"Comfort and Joy\" di Bill Forsyth, \"Die Macht der Gef\u00fchle\" di Alexander Kluge, \"A nos amours\" di Maurice Pialat, \"Die Unendliche Geschichte\" di Wolfgang Petersen, \"Loose Connections\" di Richard Eyre, \"Document \u201cFanny och Alexander\u201d\" e \"Karins Ansikte\" di Ingmar Bergman, \"My Beautiful Laundrette\" di Stephen Frears, \"L'Eveill\u00e9e du Pont de l'Alma\" di Ra\u00fal Ruiz, \"Calamari Union\", \"Varjoja paratiisissa\" e \"I Hired a Contract Killer\" di Aki Kaurism\u00e4ki, \"The Killing Fields\" di Roland Joff\u00e9, \"No Man's Land\" di Alain Tanner, \"Paris Texas\" e \"Trilogy of Until the End of the World\" di Wim Wenders, \"P\u00e9ril en la demeure\" di Michel Deville, \"Taxidi Sta Kithira\", \"O Melissokomos\" e \"To Vlemma tou Odyssea\" di Theo Angelopoulos, \"Bittere Ernte\" e \"Europa Europa\" di Agnieskza Holland, \"In Innern des Wals\" e \"Uomini\" di Doris D\u00f6rrie, \"Zuckerbaby\" di Percy Adlon, \"The Good Father\", \"Into the West\" e \"Quattro matrimoni e un funerale\" di Mike Newell, \"Jean de Florette\" di Claude Berri, \"Matador\" e \"Donne sull'orlo di una crisi di nervi\" di Pedro Almod\u00f3var, \"37,2\u00b0 le matin\" di Jean-Jacques Beineix, \"Um adeus portugu\u00eas\" di Jo\u00e3o Bothelo, \"Adi Vasfiye\" di Atif Yilmaz, \"Offret\" di Andrei Tarkovskij, \"A Room with a View\" di James Ivory, \"Th\u00e9r\u00e8se\" di Alain Cavalier, \"Amorosa\" di Mai Zetterling, \"Angustia\" di Bigas Luna, \"Il pranzo di Babette\" di Gabriel Axel, \"84 Charing Cross Road\" di David Jones, \"I Photografia\" di Nicos Papatakis, \"Trainspotting\" di Danny Boyle e \"Run\" di Akira Kurosawa, in anteprima mondiale.\nNel 2007 EuropaCinema ha cambiato formula, occupandosi annualmente di una sola cinematografia: nel 2007 focus sulla Spagna, nel 2008 sulla Germania. Nel 2009 ha presentato in anteprima italiana il film di Quentin Tarantino \"Bastardi senza gloria\", e ha dedicato due retrospettive ai registi Paolo Virz\u00ec e Ingmar Bergman.\nL'esperienza venticinquennale di EuropaCinema \u00e8 stata in parte ripresa e riprodotta da Laudadio per il Bif&amp;st-Bari International Film Festival che dal 2009 si svolge nel capoluogo pugliese sotto la sua direzione, promosso dalla Regione Puglia con l'Alto Patronato del Presidente della Repubblica.\nI tributi e le lezioni di cinema.\n\"EuropaCinema\" ha ospitato nel corso degli anni una serie di tributi dedicati agli sceneggiatori Franco Solinas, Jean-Claude Carri\u00e8re, Rafael Azcona, Harold Pinter, Cesare Zavattini, Suso Cecchi D'Amico, Jorge Sempr\u00fan, Vasco Pratolini e G\u00e9rard Brach; ai registi Vittorio De Sica, Edgar Reitz, Wim Wenders, Ermanno Olmi, Mario Monicelli, Tengiz Abuladze, Herbert Achternbusch, Joris Ivens, Sergio Citti, Federico Fellini, Mario Soldati, Ettore Scola e Ingmar Bergman; ai produttori David Puttnam, Franco Cristaldi, Elias Querejeta e Mario Cecchi Gori; alle pi\u00f9 importanti registe dell'Est europeo; alla British Renaissance; alla \u201dresistenza\u201d del cinema tedesco fiaccato nei primi anni Ottanta dalla dissoluzione della FilmVerlag der Autoren; al nuovo cinema scandinavo; all'attrice viareggina Stefania Sandrelli.\nLe giurie.\nDecine di cineasti europei hanno fatto parte delle giurie del festival. Per citarne solo alcuni: Paulo Rocha, Ola Solum, Lea Massari, Michael White, Andr\u00e9 Delvaux, Mario Monicelli, Anja Breien, Peter Lilienthal, Franco Brusati, Imanol Arias, Reinhardt Hauff, Alexandre Adabachian, Michael Radford, Nick Powell, Giuliana De Sio, Gian Maria Volont\u00e9, Ermanno Olmi, Ben Kingsley Michael Haneke, Istv\u00e1n Szab\u00f3, Ettore Scola, R\u00fcdiger Vogler, Sabine Az\u00e9ma ecc.\nI premi EuropaCinema per l'eccellenza artistica.\nNel corso degli anni sono stati insigniti dei premi EuropaCinema per l'eccellenza artistica, premi disegnati da Federico Fellini, alcuni dei pi\u00f9 importanti cineasti europei, fra i quali: Theo Angelopoulos, Michelangelo Antonioni, Gian Maria Volont\u00e9, Jean-Claude Carri\u00e8re, Andr\u00e9 Delvaux, Carlo Di Palma, Claudia Cardinale, Laura Morante, Sergio Castellitto, Paolo Virz\u00ec e molti altri.\nIl comitato dei garanti.\nIl comitato dei registi europei garanti di EuropaCinema \u00e8 stato composto fin dalla fondazione da: Theo Angelopoulos, Michelangelo Antonioni, Marco Bellocchio, Luis Garc\u00eda Berlanga, Bernardo Bertolucci, John Boorman, Henning Carlsen, V\u011bra Chytilov\u00e1, Costa-Gavras, Manoel de Oliveira, Andr\u00e9 Delvaux, M\u00e1rta M\u00e9sz\u00e1ros, Alain Resnais, \u00c9ric Rohmer, John Schlesinger, Volker Schl\u00f6ndorff, Ettore Scola, Margarethe von Trotta, Wim Wenders e Krzysztof Zanussi."}
{"id": "1083116", "revid": "371529", "url": "https://it.wikipedia.org/wiki?curid=1083116", "title": "Machine Gun Etiquette", "text": "Machine Gun Etiquette \u00e8 il terzo album del gruppo punk rock The Damned, pubblicato nel novembre 1979 dalla Chiswick Records.\nL'album \u00e8 stato il primo del gruppo dopo la ri-formazione con Dave Vanian (voce), Captain Sensible (chitarra), Rat Scabies (batteria) e Algy Ward (basso). \"Machine Gun Etiquette\" sottolinea il fatto che la band diventa pi\u00f9 sperimentale, senza Brian James, la scrittura dei testi delle canzoni \u00e8 diventata pi\u00f9 democratica, risultandone un misto tra punk, progressive rock e stili gotici. Nel 1995, un gruppo punk revival, gli Offspring, hanno fatto una cover unendo le due versioni di \"Smash It Up\" e l'hanno pubblicata tramite un singolo dalla colonna sonora di \"Batman Forever\".\nIl disco venne stampato anche con una copertina alternativa."}
{"id": "1083117", "revid": "1305772", "url": "https://it.wikipedia.org/wiki?curid=1083117", "title": "Palazzo Capponi", "text": "Esistono diversi palazzi della famiglia Capponi."}
{"id": "1083120", "revid": "36426", "url": "https://it.wikipedia.org/wiki?curid=1083120", "title": "Palazzo Capponi in Oltrarno", "text": ""}
{"id": "1083125", "revid": "6923", "url": "https://it.wikipedia.org/wiki?curid=1083125", "title": "Piaggio MP3", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;124233461&lt;/parentid&gt;\n &lt;timestamp&gt;2021-11-26T07:54:25Z&lt;/timestamp&gt;\n &lt;contributor&gt;\n &lt;username&gt;Pil56&lt;/username&gt;\n &lt;/contributor&gt;\n &lt;comment&gt;irrilevante e senza fonti&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nIl Piaggio MP3 \u00e8 un particolare motoveicolo a tre ruote prodotto dalla nota casa motociclistica Piaggio di Pontedera presentato alla stampa nella primavera del 2006. All'anteriore il mezzo prevede due ruote affiancate (con carreggiata di 42\u00a0cm) direzionali, al posteriore una ruota singola propulsiva. Secondo alcuni, la stessa denominazione del modello rappresenterebbe l'acronimo di \"Moto Piaggio a 3 ruote\". L'innovativo sistema di pendolamento \u00e8 stato progettato dalla Marabese Design, noto fornitore di molti veicoli Piaggio.\nL'MP3 ha avuto un grandissimo successo di vendite in Francia.\nDescrizione.\nPur assomigliando esteticamente e morfologicamente ad uno scooter classico, la presenza di due ruote affiancate sull'avantreno ne fa un veicolo unico del suo genere. L'impianto sospensivo anteriore, definito \"basculante a quadrilatero articolato\", consente una piega del mezzo in curva (circa di 40\u00b0 d'inclinazione massima) non diversa da quella offerta dalle tradizionali motociclette; nel contempo, agendo su un apposito meccanismo elettropneumatico, il gruppo pu\u00f2 anche essere bloccato istantaneamente attraverso una leva al manubrio consentendo sia la sosta ai semafori in perfetto equilibrio, sia un facile e stabile parcheggio ottenuto senza l'utilizzo del cavalletto centrale. Se utilizzato durante la sosta a motore acceso, il meccanismo (definito in inglese \"Roll-Lock\", ovvero \"blocco del rollio\") avvisa il pilota della disponibilit\u00e0 attraverso un led sul quadro strumenti, quando la velocit\u00e0 \u00e8 inferiore ai 20\u00a0km/h; nel caso venga applicato, il blocco pu\u00f2 essere successivamente disattivato manualmente (agendo sulla medesima levetta attuativa) o automaticamente (quando il mezzo riprende la marcia, superando i 2.500 giri/minuto).\nI vantaggi offerti dalla presenza delle due ruote anteriori sono immediatamente (e dinamicamente) evidenti: maggiore sicurezza in marcia e frenata (soprattutto in curva, su fondi a scarsa aderenza o in presenza di ostacoli \"urbani\" quali binari del tram e pav\u00e9), completo assorbimento delle imperfezioni del manto stradale, maggiore comfort, eccellente stabilit\u00e0 e direzionalit\u00e0.\nGli svantaggi principali sono essenzialmente tre: il consumo di benzina \u00e8 leggermente superiore (per via del peso e del maggiore attrito); \u00e8 stato verificato dai consumatori che il consumo degli pneumatici \u00e8 lievemente superiore rispetto ad un normale scooter; infine, ha un ingombro laterale leggermente superiore ad uno scooter tradizionale.\nQuesto scooter sin dalla presentazione si \u00e8 dimostrato fortemente innovativo, non solo dal punto di vista della dinamica ma anche delle soluzioni funzionali. Lo spazio sottosella, normalmente presente - quale portaoggetti/portabagagli - in quasi la totalit\u00e0 degli scooter, su questo modello \u00e8 suddiviso in due vani distinti: si pu\u00f2 raggiungere da uno sportello presente sulla coda del mezzo, poco sopra il portatarga o, in alternativa, utilizzando l'apertura a distanza del vano anteriore. Altrettanto inusuale per un motociclo \u00e8 la presenza di un freno di stazionamento bloccabile con la chiave di avvio, fondamentale in questo tipo di veicolo nel momento in cui lo si lascia in sosta sfruttando l'appoggio offerto dalle tre ruote (e non issandolo sul tradizionale cavalletto).\nL'impianto frenante \u00e8 composto da tre freni a disco, uno per ogni ruota, da 240\u00a0mm. Tale soluzione, secondo quanto sostiene la Piaggio, offre il 20% di potenza frenante in pi\u00f9 rispetto ad uno scooter tradizionale (dovuto al maggiore attrito offerto dalla terza ruota): questo dato, unito alla stabilit\u00e0 offerta dall'avantreno a doppia ruota in caso di forti decelerazioni in condizioni critiche e alla difficolt\u00e0 di ribaltamento potenziale, rende superflua l'installazione di sistemi di sicurezza come l'ABS.\nStoria.\nInizialmente il mezzo \u00e8 stato presentato in due versioni di cilindrata, utilizzando i propulsori a quattro tempi gi\u00e0 presenti su altri modelli della casa, il Leader 125 e il Quasar 250, entrambi con raffreddamento a liquido. Omologati Euro 3, questi due motori erogano rispettivamente 15 CV a 9.250 rpm il primo, 22,5 cavalli a 8.250 rpm il secondo.\nNel novembre 2006 \u00e8 stata presentata ufficialmente la versione motorizzata con il propulsore Master 400, capace di sviluppare 34 CV e in vendita dall'estate 2007.\nNel 2008 sono entrate in commercio le versioni 250 e 400\u00a0cm\u00b3 con freno a pedale e larghezza tra le ruote anteriori maggiorata, che sono omologate per essere guidate anche da chi ha soltanto la patente di guida per autovetture (la categoria B in Italia) e, per le patenti conseguite fino al 18 gennaio 2013, anche per i possessori di patente di categoria A1 (che permette anche la guida di tutti i tricicli senza limitazione di potenza, ma solo in Italia).\nNel 2009 \u00e8 entrata in commercio una versione ibrida, con motore termico 4T da 125\u00a0cm\u00b3 e un motore elettrico.\nNel 2011 Piaggio ha presentato il modello Yourban, disponibile nelle motorizzazioni 125 e 300, che rispetto all'MP3 classico \u00e8 pi\u00f9 corto (9\u00a0cm di lunghezza e 5 di passo) e pi\u00f9 leggero (-15\u00a0kg), e monta una ruota da 13 pollici al posteriore.\nNel 2014 con il nuovo modello 500 viene introdotto l'ABS, diventando difatti il primo triciclo munito di sistema anti-bloccaggio."}
{"id": "1083129", "revid": "122804072", "url": "https://it.wikipedia.org/wiki?curid=1083129", "title": "M'bira", "text": "La m'bira, , \u00e8 uno strumento appartenente alla famiglia di idiofono tipico dell'Africa sud-orientale, conosciuto in Occidente anche come sanza. Il termine \"sanza\" indica una famiglia di idiofoni presenti praticamente in tutta l'Africa nera il cui principio di base \u00e8 quello della vibrazione di lamelle metalliche posizionate su una tavoletta di legno, con o senza cassa di risonanza. Le lamelle vengono fissate in modo tale da vibrare con una semplice pressione dei pollici. La kalimba, \u00e8 una variante della m'bira, e costituisce un altro tipo di strumento.\nDescrizione.\nLa m'bira \u00e8 costituita da una sorta di tastiera in metallo o in legno accordata generalmente su una gamma pentatonica e da un risuonatore che pu\u00f2 essere costruito da oggetti di vario tipo (calebasse, bottiglie, oggetti sferici di vari materiali). \nI tasti sono delle vere e proprie lamelle in metallo o pi\u00f9 raramente in bamb\u00f9 che si suonano con i due pollici.\nTradizione.\nIn molte tradizioni culturali dell'Africa sub-sahariana, questo strumento \u00e8 spesso utilizzato dai griot.\nSecondo la mitologia bantu, la m'bira era presente sin dai tempi della creazione del mondo, infatti ogni lamella rappresenta una fase della creazione.\nLa m'bira presso gli Shona dello Zimbabwe.\nLa m'bira \u00e8 uno degli strumenti tipici soprattutto della tradizione musicale dello Zimbabwe,non a caso Harare \u00e8 un punto di riferimento per la musica dell'Africa australe. In particolare, la m'bira \u00e8 molto diffusa tra gli Shona. Tra le comunit\u00e0 Shona il suono della m'bira era tradizionalmente associato ai riti di contatto con gli antenati: la parola stessa deriva da una cerimonia religiosa detta bira. Un buon suonatore di m'bira \u00e8 considerato come una sorta di eletto, un individuo protetto dagli spiriti ancestrali. Di questo strumento si conoscono versioni in cui la cassa di risonanza \u00e8 costituita (evidentemente per scopi magici) da teschi di animali. La m'bira viene generalmente utilizzata durante le cerimonie ufficiali.\nQuesto strumento presenta diverse varianti: la M'bira Matepe, diffusa nel Manicaland, con tasti lunghi e sottili in numero di 29 o 34; la M'bira Njari, a 34 tasti, presente nell'area di Masvingo; la M'bira Dzavadzimu, con i tasti disposti su due file, diffusa nelle regioni ad est; la M'bira Nhare, con i larghi tasti, che presenta un foro nella cassa di risonanza per il mignolo della mano destra (diffuso tra le comunit\u00e0 del Mashonaland); la M'bira Dzva Tonga, molto pi\u00f9 piccola, con 8/14 tasti, montati su una piccola cassa di legno sagomata, in uso presso i Tonga; la M'bira Karimba, con un numero variabile di tasti, tra 8 e 20, utilizzata direttamente su una zucca, forata alla sommit\u00e0, che funge da naturale cassa di risonanza e la M'bira Nyunga Nyunga.\nLa musica tradizionale Shona risulta molto rappresentativa delle potenzialit\u00e0 di questo strumento. Il musicista di m'bira \u00e8 spesso anche abile cantante che si esibisce seguendo modelli melodici adatti alle possibilit\u00e0 sonore del lamellofono, con testi brevi che si ripetono e fraseggi in improvvisazione. Questi performer si esibiscono anche insieme, accompagnati da un altro cantante che si esibisce con un altro strumento, l'hosho e risponde alle provocazioni lanciate dai cantanti/musicisti nelle fasi di improvvisazione.\nRiferimenti culturali.\nLa musica m'bira dello Zimbabwe \u00e8 stata l'oggetto del film-documentario \"M'bira Music- Spirit of the People\" (1990) diretto da Simon Bright e co-prodotto dalla regista di origine inglese Ingrid Sinclair.\nIl moderno Array mbira.\nEsiste una riprogettazione moderna della mbira africana che prende il nome di Array mbira."}
{"id": "1083132", "revid": "1543377", "url": "https://it.wikipedia.org/wiki?curid=1083132", "title": "Belisario Corenzio", "text": "Biografia.\nSi trasfer\u00ec in giovane et\u00e0 a Napoli. Nel 1609 i benedettini gli affidarono la decorazione delle volte della navata, del transetto e del coro della chiesa dei Santi Severino e Sossio, dove aveva dipinto anche alcune cappelle. Fra queste gli va verosimilmente ascritta - in accordo con Bernardo De Dominici e la letteratura periegetica napoletana - la decorazione della cappella Medici di Gragnano, con le \"Storie di san Benedetto, Mauro e Placido\" (\"ante\" 1593), tra fastosi motivi ornamentali a stucco. Lo schema della volta medicea - uno scompartimento mediano raccordato da quattro pannelli rettangolari ai lati - dovette senz'altro essere recepito nell'ambiente locale come maturo tassello del discorso brillantemente iniziato a Napoli vari decenni prima da Giorgio Vasari e portato avanti nella certosa di San Martino da un'intera nuova generazione di artefici provenienti dal grande crogiolo culturale della Roma di papa Sisto V.\nNel 1615 affresc\u00f2 la volta lunettata dell'abside della chiesa di Santa Maria di Costantinopoli. \nNel 1629 affresc\u00f2 la cupola di Montecassino (persi per il bombardamento del 1944). Del pari perduti sono gli affreschi di una galleria del palazzo Capuano di Portici, distrutti a seguito dell'abbattimento della stessa, al fine di fare luogo all'attuale via Libert\u00e0.\nOper\u00f2 per molti anni nella chiesa di Santa Maria la Nova (ne affresc\u00f2 il soffitto). Cre\u00f2 quattro sue tele in Santa Maria del Popolo (\"Natale\", \"Epifania e Presentazione\", \"Riposo in Egitto\"). Nell'interno della chiesa di Santa Patrizia ci sono dipinti di questo pittore mentre alcuni affreschi sono ancora visibili nel Castel Capuano, dove il pittore oper\u00f2 nel 1608, come risulta da cedole di pagamento rinvenute presso l'archivio storico del Banco di Napoli.\nNel \"Tempietto\" della basilica di Santa Maria a Parete, in Liveri (NA) il Corenzio dipinse due affreschi, il pi\u00f9 grande dei quali, posto nella parte destra, raffigurante scene sulla \"Danza della morte\", sul \"Giudizio\", l\"Inferno\" ed il \"Paradiso\" (1603-1604). Altre pitture sono invece a Nola, presso la Chiesa dell'Annunziata.\nMor\u00ec tragicamente nel 1646 cadendo da un ponteggio nella chiesa dei Santi Severino e Sossio, dove \u00e8 sepolto, mentre ritoccava gli affreschi del transetto."}
{"id": "1083133", "revid": "228587", "url": "https://it.wikipedia.org/wiki?curid=1083133", "title": "Eraclea Mare", "text": "Eraclea Mare, chiamata Eracleamare dall'amministrazione pubblica e in passato conosciuta con il nome Marina di Santa Croce, \u00e8 una frazione della citt\u00e0 di Eraclea e oggi rappresenta la sua riviera; \u00e8 posta a sei chilometri a sud-est del capoluogo e si caratterizza per le sue peculiarit\u00e0 ambientali (la Laguna del Mort e la pineta marittima). Dal 2007 riceve ininterrottamente il riconoscimento della bandiera Blu dalla FEE.\nLe dune sono spesso suddivise in pi\u00f9 cordoni, tutti paralleli al mare. La spiaggia \u00e8 lunga oltre quattro chilometri e si estende senza soluzione di continuit\u00e0 dalla battigia al limite della pineta.\nGeografia fisica.\nEraclea Mare sorge sulle riva del Mar Adriatico, affacciata sul golfo di Venezia al confine con Jesolo, dal quale \u00e8 separata dal fiume Piave, ed \u00e8 fornita di un porticciolo turistico (Mariclea).\nA ovest del centro abitato, in direzione del Piave, si trova la Laguna del Mort che, nel 2003, \u00e8 stata dichiarata da Legambiente una della 11 pi\u00f9 belle spiagge d'Italia.\nLa Laguna del Mort e la retrostante pineta marittima di Eraclea Mare sono un sito di interesse comunitario.| Di l\u00e0 del fiume, di fronte alla laguna ed in territorio Jesolano si trova il centro peschereccio di Cortellazzo.\nLa Pineta \u00e8 costituita da circa 3500 pini adulti a \"ombrello aperto\" (pinus pinea). Quest'ultima \u00e8 appunto la principale peculiarit\u00e0 della localit\u00e0 e al suo interno si dipanano sentieri e percorsi vita per passeggiate e per giungere al mare. \nLa localit\u00e0 fa parte del comprensorio turistico della costa veneziana e, infatti, l'economia della frazione \u00e8 prevalentemente basata sul turismo; durante la stagione estiva, di sera, il centro viene chiuso al traffico automobilistico creando cos\u00ec l'isola pedonale con negozi aperti fino a tarda serata. Il sondaggio svolto dagli uffici dell'assessorato al turismo nel 2006 ha confermato che gli ospiti pi\u00f9 numerosi di Eraclea Mare sono le famiglie con bambini.\nA 1,5\u00a0km a valle dell'abitato scorre il canale Revedoli che unisce le foci dei fiumi Piave e Livenza. Tale corso d'acqua, razionalizzato nel corso della Bonifica di Eraclea, appartiene all'Idrovia Veneta che collega la riviera del Po a Trieste: la navigazione sullo stesso consente al turismo nautico di passare dalla Laguna di Venezia a quella di Grado senza uscire in mare. Sempre restando all'interno del territorio del comune di Eraclea, lungo il corso del canale Revedoli si incontrano due attrezzate darsene per il diporto: a Torre di Fine (a pochi metri da Eraclea Mare) e a Brian (a ridosso del comune di Caorle).\nRiconoscimenti.\nIl 17 maggio 2007 Eraclea Mare ha ricevuto dalla FEE (Foundation for Environmental Education) il riconoscimento della Bandiera Blu per la qualit\u00e0 del mare antistante; ci\u00f2 in quanto soddisfa criteri di qualit\u00e0 relativi a parametri delle acque di balneazione, al servizio offerto e alla pulizia delle spiagge.\nAlla fine di giugno 2007, la famosa \"Goletta Verde\" di Legambiente, l'imbarcazione con cui l'associazione ambientalista effettua il monitoraggio sullo stato dei mari e delle coste italiane, ha certificato la qualit\u00e0 della balneazione nell'arenile di Eraclea Mare. \nIn occasione della consegna degli attestati \"Guida Blu 2007\" di Legambiente e Touring Club Italiano ai Comuni della riviera Veneziana, Eraclea ha ricevuto la classificazione \"3 Vele\": la Guida Blu \u00e8 infatti il frutto del lavoro di indagine svolto dalla Goletta Verde che valuta la qualit\u00e0 delle acque di balneazione, delle strutture ricettive, la presenza di un centro storico ben conservato, l'offerta enogastronomia o la vicinanza a luoghi di interesse storico artistico o naturalistico.\nAnche nel 2008, il 7 maggio, la FEE ha confermato l'assegnazione della Bandiera Blu ad Eraclea Mare riconoscendole la corrispondenza a tutti i requisiti di qualit\u00e0 della balneazione richiesti. Anche le localit\u00e0 confinanti hanno ottenuto la medesima classificazione garantendo l'ottimo livello turistico della riviera veneziana, al centro della quale si trova appunto la spiaggia di Eraclea..\nIl 31 maggio 2008 Legambiente ha incoronato Eraclea Mare fra tutte le spiagge della riviera veneziana: \u00e8 l'unica ad aver ricevuto in quest'anno il riconoscimento delle 3 VELE. Nel 2008 Eraclea Mare conquista anche le 4 STELLE per la sostenibilit\u00e0 ambientale e e 3 PETALI per la qualit\u00e0 dei servizi.\nAnche nel 2009 Eraclea Mare ha ottenuto dalla FEE la conferma della qualit\u00e0 della balneazione sul suo litorale: per questo motivo le \u00e8 stata assegnata la Bandiera Blu 2009.\nL'11 maggio 2010 la FEE ha certificato per il quarto anno consecutivo l'offerta balneare di Eraclea assegnandole di nuovo la \"Bandiera Blu delle spiagge\" anche per il 2010 .\nIl 29 maggio 2009, Eraclea Mare ha ricevuto da Legambiente (in Guida Blu 2009) l'attribuzione per l'anno in corso delle \"3 VELE\" per la spiaggia, dei \"3 PETALI\" per i servizi e delle \"4 STELLE\" per l'ambiente; La localit\u00e0 turistica \u00e8 stata perci\u00f2 la pi\u00f9 premiata fra le localit\u00e0 della Costa Veneziana . La certificazione delle \"3 VELE\" in differenziazione dal litorale circostante \u00e8 perci\u00f2 la prova della peculiarit\u00e0 ambientale di Eraclea Mare.\nIl 27 giugno 2010 Legambiente ha confermato le sue valutazioni dei requisiti ambientali di Eraclea Mare assegnandole ancora una volta le ambite \"3 VELE\". Eraclea Mare resta perci\u00f2 anche per il 2010 la spiaggia pi\u00f9 premiata dell'alto Adriatico.\nNel numero di agosto 2010 di \"Turisti per caso\", la rivista di Patrizio Roversi e Siusy Blady, Eraclea Mare e la spiaggia della Laguna del Mort sono state inserite nell'elenco delle 30 pi\u00f9 belle spiagge d'Italia.\nNel corso del 2011 Eraclea ha avviato la certificazione EMAS (Eco-Management and Audit Scheme) la propria spiaggia: si tratta di un marchio di qualit\u00e0 ambientale introdotto dalla Comunit\u00e0 europea che permetter\u00e0 al Comune di migliorare la sua efficienza e le proprie prestazioni ambientali, attuando cos\u00ec uno sviluppo economico sostenibile . Il sistema di gestione ambientale richiesto dallo standard Emas \u00e8 basato sulla norma ISO 14001:2004.\nIl giorno 10 maggio 2011 ha ricevuto la conferma del riconoscimento della bandiera blu anche per il 2011, quinto anno consecutivo di certificazione della qualit\u00e0 della balneazione della localit\u00e0 turistica.\nAlla fine di maggio 2012 \u00e8 seguita la conferma della sesta bandiera blu riconosciuta dalla FEE quale effettiva affermazione della costanza dei risultati qualitativi di Eraclea Mare e della sua spiaggia.\nNel 2013, 2014, 2015 e 2016 la FEE ha confermato il riconoscimento della Bandiera Blu e in parallelo, in data 23 maggio 2013, con il numero IT - 001556 si \u00e8 anche concluso positivamente il percorso di certificazione Emas in conformit\u00e0 al Regolamento (CE) 1221/2009.\nTrasporti e comunicazioni.\nEraclea Mare \u00e8 raggiungibile mediante la Strada Provinciale 42 (Jesolana) Jesolo-San Michele al Tagliamento, per mezzo dell'Autostrada A4 Venezia Trieste uscendo al casello Noventa di Piave - San Don\u00e0 di Piave o al casello di Cessalto, quest'ultimo pi\u00f9 adatto per coloro che provengono da Trieste. Noventa di Piave e Cessalto distano 25 chilometri da Eraclea Mare.\nEraclea \u00e8 anche collegata da strade provinciali a San Don\u00e0 di Piave, passando per Ponte Crepaldo, ed a San Stino di Livenza, passando per stretti.\nL'aeroporto di Venezia Marco Polo dista circa 35 chilometri, percorribili in mezz'ora di auto.\nUna stazione ferroviaria, San Don\u00e0 di Piave - Jesolo, nella quale fermano tutte le categorie di treni, la collega alla rete nazionale RFI.\nI collegamenti pubblici con le limitrofe localit\u00e0, l'aeroporto Marcopolo e la stazione ferroviaria sono garantiti dalla rete di autobus dell'ATVO.\nIl passaggio alle limitrofe localit\u00e0 di Caorle e Jesolo \u00e8 immediato: andando verso est, dopo il campeggio Portofelice, si imbocca la strada comunale che permette di raggiungere in meno di 5 minuti la prima localit\u00e0 balneare caorlotta (Duna Verde); il centro storico di Caorle pu\u00f2 essere raggiunto in meno di un quarto d'ora.\nPer raggiungere Jesolo \u00e8 invece ancor pi\u00f9 veloce: attraversando il ponte di barche sul Piave, si raggiunge immediatamente la localit\u00e0 di Cortellazzo in comune di Jesolo da cui puoi cominciano i lidi delle piazze Jesolane (Piazza Torino, Piazza Milano, Piazza Marconi, Piazza Drago etc.)."}
{"id": "1083134", "revid": "1573940", "url": "https://it.wikipedia.org/wiki?curid=1083134", "title": "Basilica di Santa Maria degli Angeli (Assisi)", "text": ""}
{"id": "1083142", "revid": "110157", "url": "https://it.wikipedia.org/wiki?curid=1083142", "title": "Basilica di Santa Maria degli Angeli", "text": "La basilica di Santa Maria degli Angeli \u00e8 una chiesa, di rito cattolico romano, sita ad Assisi, nella frazione omonima, costruita su progetto di Galeazzo Alessi con interventi di Jacopo Barozzi da Vignola a partire dalla seconda met\u00e0 del Cinquecento. Ha la dignit\u00e0 di Basilica papale e al suo interno \u00e8 presente la Porziuncola, la cappella dove si raccoglieva in preghiera Francesco d'Assisi, e per questo centro della spiritualit\u00e0 francescana. In cima alla facciata del tempio spicca la statua della Madonna in bronzo dorato modellata dal Colasanti e fusa dalla Fonderia Artistica Ferdinando Marinelli di Firenze.\nStoria.\nPer volere del Papa san Pio V (1566-1572), al fine di custodire le cappelle della Porziuncola, del Transito e del Roseto e altri luoghi resi sacri dalla memoria di san Francesco, e accogliere i tanti pellegrini che da ogni luogo si recavano a visitarli, tra il 1569 e il 1679 venne edificata la grande Basilica di S. Maria degli Angeli. Il progetto originario di Galeazzo Alessi (1512-1572) era caratterizzato da una rigorosa semplicit\u00e0 strutturale, conforme all'ideale francescano di povert\u00e0.\nI forti eventi tellurici che scossero l'Umbria nel 1832 provocarono danni gravissimi alla basilica. Al termine di un lungo e complesso restauro, diretto dall'architetto Luigi Poletti, essa fu riaperta al culto l'8 settembre del 1840. La facciata, ispirata al barocco romano, venne rielaborata radicalmente su un progetto di Cesare Bazzani, con l'intento di conferirle una monumentalit\u00e0 degna dell'importanza del Santuario: fu inaugurata l'8 giugno 1930 e alla sua sommit\u00e0 collocata un'imponente statua della Vergine in bronzo dorato, opera dello scultore Guglielmo Colasanti (Terni 1889+1944). Della costruzione originale dell'Alessi rimasero la cupola e l'abside.\nDescrizione.\nInterno.\nLa Basilica, a croce latina, \u00e8 lunga 126 metri e larga 65.\nL'interno della basilica, a tre navate, ha uno stile essenziale e semplice. Questo dovuto al fatto di dare maggiore risalto all'opera d'arte di maggior importanza che racchiude: la Porziuncola.\nLa Porziuncola.\n\u00c8 la piccola chiesetta contenuta all'interno della grande Basilica Papale di Santa Maria degli Angeli, nonch\u00e9 uno dei luoghi francescani pi\u00f9 importanti: tra le sue mura, san Francesco comprese la sua vocazione, accolse santa Chiara e i primi frati, ricevette il Perdono di Assisi. La chiesetta divenne uno dei luoghi prediletti dal santo.\nCappella del Transito.\nSempre all'interno della Basilica si trova tale cappella. In origine era l'infermeria del convento originario, la sua fama \u00e8 data dal fatto che qui san Francesco mor\u00ec il 3 ottobre 1226 e fin\u00ec di comporre il Cantico delle creature.\nPer celebrare tali eventi, nel 1886, Domenico Bruschi effettu\u00f2 degli affreschi raffiguranti la morte di san Francesco e i suoi funerali. Vi sono, inoltre, ulteriori affreschi raffiguranti santi e beati francescani, eseguiti da un allievo del Perugino: Giovanni di Pietro, detto Spagna.\nIn una teca \u00e8 custodito un dono fatto da papa Pio IX alla confraternita: il cingolo di san Francesco.\nIl roseto.\nAlla destra dell'abside della basilica, si trova il roseto. Tale luogo \u00e8 famoso per un avvenimento che ha coinvolto san Francesco: una notte, infatti, il Santo, preso da forti dubbi e dal rimorso del peccato, si rotol\u00f2 nudo nel roseto spinoso. Tale roseto, narra la tradizione, al contatto con il corpo del Santo perse tutte le spine cos\u00ec da non arrecargli alcun danno. Ancora oggi il roseto fiorisce senza spine.\nNel roseto oltre ad essere presente un'infinit\u00e0 di rose di diversi colori e qualit\u00e0 e presente una statua in bronzo di Vincenzo Romigno (1916), che ricorda l'episodio di una pecorella donata a Francesco che egli accett\u00f2 volentieri, per la sua semplicit\u00e0 e innocenza.\nLa cappella delle rose.\nQuesta originariamente era la dimora di San Francesco, nel 1260; per volont\u00e0 di san Bonaventura da Bagnoregio la si trasform\u00f2 in cappella.\nL'interno della piccola cappella \u00e8 divisa in due vani su livelli diversi, \u00e8 impreziosito da affreschi del XVI secolo di Tiberio di Diotallevi di San Francesco, conosciuto come Tiberio d'Assisi.\nI dipinti nel livello inferiore della Cappella riproducono i cinque quadri della Pala d'altare di Prete Ilario da Viterbo, situata in Porziuncola; quelli nel livello superiore ritraggono san Francesco con i suoi primi 12 compagni e alcuni santi francescani, tra cui santa Chiara, san Bonaventura e san Bernardino.\nSotto la Cappella si apre una sorta di grotta all'interno della quale si trovano una statua del Santo in preghiera e i resti delle travi che formarono il pulpito dal quale egli annunci\u00f2 la grande Indulgenza della Porziuncola.\nOrgani a canne.\nOrgano maggiore.\nNell'abside, si trova l'organo a canne Mascioni \"opus 802\", costruito nel 1961 riutilizzando parte del materiale fonico del precedente organo costruito nel 1932 dall'organaro Libero Rino Pinchi di Foligno.\nLo strumento, a trasmissione integralmente elettrica, ha una consolle indipendente con quattro tastiere di 61 note ciascuna e una pedaliera concavo-radiale di 32. Il materiale fonico \u00e8 diviso in tre corpi differenti, due ai lati dell'altare maggiore ed uno nella cupola.\nLa consolle permetteva, inoltre di comandare anche l'organo Morettini (1898), poi rimosso nel 1999.\nOrgano della navata.\nSotto l'ultima arcata tra la navata centrale e la navata laterale sinistra, si trova l'organo a canne Pinchi \"opus 416\", costruito nel 2000 riutilizzando il materiale fonico dell'organo Morettini del 1840, fino al 1999 collegato alla consolle dell'organo maggiore, che era installato su una cantoria presente sopra la Cappella del Transito e rimossa per motivi statici dopo il sisma del 1997.\nLo strumento, a trasmissione mista, meccanica per i manuali e il pedale, elettrica per i registri e le combinazioni, ha due tastiere di 58 note ciascuna ed una pedaliera concavo-radiale di 30.\nOrgano della cappella del Santissimo Sacramento.\nNella cappella del Santissimo Sacramento, si trova un organo a canne, costruito negli anni settanta del XX secolo dalla ditta organaria Pinchi.\nLo strumento, proveniente dalla chiesa del seminario, \u00e8 a trasmissione integralmente elettrica, con due tastiere di 56 note ciascuna ed una pedaliera concavo-radiale di 30.\nOrgano positivo.\nNella basilica si trova anche un organo positivo mobile, costruito negli anni ottanta del XX secolo dalla ditta organaria Pinchi ispirandosi agli strumenti italiani barocchi.\nA trasmissione integralmente meccanica, ha un'unica tastiera di 56 note con prima ottava cromatica estesa ed una pedaliera a leggio di 18 note, priva di registri propri e costantemente unita al manuale e anch'essa con prima ottava cromatica estesa.\nOrgano della cripta.\nL'organo a canne della cripta \u00e8 un organo positivo barocco costruito nel XVII secolo.\nA trasmissione integralmente meccanica, ha un'unica tastiera di 45 note con prima ottava scavezza ed una pedaliera a leggio scavezza di 9 note priva di registri propri e costantemente unita al manuale.\nFontana dei Pellegrini.\nLa Fontane dei pellegrini, con 26 prese d\u2018acqua, sul lato sinistro esterno, fu donata dai Medici di Firenze nel 1610. L\u2018interno a tre navate, con una serie di cappelle laterali, si conclude con un transetto e un lungo coro con abside semicircolare."}
{"id": "1083146", "revid": "125342552", "url": "https://it.wikipedia.org/wiki?curid=1083146", "title": "When You're Gone (Avril Lavigne)", "text": "When You're Gone \u00e8 il secondo singolo estratto dall'album \"The Best Damn Thing\" di Avril Lavigne.\nIl singolo, prodotto da Butch Walker \u00e8 stato pubblicato il 19 giugno 2007, ma il video \u00e8 stato trasmesso in anteprima su Total Request Live, dove ha debuttato direttamente alla numero 1, diventando il singolo con l'ascesa pi\u00f9 veloce nella storia di TRL.\nDescrizione.\nCome dichiarato da Lavigne, la canzone tratta dello \u00abstare insieme alla persona che si ama che, da un momento all'altro, devi salutare e di tutte quelle piccole cose che ti verranno a mancare. Racconta un po' delle nostre vite, di quando siamo in tour, quando mi mancano le persone che amo, la persona che amo\u00bb. Il brano \u00e8 dedicato quindi all'ex marito di Avril, Deryck Whibley, con il quale si \u00e8 sposata il 15 luglio 2006.\nVideo.\nAvril canta e suona il piano in una stanza vuota. Nel frattempo un uomo che parte per la guerra saluta la moglie che ha appena scoperto di essere incinta, un uomo anziano a cui \u00e8 appena morta la moglie cerca ovunque segni della sua presenza, mentre due ragazzi si baciano sotto un albero, venendo interrotti bruscamente dalla madre di lei, che porta via la figlia urlando a lui di starle lontano. Le due hanno un litigio a proposito della questione e la figlia viene messa in punizione.\nMentre la ragazza guarda le fotografie che la ritraggono con il suo ragazzo, l'uomo anziano abbraccia e accarezza il vestito preferito della moglie e la donna incinta guarda alla televisione immagini provenienti dal fronte, nella speranza di intravedere il marito di cui non ha notizie da mesi.\nImprovvisamente il canto di Avril diventa talmente forte da distruggere le pareti delle rispettive case. L'anziano si ritrova cos\u00ec al cimitero, dove, dopo essersi vestito di tutto punto, brinda alla memoria della moglie, la ragazza si trova nella foresta dove incontra il suo ragazzo e aggiunge a un cuore da loro inciso la scritta \"4ever\" (per sempre) e la donna incinta si trova a una conferenza stampa in cui si annuncia la fine della guerra: proprio in quel momento riceve un messaggio dal marito in cui le comunica di stare bene. Il video termina con Avril che corre in un prato verso il tramonto.\nNel video della canzone sul tronco di un albero compare un cuore con su scritto A+D su cui alla fine viene aggiunto 4ever (per sempre). A e D sono le iniziali dei nomi Avril e Deryck (l'allora marito di Avril Lavigne).\nNel video compaiono sia un cellulare della Nokia, la nota marca di telefonini, che una macchinetta fotografica, digitale della Sony, di cui Avril \u00e8 stata anche testimonial in alcuni spot.\nIl video ha ottenuto la certificazione Vevo il 23 aprile 2012 per il raggiungimento delle 100 milioni di visualizzazioni."}
{"id": "1083149", "revid": "307923", "url": "https://it.wikipedia.org/wiki?curid=1083149", "title": "Publio Cornelio Cetego", "text": "Publio Cornelio Cetego (latino: Publius Cornelius Cetegus) fu il nome di alcuni personaggi della storia della Repubblica romana, appartenenti al ramo dei Cetego della gens Cornelia:"}
{"id": "1083150", "revid": "124123", "url": "https://it.wikipedia.org/wiki?curid=1083150", "title": "Earle S. MacPherson", "text": "Biografia.\nMacPherson ha conseguito gli studi presso l'universit\u00e0 dell'Illinois, per poi laurearsi nel 1915. \nSubito dopo la laurea trova impiego presso la Chalmers Company, un'azienda statunitense che nel 1914 aveva prodotto il suo primo trattore agricolo. \nDurante la Prima guerra mondiale, MacPherson si trovava in Europa per lo sviluppo di motori aeronautici per l'esercito statunitense e ci\u00f2 gli permise di maturare una notevole esperienza nel campo dell'ingegneria meccanica pi\u00f9 avanzata del tempo, esperienza che si dimostr\u00f2 essenziale per il futuro della sua carriera.\nLa sua intera carriera prebellica ruot\u00f2 intorno all'industria automobilistica.\nNel periodo 1919 - 1922 ha lavorato per il marchio Liberty, prima di passare alla Hupmobile fino al 1934, per poi arrivare al settore ingegneria della General Motors.\nIn appena un anno MacPherson divent\u00f2 capo ingegnere della Chevrolet, con l'obbiettivo di progettare un'autovettura di piccole dimensioni, ma questa vettura non vide mai la luce.\n\u00c8 per una seconda piccola Chevrolet, anch'essa mai prodotta in serie, che MacPherson \u00e8 generalmente ricordato, una vettura che doveva costare meno di 1000 dollari.\nIl presidente della GM, Alfred P. Sloan, si oppose alla costruzione di vetture piccole ed economiche, in quanto era convinto (come poi effettivamente avvenne) che gli Stati Uniti si sarebbero avviati ad una prosperit\u00e0 senza precedenti e che quindi sarebbe aumentata, di conseguenza, la richiesta di automobili convenzionali.\nPer non lasciare nulla di intentato e come compromesso fra la dirigenza e il settore ingegneria, la Chevrolet intraprese il progetto di un'automobile \"leggera\" nel 1945 e MacPherson, insignito del ruolo di ingegnere capo, riusc\u00ec a mettere insieme un'incredibile squadra di tecnici per conseguire questo scopo.\nLa vettura era caratterizzata da un motore posizionato anteriormente e dalla trazione posteriore, secondo lo stesso MacPherson questa era la configurazione ideale per una quattro porte con quattro posti a sedere, con un peso contenuto entro le 2200 libre, con un interasse di appena 108 pollici, 8 pollici in meno rispetto alle Chevrolet tradizionali: con queste caratteristiche l'auto poteva essere considerata di piccola taglia, rispetto alla produzione nazionale dell'epoca.\nMa era nel reparto sospensioni che si nascondeva la vera rivoluzione: MacPherson aveva unito in un'unica struttura gli ammortizzatori e le molle elicoidali che confluiscono nei duomi elastici posti in alto, in modo da guidare la corsa verticale delle ruote e rendere ogni ruota indipendente dall'altra. \nQuesta automobile, conosciuta anche come Cadet, divenne la prima vettura dotata di sospensioni di tipo MacPherson e per meglio comprendere la modernit\u00e0 del progetto, basti pensare che stessa architettura era adottata anche nella parte posteriore, e a tutt'oggi risulta essere una soluzione di non larga diffusione nel retrotreno delle vetture.\nI prototipi della Cadet vennero testati a Milford (Michigan), e dimostrarono di avere un ottimo comportamento dinamico: la Delco miglior\u00f2 la robustezza della struttura inserendo delle boccole in nylon sui duomi, e i tester fornirono un giudizio molto positivo sulla maneggevolezza, superiore alle Chevrolet in produzione e persino migliore delle Cadillac.\nIl progetto risult\u00f2 essere troppo costoso e considerando l'ipotesi iniziale di mantenere un prezzo al pubblico di circa 1000 dollari a vettura, per realizzare dei profitti la GM avrebbe dovute vendere 300.000 Cadet all'anno, un numero ritenuto realisticamente improbabile da raggiungere.\nIl vice presidente James M. Crawford della GM fece pressione per una ritornare ad una maggiore semplicit\u00e0 nella progettazione delle automobili e MacPherson, che si trov\u00f2 in contrasto con le nuove direttive, accett\u00f2 l'offerta ricevuta da Harold Youngren della Ford per portare il suo talento a Dearborn.\nIl genio di MacPherson venne impiegato nello sviluppo di un motore a sei cilindri e nell'utilizzo del suo innovativo sistema di sospensioni nell'avantreno della Ford Vedette, realizzata dalla filiale francese della casa, per poi venire impiegato sulle inglesi Ford Consul e Zephyr e successivamente su Volkswagen Tipo IV e Volkswagen Maggiolone.\nI vantaggi prodotti dalla razionalit\u00e0 e semplicit\u00e0 del disegno e dal minore spazio richiesto dalla sospensione con conseguente aumento della volumetria del vano motore, hanno decretato il successo di questa soluzione per quasi tutte le automobili costruite a partire dagli anni ottanta. Ritiratosi dall'ambiente lavorativo nel 1958, MacPherson mor\u00ec nel 1960 di morte naturale nel sonno."}
{"id": "1083154", "revid": "59975", "url": "https://it.wikipedia.org/wiki?curid=1083154", "title": "Skids", "text": ""}
{"id": "1083157", "revid": "1153085", "url": "https://it.wikipedia.org/wiki?curid=1083157", "title": "Premio Solinas", "text": "Il premio Solinas \u00e8 una manifestazione italiana dedicata alla scrittura per il cinema.\nStoria.\nIdeato e fondato nel 1985 a La Maddalena, in Sardegna, dall'attuale presidente della Fondazione Centro Sperimentale di Cinematografia, il giornalista Felice Laudadio con la collaborazione di Gian Maria Volont\u00e9, il premio \u00e8 intitolato allo sceneggiatore sardo Franco Solinas, autore di film quali \"La battaglia di Algeri\", \"Queimada\" e \"Kap\u00f2\" di Gillo Pontecorvo, \"Qui\u00e9n sabe?\" di Damiano Damiani, \"L'amerikano\" di Costa-Gavras e \"Mr. Klein\" di Joseph Losey. Dopo numerose edizioni svoltesi a La Maddalena, il premio Solinas si \u00e8 spostato prima a Bologna, poi a Roma per ritornare dal 2010 a La Maddalena, e poi nuovamente a Roma.\nNei suoi primi dieci anni di vita sono stati realizzati 17 film segnalati dalle giurie del Premio Solinas divenuti oltre 80 nei 20 anni successivi. La giuria storica del Premio era presieduta dal produttore Franco Cristaldi e composta da Agenore Incrocci (Age), Giorgio Arlorio, Leo Benvenuti, Suso Cecchi D'Amico, Felice Laudadio, Ugo Pirro, Gillo Pontecorvo, Furio Scarpelli, Gian Maria Volont\u00e9 ai quali negli anni successivi si sono aggiunti, fra gli altri: Luigi Magni, Irene Bignardi, Piero De Bernardi, Roberto Cicutto, Sandro Petraglia, Stefano Rulli, Ignazio Delogu, Gian Mario Feletti, Salvatore Manuzzu, Enzo Monteleone, Nanni Loy."}
{"id": "1083158", "revid": "110157", "url": "https://it.wikipedia.org/wiki?curid=1083158", "title": "Prva liga Srbije i Crne Gore u fudbalu 2005-2006", "text": "L'edizione 2005-06 del campionato serbo/montenegrino (ufficialmente chiamata Meridian PrvaLiga 2005-2006 per ragioni di sponsorizzazione) fu la quattordicesima ed ultima della Unione Statale di Serbia e Montenegro e vide la vittoria finale della .\nCapocannoniere del torneo fu Sr\u0111an Radonji\u0107 (), con 20 reti.\nAvvenimenti.\nLa Federazione calcistica della Serbia e Montenegro aveva nelle previsioni una riduzione del numero delle squadre della Prva liga SCG: le retrocessioni sarebbero state 7 invece delle 4 solite. Quindi, dopo le gare del 6 maggio 2006, a retrocedere sarebbero state , , Javor, Rad, , e Jedinstvo.\nA seguito del referendum del 21 maggio 2006, il Montenegro ha ottenuto l'indipendenza dalla Serbia ed anche le discipline sportive hanno seguito lo stesso destino.\nLe tre squadre montenegrine (Zeta, e Jedinstvo) vengono aggregate alla Prva liga montenegrina 2006-2007, che cos\u00ec passa da seconda a prima divisione.\nDelle 13 rimanenti squadre serbe, le peggiori 3 classificate retrocedono nella Prva Liga Srbija 2006-2007, mentre le migliori 10 (quindi e evitano la retrocessione) passano nella SuperLiga serba 2006-2007 assieme alle migliori 2 della Prva Liga Srbija 2005-2006. La neonata Federazione calcistica della Serbia ha deciso che il nome del nuovo campionato sar\u00e0 appunto \"SuperLiga\" e che sar\u00e0 a 12 squadre.\nSquadre partecipanti.\nSquadra campione.\n\"Giocatore/Presenze/Reti\"\nClassifica.\n\u00a0\u00a0\u00a0\u00a0\u00a0 Campione di Serbia e Montenegro e qualificato alla UEFA Champions League 2006-2007 \n\u00a0\u00a0\u00a0\u00a0\u00a0 Qualificato alla Coppa UEFA 2006-2007 \n\u00a0\u00a0\u00a0\u00a0\u00a0 Qualificato alla Coppa Intertoto 2006 \n\u00a0\u00a0\u00a0\u00a0\u00a0 Retrocesso in seconda divisione (dopo i risultati del 06.05.2006) \n\u00a0\u00a0\u00a0\u00a0\u00a0 Passa in SuperLiga serba 2006-2007 \n\u00a0\u00a0\u00a0\u00a0\u00a0 Passa in Prva crnogorska fudbalska liga 2006-2007 \n\u00a0\u00a0\u00a0\u00a0\u00a0 Retrocesso in Prva Liga Srbija 2006-2007 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083159", "revid": "1488558", "url": "https://it.wikipedia.org/wiki?curid=1083159", "title": "Marco Aurelio Cotta (console 74 a.C.)", "text": "Biografia.\nFratello di Gaio Aurelio Cotta, console nel 75 a.C., venne eletto console per l'anno 74 a.C., con Lucio Licinio Lucullo come collega. Durante il suo mandato, scoppi\u00f2 nuovamente la guerra contro Mitridate VI del Ponto: sebbene la conduzione delle operazioni fosse affidata a Quinto Metello, Cotta ricevette il governatorato sulla Bitinia e una flotta per difendere la Propontide. Quando Mitridate entr\u00f2 in Bitinia, Cotta fu obbligato a ritirarsi verso Calcedonia, dove era ancorata la flotta: nella battaglia che ne segu\u00ec, non solo Cotta fu sconfitto e obbligato a rifugiarsi nella citt\u00e0, ma perse anche tutta le sue sessantaquattro navi. Mitridate, per\u00f2, rivolse la sua attenzione altrove, e Cotta si salv\u00f2.\nTornato a Roma, accus\u00f2 il proprio questore Publio Oppio di collusione col nemico e nel processo che ne segu\u00ec Oppio venne difeso da Marco Tullio Cicerone. In seguito, nel 67 a.C., venne accusato da Gaio Papirio Carbone di aver estorto denaro durante la sua amministrazione della Bitinia e venne condannato."}
{"id": "1083160", "revid": "287204", "url": "https://it.wikipedia.org/wiki?curid=1083160", "title": "Djol\u00e8", "text": ""}
{"id": "1083161", "revid": "34392", "url": "https://it.wikipedia.org/wiki?curid=1083161", "title": "Orologi", "text": ""}
{"id": "1083162", "revid": "6340", "url": "https://it.wikipedia.org/wiki?curid=1083162", "title": "Jol\u00e8", "text": ""}
{"id": "1083163", "revid": "1005847", "url": "https://it.wikipedia.org/wiki?curid=1083163", "title": "Bogdan Olteanu", "text": "Olteanu \u00e8 membro del Partito Nazionale Liberale dal 1991, e da allora ha ricoperto varie posizioni all'interno del partito. \u00c8 stato eletto deputato per la prima volta a Bucarest nelle elezioni legislative del 2004 e nel 2005 \u00e8 stato nominato Ministro Delegato per gli Affari Parlamentari nel governo di C\u0103lin Popescu T\u0103riceanu.\nDopo che Adrian N\u0103stase si \u00e8 dimesso dalla presidenza della Camera dei Deputati per corruzione, Olteanu \u00e8 stato annunciato come candidato del partito al governo Alleanza Giustizia e Verit\u00e0. Il 20 marzo 2006 ha ricevuto la maggioranza di 196 voti su 306.\nBogdan e la moglie Cristina hanno due figli, Thea (2004) e Alexandru (2006)."}
{"id": "1083164", "revid": "6340", "url": "https://it.wikipedia.org/wiki?curid=1083164", "title": "Jol\u00e9", "text": ""}
{"id": "1083165", "revid": "6340", "url": "https://it.wikipedia.org/wiki?curid=1083165", "title": "Yol\u00e8", "text": ""}
{"id": "1083166", "revid": "6340", "url": "https://it.wikipedia.org/wiki?curid=1083166", "title": "Yol\u00e9", "text": ""}
{"id": "1083168", "revid": "287204", "url": "https://it.wikipedia.org/wiki?curid=1083168", "title": "Djole", "text": ""}
{"id": "1083169", "revid": "287204", "url": "https://it.wikipedia.org/wiki?curid=1083169", "title": "Chico Xavier", "text": "Medium del movimento spiritista brasiliano, Francisco C\u00e2ndido Xavier, pi\u00f9 conosciuto come Chico Xavier, ha prodotto pi\u00f9 di 450 libri che sarebbero stati scritti tramite la psicografia; libri che hanno venduto pi\u00f9 di 50 milioni di copie \nBiografia.\nInfanzia.\nNato nel seno di una famiglia umile, Francisco ha avuto nove fratelli. Il padre, Jo\u00e3o C\u00e2ndido Xavier, era un venditore di biglietti di lotteria, e la madre, Maria Jo\u00e3o de Deus, una lavandaia cattolica. Tutti e due erano analfabeti. Secondo i biografi, la medianicit\u00e0 di Chico si sarebbe manifestata per la prima volta a quattro anni di et\u00e0, quando rispose al padre su argomenti scientifici durante una conversazione con una donna sulla gravidanza. Diceva che vedeva e sentiva gli spiriti e parlava con loro.\nGli abusi della madrina.\nSua madre muore quando Francisco ha solo cinque anni. Incapace di badare ai nove figli, il padre d\u00e0 i bambini a diversi parenti. Nei primi due anni, Francisco \u00e8 cresciuto dalla madrina, una vecchia amica di sua madre, Rita de C\u00e1ssia, che subito dimostra di essere una persona crudele; lo veste come una bambina e lo picchia spesso, inizialmente senza nessun motivo, e pi\u00f9 tardi affermando che il \"bambino ha il diavolo in corpo\".\nGli unici momenti di pace che ha, consistono nei dialoghi con lo spirito di sua madre, che comunica con lui da quando \u00e8 morta. Il bambino la vede per la prima volta dopo una preghiera all'ombra di un albero di banana nel cortile di casa. In questi contatti, lo spirito della madre gli consiglia \"la pazienza, la rassegnazione e la fede in Ges\u00f9\". La madrina badava anche un altro figlio adottivo, Moacir, che soffriva di una ferita incurabile alla gamba. Rita decide di seguire un metodo di un guaritore mistico, che consiste nel fare leccare la ferita da un bambino per tre venerd\u00ec di seguito, compito assegnato al piccolo Francisco. Disgustato dall'imposizione, Francisco parla di nuovo con lo spirito della madre, che gli consiglia di \"leccare con pazienza\". Lo spirito spiega che quel metodo \"non \u00e8 una medicina, ma potrebbe calmare l'ira della madrina\", e che spiriti amici si sarebbero occupati della guarigione della ferita. In effetti, quando la gamba di Moacir guarisce, Rita de Cassia migliora il suo modo di trattare Francisco.\nLa matrigna.\nIl padre si risposa e la nuova matrigna, Cidalia Batista, chiede la riunione dei nove figli. Francisco ha allora sette anni. La coppia ha altri sei figli. Su insistenza della matrigna, il ragazzo viene iscritto alla scuola pubblica. Durante questo periodo, lo spirito di Maria Jo\u00e3o smette di manifestarsi. Il giovane Francisco, per aiutare con le spese di casa, inizia a lavorare vendendo verdure del giardino di casa.\nA scuola come a casa, i poteri paranormali di Francisco continuano a causare problemi. Durante una lezione in 4\u00ba elementare, dice di aver visto un uomo che ha dettato le sue composizioni di scuola, ma nessuno gli d\u00e0 ascolto, e anche l'insegnante stessa non d\u00e0 importanza alla cosa. Una sua redazione ha vinto la menzione d'onore in un concorso di stato sulle composizioni scolastiche commemorative del centenario dell'indipendenza del Brasile nel 1922. Ha poi affrontato l'incredulit\u00e0 dei colleghi, che lo accusavano di plagio, accusa che ha portato sulle spalle per tutta la vita. Per dimostrare le sue doti, Francisco accetta la sfida di improvvisare una redazione su un granello di sabbia, tema scelto a caso, sfida che lui (con l'ausilio di un spirito) sostiene con successo.\nSpaventato dalla medianicit\u00e0 del giovane, il padre vuole ricoverarlo. Il prete Scarzelli esamina Francisco e conclude che sarebbe un errore ricoverarlo, poich\u00e9 si tratta solo di \"fantasie da bambino\". Scarzelli semplicemente consiglia alla famiglia di limitare le sue letture (secondo lui motivo dalle fantasie) e trovargli un posto di lavoro. Francisco allora inizia a lavorare come operaio in una fabbrica tessile, dove \u00e8 sottoposto ad una rigorosa disciplina che gli lascer\u00e0 il segno per tutta la vita.\nNel 1924, finisce la scuola elementare e in seguito non torna pi\u00f9 a scuola. Comincia a lavorare come cassiere, facendo ancora lunghe giornate con tante ore di lavoro. Francisco \u00e8 ancora cattolico devoto ma nonostante tutte le penitenze e le innumerevoli costrizioni prescritte dal prete Scarzelli suo confessore, continua ad avere visioni e a parlare con gli spiriti.\nContatto e adesione alla dottrina spiritista.\nNel 1927, all'et\u00e0 di diciassette anni, Francisco perde la matrigna Cidalia e si trova davanti alla pazzia di una sorella, che scopre, con l'aiuto di uno spirito, essere causata da un processo di ossessione spirituale. Consigliato da un amico, Francisco inizia lo studio dello Spiritismo. Presto lascia la dottrina cattolica e diviene uno spiritista convinto.\nNel maggio dello stesso anno, riceve un nuovo messaggio da sua madre morta, in cui gli viene consigliato lo studio dei libri di un autore francese chiamato Allan Kardec. Nel mese di giugno, aiuta a fondare il Centro Espirita Luiz Gonzaga, in una umile casa di legno di propriet\u00e0 di suo fratello. Nel mese di luglio, orientato dagli spiriti benefattori che parlano con lui, inizia la pratica della scrittura automatica o psicografia, scrivendo ben diciassette pagine. Nei quattro anni successivi, perfeziona questa capacit\u00e0 che, come riportato in un comunicato sul libro \"Parnaso de Al\u00e9m-T\u00famulo\", arriva a una maggiore chiarezza solo alla fine del 1931.\nIn questo modo, tramite la sua medianit\u00e0, hanno iniziato a manifestarsi diversi poeti morti, che sono stati identificati solo dopo il 1931. Nel 1928 cominci\u00f2 a pubblicare i suoi primi messaggi psicografati nei periodici \"O Jornal\" di Rio de Janeiro e nell\"'Almanaque de Not\u00edcias\" del Portogallo.\nLe prime opere.\nNel 1931, a Pedro Leopoldo, ha iniziato la psicografia del \"Parnaso de Al\u00e9m-T\u00famulo\". Quest'anno, che segna il raggiungimento della et\u00e0 adulta del medium, \u00e8 anche l'anno dell'incontro con il suo mentore spirituale Emmanuel, \"... sotto l'ombra di un albero sul bordo di una diga ...\" (SOUTO MAIOR 1995: 31). Il mentore lo informa sulla missione di psicografare una serie di trenta libri e gli spiega che per farlo \u00e8 necessario superare tre condizioni: \"disciplina, disciplina e disciplina\".\nSevero ed esigente, il mentore gli ordin\u00f2 di rimanere fedele a Ges\u00f9 e Kardec, anche in caso di conflitto con il suo orientamento. Pi\u00f9 tardi, il medium ha scoperto che Emmanuel era stato il senatore romano Publio Lentulo, poi rinasce come schiavo e sostenitore del cristianesimo e, in una reincarnazione successiva, sarebbe stato il padre gesuita Manuel da N\u00f3brega, collegato all'evangelizzazione del Brasile.\nNel 1932 \u00e8 stata pubblicata l'opera \"Parnaso de Al\u00e9m-T\u00famulo\" per la Federazione Spirita Brasiliana (FEB). L'opera, una raccolta di poesie dettate da spiriti di poeti brasiliani e portoghesi, ha avuto una grande ripercussione su stampa e opinione pubblica brasiliane, e ha provocato stupore tra gli scrittori brasiliani, i quali hanno in genere reagito positivamente impressionati dal libro. L'impatto \u00e8 ulteriormente aumentato quando hanno saputo che l'opera era stata scritta da un \"modesto impiegato\" di una merceria in un paesino dello stato di Minas Gerais, che aveva a malapena completato le scuola primaria.\nI diritti d'autore delle sue opere sono concessi in beneficenza. In questo periodo inizia il suo rapporto con Manuel Quint\u00e3o e Wantuil de Freitas. Sempre in questo periodo, scopre di essere malato di cataratta oculare, un problema che lo accompagner\u00e0 per tutta la vita.\nContinua quindi con il suo lavoro di dattilografo su una fattoria modello, iniziato nel 1935, e nel frattempo svolge i suoi compiti nel Centro Espirita Luiz Gonzaga, servendo i bisognosi con ricette mediche, consigli morali e psicografando le opere dall'aldil\u00e0. Il gestore della fattoria era l'agronomo R\u00f4mulo Joviano, anche lui spiritualista, che, oltre a ottenere il lavoro per Chico, lo aiutava ad avere la pace necessaria per i lavori di psicografia, organizzando anche le riunioni del Centro Spirita Luiz Gonzaga, del quale sarebbe diventato presidente. Proprio in questo periodo in cui psicografava nella cantina della casa di Joviano, Chico scrisse una delle sue pi\u00f9 grandi opere, intitolata \"Paulo e Estev\u00e3o.\nAllo stesso tempo, inizi\u00f2 una lunga serie di rifiuti di doni e distinzioni, che durer\u00e0 per tutta la vita, come quello di Fred Figner, che gli lasci\u00f2 in eredit\u00e0 una grossa somma in un testamento, trasmesso dal medium a FEB per uso benefico. Fred Figner, il grande uomo d'affari, fondatore di Casa Edison, pioniere delle registrazioni musicali in Brasile, che aveva una rubrica su Espiritsmo, corrispondeva per pi\u00f9 di 17 anni a Chico Xavier. Un anno dopo la morte di Figner nel 1948, Chico Xavier psicografa il libro \"Voltei\", firmato dallo spirito di \"Fratello Jacob\", che sarebbe lo spirito di Figner. Questo libro \u00e8 considerato di grande importanza nella cultura spiritista, in quanto contiene relazioni e raccomandazioni importanti per i seguaci della religione. \"Voltei\" \u00e8 stato pubblicato solo nel 1949 ed \u00e8 ancora un grande libro di vendita e lettura.\nIl caso Humberto de Campos.\nDurante gli anni '30, spiccava la pubblicazione dei romanzi attribuiti a Emmanuel e all'opera \"Brasil, Cora\u00e7\u00e3o do Mundo, P\u00e1tria do Evangelho\", attribuita allo spirito di Humberto de Campos, dove la storia del Brasile \u00e8 interpretata da una prospettiva spirituale e teologica. Quest'ultimo lavoro ha portato a una causa intentata dalla vedova dello scrittore, che ha rivendicato il diritto d'autore per le opere psicografate in questo modo, se la autenticit\u00e0 del famoso scrittore di Maranh\u00e3o fosse stata confermata. La difesa di Chico Xavier fu sostenuta dalla FEB e risult\u00f2, in seguito, nel classico The Psychography Before the Courts, dell'avvocato Miguel Timponi. Nella sua sentenza, il giudice ha deciso che il copyright si riferiva all'opera riconosciuta nella vita dell'autore, per\u00f2 senza che il tribunale potesse decidere se esistesse o meno la medianit\u00e0. Tuttavia, per evitare possibili future controversie, il nome dello scrittore defunto \u00e8 stato sostituito dallo pseudonimo di Fratello X. \nPsicografia.\nAfferm\u00f2 di possedere il \u00abdono di parlare con i defunti\u00bb dopo aver visto lo spirito di sua madre. Durante tutta la sua attivit\u00e0 di medium scrisse pi\u00f9 di 400 libri sostenendo di avere usato la psicografia, ovvero la scrittura sotto la guida di uno spirito che intende lasciare un messaggio scritto o anche un intero manoscritto.\nLa sua \"guida spirituale\", diceva, era \"Emmanuel\", uno spirito che al tempo degli antichi romani sarebbe stato il senatore Publio Lentulo, reincarnatosi successivamente in Spagna con il nome di Padre Damiano e in Portogallo come Manuel da Nobrega, fondatore della citt\u00e0 di San Paolo.\nGli scritti di Xavier sono considerati dai seguaci dello spiritismo brasiliano e mondiale come fondamentali per integrare la dottrina spiritista, soprattutto nei suoi aspetti pratici. Il contenuto delle sue opere non si allontana dalla dottrina spiritista codificata da Allan Kardec che si fonda, nella parte morale, nel Cristianesimo.\nLa \"dottrina\" di Xavier, integra la disciplina spiritista ed il significato in precedenza attribuito alla parola \"spiritismo\" dai suoi sostenitori.\nPrincipali scritti psicografici.\nAlcune opere furono pubblicate post mortem.\nRiferimenti cinematografici.\nIl regista Wagner de Assis omaggia con il film Nosso Lar l'omonimo libro del 1944. "}
{"id": "1083170", "revid": "20931", "url": "https://it.wikipedia.org/wiki?curid=1083170", "title": "Culatello", "text": ""}
{"id": "1083171", "revid": "767487", "url": "https://it.wikipedia.org/wiki?curid=1083171", "title": "Brian Setzer", "text": "Biografia.\nIl suo primo strumento, a otto anni, \u00e8 stato l'eufonio; ha suonato poi il basso tuba fino all'et\u00e0 di dieci anni. Inizi\u00f2 da adolescente ad avere un sogno: formare una \"band\" di strumenti a fiato, ma presto venne catturato dalla musica punk.\nInizialmente, come chitarrista e compositore, egli si ispir\u00f2 alle band blues rock come i Led Zeppelin, sebbene gi\u00e0 da adolescente si recasse in treno a New York per entrare nei jazz club come il Village Vanguard e il Village Gate. Dopo aver visto una performance dei Mel Lewis Orchestra, decise di creare una propria band rock and roll.\nBrian fece parte anche della band new wave Bloodless Pharaohs con i quali incise qualche singolo prima di uscirne nel 1979.\nNel 1979, Setzer form\u00f2 la sua band di rockabilly, gli Stray Cats (inizialmente Tom Cats). La formazione era composta da Brian alla chitarra e voce, Slim Jim Phantom alla batteria e Lee Rocker al contrabbasso. Gli Stray Cats dovettero emigrare in Inghilterra per ottenere successo, che arriv\u00f2 con un contratto con la Arista Records pubblicando l'album \"Stray Cats\" uscito nel 1981, al cui interno si trovano due brani arrivati in Top Ten: \"Rock This Town\" (#9) e \"Stray Cat Strut\" (#3).\nUn secondo album arriv\u00f2 alla fine dello stesso anno (\"Gonna Ball\") ma non ottenne il successo sperato. Sconfortati da ci\u00f2, i tre tornarono in America e pubblicarono \"Built for Speed\", una raccolta di brani tratti dai primi due dischi inglesi con l'inedito \"Built for Speed\". Con questo disco esplosero in tutto il mondo.\nNel 1983 pubblicarono \"Rant n' Rave With The Stray Cats\", album che li conferm\u00f2 al vertice delle classifiche di vendita grazie ai singoli \"(She's) Sexy and 17\" e la ballata \"I Won't stand in Your Way\".\nNel 1984 si sciolsero riformandosi nel 1986 e pubblicando l'album \"Rock Therapy\". Si risciolsero di nuovo e si riformarono nel 1989 pubblicando gli album \"Blast Off\" (89), \"Let's go Faster\" (90), \"Choo Choo Hot Fish\" (92) e infine \"Original Cool\" nel 1993. A questo punto la band si scioglier\u00e0 per riapparire nel 2004 con un nuovo tour europeo per celebrare i primi 25 anni dalla fondazione, pubblicando il live \"Rumble in Brixton\".\nNegli anni novanta, Setzer sent\u00ec un richiamo verso lo swing e la musica da big band, quando form\u00f2 The Brian Setzer Orchestra. La band ha pubblicato 8 album e due DVD live.\nNegli anni duemila, Setzer ha ricevuto tre Grammy Awards (Best Pop Performance Duo/Group per \"Jump Jive An' Wail\", originariamente scritta da Louis Prima, e due award per la Best Pop Instrumental Performance per \"Sleepwalk\" e \"Caravan\"). Nel dicembre del 2006 ha ricevuto la sua settima nomination al Grammy per la sua versione di \"My Favorite Things\", ancora nella categoria Best Pop Instrumental Performance.\nBrian Setzer ha anche registrato alcuni album da solista durante la rottura con gli Stray Cats negli anni ottanta assieme ad altri pubblicati negli anni novanta. Nel 2001 ha pubblicato un album intitolato \"Ignition\" con la sua band '68 Comeback Special. Il 26 luglio 2005 ha pubblicato negli Stati Uniti un album tributo intitolato \"\". Pubblic\u00f2 un nuovo album,13, nel 2006 e in seguito svariati live (\"Red Hot &amp; Live\" accreditato a Brian Setzer &amp; The Nashvillains nel 2007), un nuovo album in studio con l'orchestra (\"Songs from lonely Avenue\" nel 2009), un album strumentale (\"Setzer goes Instru-mental\" nel 2011) e un altro album a suo nome (\"Rockabilly Riot! All Original\" nel 2014) dalla cui tourn\u00e9e verr\u00e0 pubblicato il live R\"ockabilly Riot! Osaka Rocka\" nel 2016.\nBrian recentemente si \u00e8 spostato dalla California del Sud a Minneapolis, Minnesota, con sua moglie Julie (cantante della band Dustbunnies), con la quale Setzer si incontr\u00f2 dopo un'audizione (dove fu respinta) per entrare a far parte della Brian Setzer Orchestra come corista nel 2000. Si sono sposati a Palm Springs, California, nell'estate del 2005. Brian continua a svolgere tour negli Stati Uniti e oltreoceano con la Brian Setzer Orchestra.\nNel 2002 Setzer ha partecipato a un episodio della famosa serie animata \"I Simpson\" doppiando il personaggio di se stesso che all'interno della puntata era un \"tutor di rock\" all'interno del \"Rock And Roll Fantasy Camp\" insieme ad altre cinque rockstar: Mick Jagger, Keith Richards, Elvis Costello, Tom Petty e Lenny Kravitz. Il compito di Brian era dare lezioni di chitarra a Homer Simpson e ai suoi compagni. Celebre \u00e8 la battuta di Setzer durante la prima lezione: \"Iniziamo con le basi della tecnica... Suonare una chitarra in fiamme con i denti!\"."}
{"id": "1083176", "revid": "1543377", "url": "https://it.wikipedia.org/wiki?curid=1083176", "title": "Pattuglia Sirius", "text": "La Pattuglia Sirius (in danese \"Sl\u00e6depatruljen Sirius\", in inglese \"Sirius Patrol\") \u00e8 un corpo militare che opera nel Parco nazionale della Groenlandia nordorientale (974.000 km\u00b2) e fa uso di cani da slitta. \u00c8 composto da 12 soldati. La sede \u00e8 a Daneborg.\nFunzioni.\nTra i compiti del corpo vi \u00e8 la protezione della sovranit\u00e0 danese sulla Groenlandia, sorveglianza nel Parco nazionale della Groenlandia nordorientale e in generale della parte settentrionale dell'isola.\nStoria.\nLa forma attuale \u00e8 derivata dal periodo della \"guerra fredda\" e il corpo nacque alla fine della seconda guerra mondiale.\nLa causa fu l'operazione Holzauge della Wehrmacht: nell'agosto 1942 i tedeschi avevano paracadutato due gruppi di meteorologi nella Groenlandia orientale, che successivamente vennero scoperti. Dopo questo fatto furono intensificati i pattugliamenti in slitta nella parte settentrionale dell'isola.\nIn un processo del 1933, l'organo predecessore della corte internazionale stabil\u00ec che la Danimarca dovesse essere presente in ogni distretto dell'isola se voleva mantenere il suo diritto a possedere la regione. Nel 1950 venne quindi fondata e istituzionalizzata la Pattuglia Sirius (allora detta \"RESOLUT\"); il cambio di nome avvenne nel 1953.\nDal 1974 con l'istituzione del Parco nazionale della Groenlandia nordorientale \u00e8 diventata di fatto la polizia del parco."}
{"id": "1083180", "revid": "124123", "url": "https://it.wikipedia.org/wiki?curid=1083180", "title": "Jules \u00c9mile Planchon", "text": "Studi\u00f2 scienze all'Universit\u00e0 di Montpellier, dove ottenne un dottorato in scienze nel 1844 e in medicina il 7 febbraio 1851 con una tesi intitolata \"Dei limiti della concordanza tra le forme, la struttura, le affinit\u00e0 delle piante e le loro propriet\u00e0 medicinali\". Vi ritorn\u00f2 nel 1853 come direttore del dipartimento di botanica, dopo aver lavorato ai giardini botanici reali di Kew in Inghilterra e dopo essere stato insegnante a Gand e a Nancy.\nGli si deve la descrizione della pianta che produce i kiwi (Actinidia chinensis e soprattutto di aver salvato i vigneti francesi in seguito alle devastazioni dell'epidemia della fillossera. Fu infatti Jules \u00c9mile Planchon che inizi\u00f2 gli innesti su dei portinnesti americani in collaborazione con l'entomologo americano Charles Valentine Riley."}
{"id": "1083183", "revid": "921573", "url": "https://it.wikipedia.org/wiki?curid=1083183", "title": "Shadia Simmons", "text": "Biografia.\nHa iniziato a recitare alla sola et\u00e0 di otto anni. Il suo primissimo film fu \"Moonlight &amp; Valentino\", dove interpretava la parte di Jenny Morrow, la figlia di un personaggio interpretato da Whoopi Goldberg.\nHa inoltre avuto dei ruoli in molti film Disney per la televisione. Simmons \u00e8 apparsa in quattro serie televisive: \"Ace Lightning\", \"My Best Friend is An Alien\", \"La mia vita con Derek\", e \"Strange Days at Blake Holsey High\"."}
{"id": "1083184", "revid": "122315", "url": "https://it.wikipedia.org/wiki?curid=1083184", "title": "Fiume Sarno", "text": ""}
{"id": "1083186", "revid": "764447", "url": "https://it.wikipedia.org/wiki?curid=1083186", "title": "Presidente della Romania", "text": "Il Presidente della Romania (in rumeno: Pre\u0219edintele Rom\u00e2niei) \u00e8 il capo di Stato della Romania.\n\u00c8 eletto ogni cinque anni tramite suffragio universale diretto da parte dei cittadini. Durante il mandato non pu\u00f2 essere membro di alcun partito politico. Ogni Presidente pu\u00f2 rimanere in carica per un massimo di due mandati, anche non consecutivi.\nLe sue funzioni sono regolate dal Capitolo II del Titolo III della Costituzione della Romania.\nLa residenza del Presidente della Romania \u00e8 Palazzo Cotroceni a Bucarest.\nStoria.\nLa Romania fu un regno dal 1881 al 1948, anno in cui venne ratificato il passaggio alla forma repubblicana sotto l'influenza del Partito Comunista Rumeno, che proclam\u00f2 la nascita della Repubblica Popolare di Romania. Durante l'amministrazione socialista il titolo di capo di Stato della Romania fu inizialmente rivestito dal presidente del praesidium della Grande Assemblea Nazionale e, dal 1961, dal presidente del Consiglio di Stato.\nUfficialmente il titolo di Presidente della Romania fu creato solo negli anni settanta su decisione di Nicolae Ceau\u0219escu, che si attribu\u00ec tale funzione a partire dal 28 marzo 1974. Il regime dittatoriale fu sovvertito dalla rivoluzione romena del 1989, che apr\u00ec la strada per la ridefinizione dell'intero assetto istituzionale del paese, compreso il ruolo di Presidente della Romania, posizione fino a quel momento associata al potere assoluto detenuto da Ceau\u0219escu.\nNel 1989 l'organo di governo provvisorio rivoluzionario, il Consiglio del Fronte di Salvezza Nazionale (CFSN), instaur\u00f2 una repubblica, preferendola alla soluzione monarchica sostenuta da alcuni gruppi politici, che avrebbero voluto demandare ad un referendum la scelta della forma di governo.\nCon il decreto legge 92 del 14 marzo 1990 il governo provvisorio deliber\u00f2 quelli che sarebbero stati i compiti del futuro Presidente da eleggersi nel maggio 1990. Secondo le nuove formulazioni il capo di Stato avrebbe avuto il potere di designare il primo ministro, promulgare le leggi e fare da mediatore tra i partiti e le istituzioni. Nel nuovo ordinamento, basato sul rispetto della separazione dei poteri, il Presidente occupava un ruolo neutrale con l'incarico di garantire l'equilibrio tra Governo e Parlamento. L'introduzione principale fu quella dell'elezione diretta da parte dei cittadini, con l'adozione di un modello semipresidenziale che fu riconfermato anche dalla Costituzione del 1991.\nCome da previsioni del decreto legge 92/1990 il primo mandato del Presidente eletto nel 1990, temporaneo, al di fuori delle previsioni costituzionali, ebbe una durata di due anni. A partire dalle elezioni del 1992, le prime dall'entrata in vigore della Costituzione del 1991, il mandato presidenziale ebbe una durata di quattro anni. La riforma costituzionale del 2003 estese l'incarico del Presidente a cinque anni.\nDescrizione.\nElezione e mandato.\nL'elezione \u00e8 regolata dall'art. 81 della Costituzione e dall'attuale normativa sull'elezione del Presidente della Romania, la Legge 370 del 20 settembre 2004.\nIl Presidente \u00e8 eletto direttamente dai cittadini tramite suffragio universale per un mandato di cinque anni (fino al 2003 quattro anni). Il limite massimo di mandati per ogni Presidente \u00e8 di due, anche non consecutivi. Si considerano solamente i mandati successivi all'entrata in vigore della Costituzione del 1991. I requisiti per proporre la propria candidatura sono:\nI candidati possono essere indipendenti, proposti da un partito, o da un'alleanza politica stipulata tra pi\u00f9 partiti. L'ammissione delle candidature viene realizzata dell'Ufficio elettorale centrale, mentre eventuali ricorsi possono essere formulati alla Corte costituzionale.\nAi sensi della Costituzione l'elezione del Presidente si svolge su due turni. Il ballottaggio tra i due candidati pi\u00f9 votati \u00e8 previsto solamente nel caso in cui nessuno dei due ottenga il 50% + 1 dei voti degli iscritti alle liste elettorali permanenti al primo turno. Il risultato delle elezioni deve essere convalidato dalla Corte costituzionale, che ha il potere di annullare le elezioni per comprovati motivi.\nPer entrare il carica il Presidente neoeletto deve prestare un preciso giuramento di fronte al Parlamento riunito in seduta congiunta:\nNel corso del mandato al Presidente \u00e8 fatto divieto di far parte di un partito politico o di rivestire altre funzioni pubbliche o private (art. 84 della Costituzione).\nIl mandato del Presidente in carica pu\u00f2 essere prolungato tramite legge organica solamente in caso di guerra o catastrofe.\nIl Presidente gode di immunit\u00e0 e non pu\u00f2 essere giudicato in tribunale in merito ad atti e opinioni politiche concernenti l'esercizio della sua funzione.\nSe il ruolo di Presidente \u00e8 vacante (per dimissioni, revoca, impossibilit\u00e0 definitiva di esercitare le funzioni, o morte), nuove elezioni devono essere organizzate entro tre mesi.\nSospensione e revoca.\nIn base alle disposizioni dell'art. 95 della Costituzione, nel caso in cui un Presidente violi gravemente il testo costituzionale, il Parlamento pu\u00f2 avviare una procedura di sospensione. La richiesta deve essere avanzata da almeno un terzo dei parlamentari e, sentito il parere della Corte costituzionale, deve essere approvata dal voto della maggioranza del numero totale di deputati e senatori, riuniti in seduta congiunta. Se la proposta \u00e8 accettata dal Parlamento, il Presidente viene temporaneamente sospeso dalle funzioni ed entro trenta giorni viene organizzato un referendum per la ratifica popolare della sua revoca. Si \u00e8 ricorso a tale previsione in tre occasioni. La prima nel 1994 per la sospensione di Ion Iliescu, quando l'opzione fu bocciata gi\u00e0 dal voto del Parlamento. Le altre due nel 2007 e nel 2012 per la destituzione di Traian B\u0103sescu, entrambe fallite in sede referendaria.\nL'art. 96 della Costituzione disciplina la sospensione del Presidente nel caso di alto tradimento. La proposta deve essere iniziata dalla maggioranza dei deputati e senatori e votata da due terzi del Parlamento, riunito in seduta congiunta. Nel caso di approvazione, il Presidente viene temporaneamente sospeso in attesa del processo da celebrarsi presso l'Alta corte di cassazione e giustizia. Nel caso di conferma della condanna, il Presidente \u00e8 revocato.\nPresidente supplente.\nNel caso in cui il ruolo di Presidente della Romania sia vacante o il titolare dell'incarico sia sospeso dalle funzioni o temporaneamente impossibilitato a esercitarle, il Presidente del Senato assume ad interim il ruolo di capo di Stato. Se anche il titolo di Presidente del Senato \u00e8 vacante, le funzioni del Presidente della Romania vengono esercitate temporaneamente dal Presidente della Camera dei deputati. Il supplente non pu\u00f2 sciogliere le camere o convocare referendum (art. 98 della Costituzione).\nL'Amministrazione presidenziale.\nAl fine di permettere al capo di Stato di svolgere i propri doveri costituzionali, nel 1990 (Legge 1 del 30 giugno 1990) fu istituita una struttura a suo supporto, suddivisa in dipartimenti con diversi compiti e un proprio bilancio. La Legge 47 del 7 luglio 1994 abrog\u00f2 la precedente e ristruttur\u00f2 l'istituzione, che fu ridenominata Amministrazione presidenziale (\"Administra\u021bia preziden\u021bial\u0103\").\nL'Amministrazione presidenziale fornisce al Presidente supporto logistico, organizzativo e amministrativo. In base alla propria area di competenza, ognuno dei dipartimenti coadiuva il Presidente nelle sue attribuzioni gestendone l'agenda, le relazioni pubbliche e le attivit\u00e0 di protocollo, supportandolo nell'elaborazione di atti e documenti, o nella verifica di costituzionalit\u00e0 delle leggi. L'organo, inoltre, gestisce il fondo archivistico, le risorse umane, materiali e finanziarie, nonch\u00e9 il complesso del Palazzo Cotroceni e il relativo museo.\nL'intera struttura funziona secondo un regolamento interno approvato dal Presidente. L'ente \u00e8 organizzato in cancellerie, dipartimenti e sezioni, ognuno con a capo un consigliere di nomina presidenziale. Il capo del dipartimento per la sicurezza nazionale deve essere un membro del Consiglio supremo di difesa. I gradi delle funzioni dirigenziali dell'Amministrazione sono il consigliere presidenziale, che ha rango di ministro, e il consigliere di stato, che ha rango di segretario di stato.\nL'Amministrazione presidenziale \u00e8 composta dalle seguenti strutture:\nFunzioni.\nLa Costituzione considera il Presidente il rappresentante della Romania in sede internazionale e il garante dell'equilibrio tra i poteri. Il capo di Stato condivide con il Governo il potere esecutivo, ma non quello legislativo, che \u00e8 prerogativa del Governo e, soprattutto, del Parlamento.\nAttribuzioni in relazione alle funzioni parlamentare e legislativa.\nAi sensi dell'art. 88 della Costituzione il capo di Stato ha la possibilit\u00e0 di rivolgere messaggi alle camere, riunite in seduta congiunta, in modo da far conoscere al Parlamento la propria posizione riguardante questioni interne o esterne di grande rilevanza.\nIl Presidente ha il dovere di convocare le camere entro venti giorni dalla celebrazione delle ultime elezioni parlamentari, la possibilit\u00e0 di indire sessioni parlamentari straordinarie e il potere di sciogliere le camere secondo quando disposto dall'art. 89 del testo costituzionale. Questo prevede che nel caso in cui nessun primo ministro designato riesca ad ottenere un voto d'investitura parlamentare nell'arco di sessanta giorni, contati a partire dal primo voto di bocciatura, il Presidente abbia facolt\u00e0 di sciogliere le camere, sentito il parere dei presidenti di Camera dei deputati e Senato e dei leader dei gruppi parlamentari. Non trattandosi di un obbligo, superati i sessanta giorni il capo di Stato pu\u00f2 decidere anche di sottoporre al Parlamento ulteriori proposte per il ruolo di premier. Per attivare l'art. 89 \u00e8 necessario che il Parlamento abbia respinto almeno due proposte di primo ministro. Il Parlamento pu\u00f2 essere sciolto una sola volta nel corso dell'anno e mai negli ultimi sei mesi di mandato del Presidente, oppure in stato di mobilitazione, di guerra, d'assedio o d'emergenza.\nPer quanto riguarda altri rapporti con il potere legislativo, il Presidente ha l'obbligo di promulgare le leggi entro venti giorni dal ricevimento da parte del Parlamento. Nel caso in cui riscontri difetti o problemi, oppure per motivazioni politiche, ha la possibilit\u00e0 di inviare di nuovo le leggi alle camere per riesame senza, per\u00f2, poter imporre modifiche specifiche. Poich\u00e9 non \u00e8 consentito rimandare una legge al Parlamento per pi\u00f9 di una volta, ricevuta nuovamente la legge rivista dalle camere, il capo di Stato deve procedere alla sua promulgazione entro dieci giorni. Qualora il Presidente ritenga che una legge da promulgare mini i valori fondanti dello Stato o abbia serie imperfezioni tecniche, ha il diritto di rivolgersi alla Corte costituzionale. Nel caso in cui questa ne decreti l'incostituzionalit\u00e0, la norma torna in Parlamento per le correzioni necessarie. In caso contrario, il Presidente ha dieci giorni per procedere alla promulgazione.\nIn base all'art. 90 della Costituzione il Presidente ha il potere di convocare referendum popolari consultivi su problemi di interesse nazionale, sentito il parere del Parlamento. Le due camere esprimono la loro opinione, non vincolante, in base ad una decisione adottata in seduta congiunta con il voto della maggioranza dei parlamentari.\nAttribuzioni in relazione alla funzione esecutiva.\nIl Presidente della Romania designa il candidato alla funzione di primo ministro, previa consultazione con il partito che detiene la maggioranza assoluta in Parlamento, o con le delegazioni di tutti i partiti parlamentari nel caso in cui non esista una situazione di maggioranza politica. Il Governo approvato da un voto di fiducia parlamentare, successivamente, ottiene la nomina da parte del capo di Stato. Il Presidente, inoltre, nomina e revoca i ministri su proposta del primo ministro. Nel caso in cui le proposte di rimpasto formulate dal premier modifichino la struttura del Governo o la sua composizione politica, questi ha l'obbligo di presentarsi in Parlamento per la fiducia (art. 85 della Costituzione). Come esplicitamente sancito dall'art. 107 della Costituzione, introdotto dalla riforma del 2003, il Presidente della Romania non ha il potere di revocare l'incarico del primo ministro.\n\u00c8 data facolt\u00e0 al Presidente di consultare il Governo su questioni importanti o urgenti. Il capo di Stato pu\u00f2 partecipare alle sedute del Governo su problemi di interesse nazionale e riguardanti la politica estera, la difesa e l'ordine pubblico. Su altri argomenti pu\u00f2 partecipare solamente su richiesta del primo ministro. Il capo di Stato presiede le riunioni cui prende parte, pu\u00f2 esprimersi e dare opinioni, ma non ha diritto di voto e non pu\u00f2 imporre azioni specifiche al Governo.\nIl Presidente \u00e8 il capo delle forze armate e presiede il Consiglio supremo di difesa (\"Consiliul Suprem de Ap\u0103rare a \u021a\u0103rii, CSA\u021a\"). In tale veste, previa approvazione del Parlamento, pu\u00f2 dichiarare lo stato di mobilitazione dell'esercito, mentre in casi riconosciuti come eccezionali pu\u00f2 decretarlo senza un precedente placet delle camere, che devono comunque esprimersi entro cinque giorni dalla proclamazione. In caso di aggressione militare contro il paese, il Presidente prende immediate misure per il respingimento, informando il Parlamento, che \u00e8 convocato di diritto entro ventiquattro ore dall'inizio delle ostilit\u00e0 (art. 92 della Costituzione).\nAi sensi dell'art. 93 della Costituzione il Presidente pu\u00f2 istituire lo stato d'assedio e lo stato d'emergenza nell'intero paese o solamente in alcune zone. Il Parlamento deve convalidare la decisione entro cinque giorni. La misura dello stato d'emergenza, che concede maggiori poteri alle istituzioni ed \u00e8 utilizzata per contrastare minacce contro l'ordine pubblico o il rischio di catastrofi, \u00e8 stata applicata in due occasioni. La prima da Emil Constantinescu nel 1999 per fronteggiare i pericoli della mineriada del gennaio di quell'anno e la seconda da Klaus Iohannis nel 2020 per combattere la diffusione della pandemia di COVID-19..\nAttribuzioni in relazione alla rappresentanza esterna.\nL'art. 91 della Costituzione statuisce che il Presidente stipula i trattati internazionali in nome della Romania. Questi sono negoziati dal Governo e, una volta firmati dal capo di Stato, vanno ratificati dal voto parlamentare.\nIl Presidente accredita e revoca i rappresentanti diplomatici e approva l'istituzione, lo scioglimento, o la modifica del rango delle missioni diplomatiche rumene all'estero.\nAttribuzioni in relazione all'esercizio della giurisdizione.\nIl capo di Stato presiede le riunioni del Consiglio superiore della magistratura cui partecipa (art. 133 della Costituzione) e, su proposta di quest'organo, nomina giudici e procuratori (art. 134). Il Presidente, inoltre, nomina tre dei nove membri della Corte costituzionale (art. 142).\nOltre a ci\u00f2, ha il potere di concedere la grazia individuale (art. 94), ma non l'amnistia generale che, invece, \u00e8 regolata dalla legge organica di prerogativa parlamentare.\n\u00c8 l'unica figura, oltre alle camere, a poter chiedere l'avvio di procedure penali contro i membri del Governo per fatti commessi nell'esercizio dell'ufficio ministeriale. In tal caso il Presidente pu\u00f2 anche disporre la sospensione dei ministri indagati. Il tribunale competente \u00e8 quello dell'Alta corte di cassazione e giustizia (art. 109).\nAltre attribuzioni e prerogative.\nIn quanto capo di Stato conferisce gli ordini e i titoli onorifici, mentre in quanto capo delle forze armate assegna i gradi di maresciallo, generale e ammiraglio (art. 94 della Costituzione).\nIl Presidente propone i direttori dei servizi di intelligence, il Serviciul Rom\u00e2n de Informa\u021bii (SRI) e il Serviciul de Informa\u021bii Externe (SIE), le cui nomine sono ratificate dal Parlamento.\nTra gli altri poteri di nomina, indica gli undici membri facenti parte del Consiglio nazionale per gli audiovisivi (\"Consiliului Na\u021bional al Audiovizualului\", CNA), che sono approvati dalle camere.\nAtti del Presidente.\nGli atti tramite i quali il Presidente esercita le sue attribuzioni sono definite decreti. Possono essere normativi (ad esempio quelli riguardanti la dichiarazione dello stato d'assedio o d'emergenza) o individuali (ad esempio il conferimento di onorificenze). Oltre ai decreti, che sono atti giuridici, il Presidente pu\u00f2 emanare anche atti politici, come dichiarazioni, appelli o messaggi, che non hanno effetti legalmente vincolanti. In base all'art. 100 della Costituzione i decreti riguardanti trattati internazionali, nomina e revoca del personale diplomatico, dichiarazione dello stato di mobilitazione, d'assedio e d'emergenza, conferimento di onorificenze e titoli militari, nomina di funzionari pubblici e concessione della grazia, devono essere controfirmati dal primo ministro, che ne risponde giuridicamente.\nResidenza ufficiale.\nDal 1990 la residenza ufficiale del Presidente della Romania \u00e8 Palazzo Cotroceni a Bucarest.\nIl complesso fu originariamente eretto tra il 1679 e il 1681 per volont\u00e0 del principe \u0218erban Cantacuzino per farne un monastero e un palazzo regale. Nel XIX secolo il principe Barbu Dimitrie \u0218tirbei ne fece la sua residenza estiva, mentre il domnitor Alexandru Ioan Cuza la scelse come residenza ufficiale. A partire dagli anni ottanta dell'Ottocento fu utilizzato anche dalla famiglia reale rumena. Tra il 1893 e il 1895 su ordine di Carlo I furono eseguiti i lavori per la sua riconversione in reggia per il principe ereditario Ferdinando I e la principessa Maria.\nNel 1948, all'abdicazione di Michele I, il complesso entr\u00f2 a far parte del patrimonio di Stato della nuova repubblica socialista, che nel 1949 lo assegn\u00f2 all'Organizzazione dei Pionieri, che lo utilizz\u00f2 per le proprie attivit\u00e0 fino al 1976. In questo periodo l'edificio prese il nome di Palazzo dei Pionieri (\"Palatul Pionierilor\").\nDuramente colpiti dal terremoto del 1977, gli spazi abitativi dell'edificio furono ricostruiti nel corso degli anni ottanta per servire da alloggio per i capi di Stato in visita in Romania. La rivoluzione del 1989 cambi\u00f2 radicalmente la destinazione d'uso del palazzo che, a partire dall'autunno del 1990, divenne sede della neonata Amministrazione presidenziale e residenza del Presidente della Romania."}
{"id": "1083188", "revid": "842", "url": "https://it.wikipedia.org/wiki?curid=1083188", "title": "Frets on fire", "text": ""}
{"id": "1083190", "revid": "124581000", "url": "https://it.wikipedia.org/wiki?curid=1083190", "title": "Essere razionale", "text": "Essere razionale (\"Reason\") \u00e8 un racconto fantascientifico scritto da Isaac Asimov. \u00c8 il secondo racconto di Asimov sui robot positronici, in cui fanno la loro prima comparsa Powell e Donovan. Pubblicato per la prima volta nell'aprile del 1941 sulla rivista \"Astounding Science Fiction\", fa parte dell'antologia \"Io, Robot\" ed \u00e8 stato incluso anche in altre raccolte di racconti di Asimov. \u00c8 stato pubblicato in italiano per la prima volta nel 1963 col titolo Secondo ragione.\nTrama.\nGregory Powell e Mike Donovan si trovano sulla stazione spaziale numero 5 che serve a fornire energia alla terra. Il loro compito \u00e8 montare e controllare il funzionamento del nuovo robot della serie QT (\"QT-1\"), da loro chiamato \"Cutie\". Caratterizzato da capacit\u00e0 di ragionamento molto elevate, Cutie non crede di essere stato creato dagli esseri umani. Powell e Donovan cercano di spiegare al robot l'universo, le stelle, la terra da cui provengono, lo scopo della stazione e il suo, ma Cutie, ritenendo che nulla possa creare qualcosa di superiore a se stesso, non crede alla tesi che i due uomini gli propongono. Arriva quindi a crearsi una sua religione personale, credendo di essere stato creato per servire il Padrone (la macchina che gestisce l'invio di energia alla Terra).\nI due cercano di convincere il robot in svariati modi, ma senza successo. Cutie arriva alla conclusione che il padrone ha creato gli uomini per servirlo, ma dal momento che essi hanno vita breve, sopportano poco situazioni critiche e cadono spesso in uno stato di semi incoscienza (il sonno), cre\u00f2 anche i robot per aiutarli nel loro lavoro.\nInfine cre\u00f2 QT-1, intelligente, forte e resistente, per rimpiazzare gli umani al suo servizio. Con questa tesi riesce anche a convincere gli altri robot della stazione:\nLa situazione precipita quando in uno scatto di rabbia Donovan sputa sul condotto L (il \"Padrone\") e QT-1, considerando ci\u00f2 un sacrilegio, decide di impedire l'entrata dei due uomini nella sala comandi.\nTutto ci\u00f2 accade quando si sta avvicinando una violenta tempesta di correnti elettroniche, che rischia di fare deviare il raggio di energia dalla sua direzione originaria. Il raggio, anche se spostato di qualche porzione di grado, poteva radere al suolo ettari di terreno sulla terra. Il compito degli esseri umani era proprio di controllare e correggere queste anomalie, ma non avendo accesso alla sala comandi non poterono fare altro che aspettare la tempesta.\nCon grande sorpresa di entrambi, Cutie era invece riuscito a mantenere stabile il raggio, credendo in questo modo di servire il padrone. Powell e Donovan si convinsero allora che il robot era funzionante: non ascoltava gli ordini degli uomini ma servendo il \"Padrone\" faceva ci\u00f2 per cui era stato creato.\nLe tre leggi.\nDal momento che il robot si rifiuta di ubbidire ai comandi degli uomini, potrebbe sembrare che non rispetti la seconda legge della robotica, per cui i robot devono ubbidire agli ordini impartiti da esseri umani.\nIn realt\u00e0 questa legge \u00e8 valida finch\u00e9 non contrasta con la prima legge (i robot non possono recare danno agli esseri umani).\nSe ubbidire agli uomini pu\u00f2 danneggiarne altri, allora il robot non deve farlo, ed \u00e8 proprio il caso di Cutie: nonostante il suo credo religioso, segue inconsciamente le tre leggi e sapendo manovrare con una precisione ineguagliabile il raggio di energia non permette ad altri uomini di entrare nella sala comandi e di mettere cos\u00ec in pericolo gli esseri umani sulla terra.\nInoltre crede che la sua religione possa garantire una sorta di redenzione a Powell e Donovan, pertanto impedisce a questi di commettere 'sacrilegi', perch\u00e9 potrebbe compromettere la loro posizione in questo paradiso alternativo della religione di Cutie, e dunque causare loro danni."}
{"id": "1083193", "revid": "96673", "url": "https://it.wikipedia.org/wiki?curid=1083193", "title": "Djamb\u00e9", "text": ""}
{"id": "1083197", "revid": "72265", "url": "https://it.wikipedia.org/wiki?curid=1083197", "title": "Tempo discreto", "text": ""}
{"id": "1083198", "revid": "729019", "url": "https://it.wikipedia.org/wiki?curid=1083198", "title": "Likoma", "text": "L'isola di Likoma (Likoma Island in inglese) \u00e8 la maggiore delle due isole abitate del Lago Malawi, Likoma e Chizumulu. Pur trovandosi nei pressi della costa orientale del lago, in acque territoriali del Mozambico, Likoma e Chizumulu appartengono politicamente al Malawi, e insieme costituiscono il distretto di Likoma.\nGeografia.\nL'isola ha una superficie di 18\u00a0km\u00b2, e si trova nella parte nord-orientale del lago, 7\u00a0km a nordovest di Cobue (Mozambico). La citt\u00e0 del Malawi pi\u00f9 vicina \u00e8 Chintheche.\nStoria.\nNel 1880 fu creata a Likoma la sede principale della University Mission of Central Africa, la missione fondata da David Livingstone. La presenza di questa istituzione fu uno dei motivi che portarono Likoma a essere assegnata al Malawi anzich\u00e9 al Mozambico quando si tracciarono i confini dei due paesi dopo la seconda guerra mondiale.\nAmbiente naturale.\nNonostante la notevole densit\u00e0 di popolazione, Likoma presenta un ambiente naturale in gran parte incontaminato.\nLa costa alterna tratti rocciosi, baie sabbiose e paludi. La vegetazione spontanea comprende tra l'altro numerosi baobab e alberi di mango. La fauna consiste principalmente di piccoli rettili, anfibi, uccelli e artropodi anche piuttosto insoliti, come i ragni scorpione. In alcuni tratti della costa sono presenti coccodrilli. Nei pressi della costa vivono numerose specie di Ciclidi e altri pesci d'acqua dolce; diverse specie e sottospecie, come il \"Labidochromis caeruleus likomae\", sono endemiche di Likoma.\nPresenza umana.\nL'isola \u00e8 densamente popolata (circa 7000 persone); la popolazione locale \u00e8 principalmente dedita alla pesca, solo in misura minore all'agricoltura (principalmente riso e manioca).\nLe etnie principali sono Nyanja (60%) e Tonga (25%), ma sono presenti anche altri gruppi come Tumbuka, Yao, Chewa e altri. La popolazione \u00e8 distribuita in una dozzina di villaggi. Lo sviluppo economico dell'isola, come in gran parte del Malawi, \u00e8 minimo.\nNella cittadina principale, anch'essa chiamata Likoma, si trova un mercato molto attivo. Caratteristica peculiare del mercato \u00e8 il grande baobab cavo, avvolto da un ficus strangolatore, che viene usato dai commercianti come deposito per le merci. Monumento notevole di Likoma \u00e8 la cattedrale anglicana di San Pietro (St. Peter), costruita a partire dal 1903, una delle pi\u00f9 grandi dell'Africa.\nL'isola non ha strade asfaltate (e pochissimi veicoli a motore). Solo recentemente il governo ha donato all'isola una rete elettrica, pare come ricompensa per il sostegno elettorale ottenuto in questo distretto. C'\u00e8 una modesta infrastruttura telefonica, ma le poche istituzioni che dispongono di un accesso a Internet sfruttano un sistema di accesso alla rete via radio. La scolarizzazione \u00e8 invece molto diffusa.\nA causa della povert\u00e0 della popolazione locale e dell'assenza di strutture ospedaliere, l'isola soffre di una situazione sanitaria piuttosto critica. La malaria, diffusa in diverse regioni del Malawi, non \u00e8 presente a Likoma.\nLikoma \u00e8 stata recentemente oggetto di uno studio scientifico sull'epidemiologia del virus dell'HIV e di altre malattie a trasmissione sessuale.\nTrasporti e turismo.\nL'isola \u00e8 collegata all'entroterra attraverso una piccola pista di atterraggio per aerei da turismo e dal servizio di traghetti MV Ilala che serve le principali localit\u00e0 che si affacciano sul lago. Sull'isola si trova un lodge di lusso, il Kaya Mawa, gestito secondo principi ecoturistici. La localit\u00e0 \u00e8 nota come una delle migliori del lago per lo snorkelling e le immersioni."}
{"id": "1083200", "revid": "1924342", "url": "https://it.wikipedia.org/wiki?curid=1083200", "title": "On How Life Is", "text": "On How Life Is \u00e8 l'album di debutto di Macy Gray, pubblicato nel 1999, preceduto dal primo singolo \"Do Something\". Il secondo singolo estratto dall'album, \"I Try\" (1999) resta ad oggi il pi\u00f9 grande successo internazionale della cantante. Altri singoli pubblicati: \"Still\" (2000) e \"Why Didn't You Call Me\" (2000)."}
{"id": "1083204", "revid": "842", "url": "https://it.wikipedia.org/wiki?curid=1083204", "title": "Abe Lincoln Must Die!", "text": ""}
{"id": "1083211", "revid": "767487", "url": "https://it.wikipedia.org/wiki?curid=1083211", "title": "\u04f8", "text": "La \u04f8, minuscolo \u04f9, detta anche Jery con dieresi \u00e8 una lettera dell'alfabeto cirillico. Viene usata solamente in mari per rappresentare la vocale chiusa posteriore non arrotondata //."}
{"id": "1083215", "revid": "110157", "url": "https://it.wikipedia.org/wiki?curid=1083215", "title": "Basilica di Notre-Dame di Saigon", "text": "La basilica di Notre-Dame di Saigon (in vietnamita: \"Nh\u00e0 th\u1edd \u0110\u1ee9c B\u00e0 S\u00e0i G\u00f2n\") \u00e8 la cattedrale situata nella citt\u00e0 di Ho Chi Minh in Vietnam. La cattedrale \u00e8 stata costruita dai colonizzatori francesi tra il 1863 e il 1880. La facciata \u00e8 fiancheggiata da due campanili alti 58 metri.\nOltre alle diverse celebrazioni in lingua vietnamita, la messa della domenica mattina alle 11 \u00e8 celebrata in lingua inglese ed \u00e8 affollata dalla comunit\u00e0 internazionale della citt\u00e0."}
{"id": "1083219", "revid": "38120", "url": "https://it.wikipedia.org/wiki?curid=1083219", "title": "On how life is", "text": ""}
{"id": "1083220", "revid": "1027057", "url": "https://it.wikipedia.org/wiki?curid=1083220", "title": "Vasilij Petrovi\u010d Preobra\u017eenskij", "text": "A partire dal suo articolo \"Fridrich Nic\u0161e: Kritika morali al'truizma\", apparso sulla rivista \"Voprosy Filosofii i Psichologii\", si apr\u00ec in Russia il dibattito sulla vita e l'opera di Friedrich Nietzsche. Preobra\u017eenskij definiva il pensatore come il pi\u00f9 grande scrittore tedesco dopo Heinrich Heine: si scopriva attratto in modo particolare dalle sue idee sulla volont\u00e0 di potenza.\nGli editori della rivista non stentarono a prendere distanza dagli scomodi apprezzamenti del loro collaboratore, prima di tutto attraverso una nota stampata insieme all'articolo, dove il Nietzsche pensatore e scrittore d'ingegno viene accusato a partire dal suo odio per la religione e il Cristianesimo. Preobra\u017eenskij, ben lontano dal considerare Nietzsche come un mero sintomo della decadenza dell'Occidente (come invece sarebbe avvenuto poco pi\u00f9 tardi), non lesinava audaci comparazioni con Pascal, La Rochefoucauld, Leopardi, Schopenhauer, Herzen.\nLa sua interpretazione, pertanto, individuava alla radice delle convinzioni di Nietzsche una vita che \u00e8 base della morale, e non viceversa: la morale convenzionale infatti ostacola gli impulsi creativi del superuomo, e per Preobra\u017eenskij esiste una profonda relazione tra la morale positiva di Nietzsche e la sua critica all'altruismo. L'articolo del giovanissimo filosofo (in quell'anno appena ventottenne) fu destinato ad aprire un dibattito precoce che favor\u00ec e inaugur\u00f2 la complessa e controversa interpretazione del filosofo tedesco in ambito russo, precedendo nel tempo anche l'avvio delle prime traduzioni."}
{"id": "1083221", "revid": "697352", "url": "https://it.wikipedia.org/wiki?curid=1083221", "title": "Aspirazione", "text": ""}
{"id": "1083223", "revid": "958185", "url": "https://it.wikipedia.org/wiki?curid=1083223", "title": "Thomas Schelling", "text": "Biografia.\nNel 2005 gli \u00e8 stato conferito il premio Nobel condiviso con Robert Aumann \"per aver fatto avanzare la nostra comprensione del conflitto e della cooperazione tramite la Teoria dei giochi\".\nSchelling ha ricevuto la laurea (bachelor's degree) in economia all'Universit\u00e0 della California, Berkeley, nel 1944. Ha ricevuto il PhD in economia all'Universit\u00e0 Harvard nel 1948.\nHa lavorato per il Piano Marshall in Europa, alla Casa Bianca, e all'Ufficio Esecutivo del Presidente dal 1948 al 1953. Scrisse gran parte della sua tesi sugli introiti nazionali lavorando di notte mentre era in Europa. Lasci\u00f2 il governo per entrare nella facolt\u00e0 di Economia dell'Universit\u00e0 Yale, e nel 1958 divenne professore di Economia a Harvard. Nel 1969 entr\u00f2 nella John F. Kennedy School of Government dell'Universit\u00e0 Harvard. Il presidente Jimmy Carter, nel 1980, lo inser\u00ec nella Commissione per lo studio del riscaldamento globale.\nIl libro pi\u00f9 famoso di Schelling, \"La strategia del conflitto\" (\"The Strategy of Conflict\", 1960), \u00e8 stato il primo studio sulla contrattazione e sui comportamenti strategici. In questo libro introduce il concetto di \"punto focale\", detto anche \"punto di Schelling\" e il \"\". Nel 1995, \"The Strategy of Conflict\" \u00e8 stato inserito tra i cento libri che hanno avuto maggiore influenza sul mondo occidentale dopo la seconda guerra mondiale. \nLa teoria economica di Schelling sulla guerra \u00e8 stata estesa in \"Arms and Influence\" (1966)."}
{"id": "1083224", "revid": "767487", "url": "https://it.wikipedia.org/wiki?curid=1083224", "title": "\u04c3", "text": "La \u04c3, minuscolo \u04c4, detta anche Ka con uncino, \u00e8 una lettera dell'alfabeto cirillico. Viene usata in hanti ed in \u010duk\u010di per rappresentare la consonante occlusiva uvulare sorda //. "}
{"id": "1083227", "revid": "767487", "url": "https://it.wikipedia.org/wiki?curid=1083227", "title": "Tiger Army", "text": "I \"Tiger Army\" sono un gruppo psychobilly formato nel 1995 a Berkeley, California.\nQuesto gruppo viene prodotto dalla Hellcat Records, la stessa etichetta dei Rancid. Hanno vinto un Grammy in collaborazione con i Nekromantix."}
{"id": "1083230", "revid": "486946", "url": "https://it.wikipedia.org/wiki?curid=1083230", "title": "Aleksandr Ivanovic Herzen", "text": ""}
{"id": "1083232", "revid": "767487", "url": "https://it.wikipedia.org/wiki?curid=1083232", "title": "\u04c7", "text": "La \u04c7, minuscolo \u04c8, detta anche enne con uncino \u00e8 una lettera dell'alfabeto cirillico. Viene usata generalmente in alcune lingue non slave come in even, evenki, hanti, mansi, nenec e in sami di Kildin per rappresentare la consonante velare nasale //."}
{"id": "1083233", "revid": "76963", "url": "https://it.wikipedia.org/wiki?curid=1083233", "title": "Arnold Pinnock", "text": ""}
{"id": "1083236", "revid": "33689", "url": "https://it.wikipedia.org/wiki?curid=1083236", "title": "The Secret of Monkey Island", "text": "The Secret of Monkey Island (letteralmente \"Il segreto di Monkey Island\") \u00e8 la prima avventura grafica della saga di \"Monkey Island\" ed \u00e8 stato prodotto nel 1990 da LucasArts (allora ancora \"Lucasfilm Games\"). Qui compare il protagonista assoluto di tutta la serie, Guybrush Threepwood, un giovane dal passato oscuro che giunge su una piccola isola dei Caraibi, l'isola di M\u00eal\u00e9e, con un sogno da realizzare: diventare un pirata.\nIl gioco \u00e8 permeato da una forte vena umoristica, basata su diverse battute e situazioni comiche, surreali, anacronistiche, con frequenti citazioni di altri titoli LucasArts e LucasFilm.\n\u00c8 stato ideato da Ron Gilbert, con l'aiuto di Tim Schafer e Dave Grossman: gli stessi tre autori realizzeranno anche il seguito, \"\".\nTrama.\nGuybrush Threepwood \u00e8 un giovane che vorrebbe diventare un pirata e con tale scopo si reca su M\u00eal\u00e9e Island, capitale dell'Arcipelago delle Tre Isole (M\u00eal\u00e9e, Booty e Plunder). Qui, dei \"pirati dall'aspetto importante\" gli indicano tre prove da superare per diventare un pirata: sconfiggere in un duello ad insulti Carla, il maestro di spada dell'isola, rubare l'idolo dalle molte mani dalla villa della governatrice Elaine Marley e trovare un tesoro nascosto. Nel suo da farsi Guybrush incontra e viene aiutato da vari personaggi, tra cui la stessa governatrice dell'isola, Elaine, di cui si innamora. Quando Elaine verr\u00e0 rapita dal pirata-fantasma LeChuck, anch'egli innamorato della donna, e portata sull'isola di Monkey Island, Guybrush, dopo aver acquistato una nave dal venditore Stan e trovato l'equipaggio adatto, le andr\u00e0 in soccorso. Dopo aver esplorato l'isola, i cannibali locali gli parleranno di una pozione voodoo in grado di sconfiggere i fantasmi: recuperata la radice che ne \u00e8 il principale ingrediente, Guybrush verr\u00e0 a sapere, per\u00f2, che LeChuck \u00e8 nel frattempo ritornato su M\u00eal\u00e9e Island, intenzionato a sposare Elaine. Egli quindi ritorner\u00e0 su M\u00eal\u00e9e Island per impedire il matrimonio, anche se la stessa Elaine aveva gi\u00e0 pianificato la fuga: inizier\u00e0 cos\u00ec una lotta fra il pirata fantasma e Guybrush, il quale lo sconfigger\u00e0 grazie alla pozione dei cannibali, la birra di radice (chiamata anche \"orzata\" nella versione rivisitata, in inglese \"root beer\").\nModalit\u00e0 di gioco.\nIl gioco, utilizzando il sistema SCUMM, ha la classica interfaccia nella parte inferiore della schermata, composta da verbi che vanno cliccati per compiere l'azione voluta (ad esempio, per raccogliere un oggetto si seleziona il verbo \"Prendi\" e poi l'oggetto vero e proprio). Anche l'inventario degli oggetti posseduti \u00e8 mostrato sotto forma di etichette di testo cliccabili. Il gioco usc\u00ec ufficialmente anche in italiano.\nA differenza dei precedenti titoli SCUMM, il giocatore controlla solo un personaggio. Il gioco \u00e8 rappresentato in terza persona, su scenari dotati di profondit\u00e0 e di scorrimento orizzontale, ed \u00e8 possibile muovere Guybrush attraverso un cursore comandato via mouse, tastiera o gamepad.\nPer gli spostamenti a grandi distanze si utilizza sempre il cursore su una mappa dell'isola corrente.\nDurante parte dei dialoghi viene visualizzato il primo piano dell'interlocutore, come nel precedente \"\" sempre di LucasArts; negli altri casi il testo appare in sovraimpressione sulla scena normale. \nSi affrontano anche dei duelli con la spada, ma non si tratta comunque di sequenze d'azione: la vittoria dipende solo dalla giusta selezione delle risposte argute e offensive da dare all'avversario.\nFilosofia di gioco.\nNel 2004, Ron Gilbert ha pubblicato nel suo blog un saggio che scrisse nel 1989, prima di intraprendere il lavoro sul gioco. In questo testo, intitolato \"Why Adventure Games Suck\" (\"Perch\u00e9 i giochi di avventura fanno schifo\"), Gilbert criticava le avventure grafiche dell'epoca, e stilava un dodecalogo di fattori secondo lui necessari a rendere il genere maturo. Queste regole, come ad esempio la rimozione della \"morte istantanea\", l'importanza di un obiettivo chiaro e identificabile o enigmi in grado di far avanzare la storia, furono introdotte proprio in \"The Secret of Monkey Island\", e caratterizzarono in seguito tutta la produzione di avventure LucasArts.\nVersioni.\nIl gioco fu originariamente pubblicato nel 1990 in floppy disk per Atari ST, Macintosh e Personal Computer, dotato di grafica EGA a 16 colori (oppure in CGA a 4 colori). Fu una delle prime avventure grafiche (insieme a Loom) ad utilizzare un sistema di scaling dei personaggi, in grado di ingrandire o rimpicciolire le sprite in base alla loro posizione sullo schermo. Alcuni mesi dopo uscirono un'altra versione PC, dotata di grafica ridisegnata in formato VGA a 256 colori, e la versione Amiga, che utilizzava gli sprite della versione EGA con gli sfondi in VGA, ridotti per\u00f2 a 32 colori effettivi, e con arrangiamento musicale da parte di Chris H\u00fclsbeck.\nUn'ulteriore versione PC fu pubblicata nel giugno del 1992: questa volta in CD-Rom, sfruttava tracce audio e utilizzava una versione aggiornata dell'interfaccia grafica. La vecchia versione utilizzava infatti l'interfaccia gi\u00e0 vista in titoli come Maniac Mansion e Zak McKracken and the Alien Mindbenders, dotata di dodici \"verbi\" e con inventario testuale; la nuova versione riduce i verbi a nove (eliminandone tre poco usati), e aggiunge le icone per gli oggetti nell'inventario. La versione CD-Rom sar\u00e0 convertita per FM Towns e Sega CD.\n\"Special Edition\".\nThe Secret of Monkey Island - Special Edition \u00e8 un remake di \"The Secret of Monkey Island\", prodotto per le piattaforme PC/Mac, Xbox Live Arcade, PlayStation Network e iOS, pubblicato il 15 luglio 2009. L'edizione speciale \u00e8 dotata di grafica totalmente ridisegnata in risoluzione widescreen 1920x1080, dialoghi interamente doppiati (il gioco originale ne era privo) e colonna sonora rieseguita e rimasterizzata per l'occasione.\nL'interfaccia grafica \u00e8 stata riprogettata rispetto alla versione originale, adattandola all'ampia gamma di dispositivi per i quali \u00e8 pubblicata la nuova edizione, nascondendo \"verbi\" e inventario che occupavano una parte significativa dello schermo. Non pi\u00f9 presenti nella parte bassa della schermata, sono richiamabili in menu separati che appaiano sullo schermo alla pressione di un tasto. \u00c8 stato integrato nell'interfaccia un sistema di suggerimenti a tre livelli, per evitare (a detta degli sviluppatori) che i nuovi giocatori passassero pi\u00f9 tempo a cercare aiuti su internet invece che a giocare, mantenendo cos\u00ec l'esperienza di gioco pi\u00f9 immersiva.\nUna funzione pensata ed introdotta espressamente per i nostalgici giocatori della versione originale permette di passare dalle grafiche migliorate dell'edizione speciale a quelle originali a 256 colori senza interrompere il flusso di gioco. Questa operazione effettua una transizione immediata anche tra le musiche rimasterizzate, con effetti sonori ambientali e doppiaggio dei personaggi, alla versione originale CD Audio della colonna sonora.\nVersione teatrale.\nIl 21 e il 29 maggio 2005, un gruppo di studenti della \"Hammond High School\" in Columbia, Maryland (USA) ha realizzato una versione teatrale di \"The Secret of Monkey Island\". Capeggiati da un fan della serie, Chris Heady, hanno ottenuto i diritti da LucasArts."}
{"id": "1083240", "revid": "92719", "url": "https://it.wikipedia.org/wiki?curid=1083240", "title": "Gruiformi", "text": ""}
{"id": "1083243", "revid": "45927", "url": "https://it.wikipedia.org/wiki?curid=1083243", "title": "Michel Le Tellier (1603-1685)", "text": ""}
{"id": "1083248", "revid": "125812466", "url": "https://it.wikipedia.org/wiki?curid=1083248", "title": "The Curse of Monkey Island", "text": "The Curse of Monkey Island (letteralmente \"La maledizione di Monkey Island\") \u00e8 un videogioco di genere avventura grafica per Windows, terzo capitolo della saga di \"Monkey Island\" e prodotto nel 1997 a distanza di sei anni dal precedente episodio, \"\".\nTrama.\nIl terzo episodio manca dell'ideazione di Ron Gilbert, che nei precedenti due aveva creato un filo storico che sembrava terminare alla fine del secondo episodio e, per gli appassionati attenti al filo logico, il terzo e il quarto episodio risultano diversi dai primi due. Il gioco mantiene comunque le stesse caratteristiche, accentuando enigmi e ironia.\nQuesto episodio, ambientato attorno al 1687 (come scritto sul doblone che fa da icona di comando), inizia con Guybrush Threepwood che vaga sperduto nell'oceano, all'interno di una macchinina dell'autoscontro, scrivendo una pagina del suo diario. Egli giunge a Plunder Island, dove \u00e8 in corso una battaglia fra la ciurma di LeChuck e il fortino dell'isola, governata da Elaine Marley. Guybrush, dall'interno della nave di LeChuck, riesce a sventare l'attacco, e a distruggere lo zombie, colpito dalla sua stessa palla di cannone maledetta. Sbarcato sulla costa, Guybrush offre a Elaine un anello preso nella nave, ignorando che questo \u00e8 maledetto. La donna viene quindi tramutata in una statua d'oro dalla maledizione voodoo e Guybrush comincia la sua avventura.\nIn un colloquio con la Voodoo Lady, Guybrush scopre che l'unico modo per rompere la maledizione \u00e8 far indossare alla statua d'oro un altro anello, perfettamente puro, che egli potr\u00e0 trovare su Blood Island. Dopo il dialogo, Guybrush verr\u00e0 anche a sapere che la statua, da lui lasciata sulla spiaggia \u00e8 stata rubata. Il protagonista, dopo alcune peripezie, riesce a trovare una ciurma per salpare verso Blood Island (i barbieri di Plunder Island) e a ritrovare Elaine, sepolta in un teatro da un branco di scimmie pirata, e, trovata una mappa di Blood Island, parte con la nave sottratta alle scimmie, il Cetriolo di mare. Sulla rotta, tuttavia, la mappa gli verr\u00e0 rubata dal capitano pirata Ren\u00e9 Rottingham, che Guybrush dovr\u00e0 sconfiggere in duello.\nNel frattempo LeChuck, i cui stivali sono stati raccolti da due incauti pirati, torna in vita sotto forma di non-morto, e inizia a formare un esercito di suoi simili.\nGiunto su Blood Island l'equipaggio del Cetriolo di mare si ammutina, e Guybrush deve continuare da solo nella sua ricerca. Scopre nell'hotel dell'isola che l'anello da lui cercato appartiene alla Famiglia Goodsoup, precisamente alla defunta Minnie Goodsoup, ragazza che fu amante di LeChuck, mentre il diamante che era un tempo sull'anello \u00e8 stato venduto ai contrabbandieri di Skull Island proprio da LeChuck. Guybrush, fingendo per due volte di morire, riesce a ottenere l'anello. Quindi, richiamando sull'isola un misterioso traghettatore, il Gallese Volante, riesce ad arrivare su Skull Island e a impossessarsi del diamante. Ricostruito l'anello puro, Guybrush libera Elaine dalla maledizione ma i due vengono subito catturati dai non-morti di LeChuck.\nCondotto su Monkey Island, Guybrush si ritrova nel parco divertimenti della Fiera dei Dannati, costruito da LeChuck sull'isola. Qui Guybrush potr\u00e0 fare un lungo dialogo con il non-morto, le cui parole si riallacciano agli eventi, e in particolare al finale, del : LeChuck spiega che i misteriosi corridoi e il parco divertimenti , dove il secondo episodio si conclude, non si trovano a Dinky Island, come il precedente episodio fa credere, ma a Monkey Island, e fanno parte della Fiera dei Dannati da lui progettata e costruita. Guybrush viene anche a sapere che il tesoro di Big Whoop \u00e8 in realt\u00e0 la porta dell'Inferno, che se varcata dona l'immortalit\u00e0 in forma di non-morte: convinti di essere in un semplice luna park, i visitatori della Fiera dei Dannati vengono in realt\u00e0 portati a Big Whoop e trasformati in zombi al servizio di LeChuck.\nDopo il dialogo LeChuck esce di scena, intenzionato a rendere Elaine Marley una non-morta sua pari, cos\u00ec da restare eternamente insieme a lei. Inoltre, il malvagio pirata lancia una maledizione su Guybrush, facendolo tornare bambino. Guybrush, rotta la maledizione, inseguir\u00e0 LeChuck sulle montagne russe, dove riuscir\u00e0 a seppellire il suo nemico sotto una montagna di ghiaccio. L'avventura si conclude sulla scena del matrimonio fra Guybrush Threepwood e Elaine Marley.\nModalit\u00e0 di gioco.\nA differenza dei precedenti episodi (Monkey Island 1 e ) nati per il sistema operativo DOS, \"The Curse of Monkey Island\" approda alla piattaforma Windows grazie all'ultima incarnazione del motore SCUMM, la ottava, con una grafica in stile cartoon a 256 colori. La colonna sonora non \u00e8 pi\u00f9 costituita da file MIDI e i dialoghi sono dotati di sonoro, anche in italiano.\nDall'interfaccia scompare la barra fissa dei comandi e dunque i fondali possono essere a pieno schermo. Quando il cursore si avvicina ad un oggetto \"sensibile\" diventa rosso e, cliccando, appare un tipico doblone d'oro (\u00e8 visibile la data di conio, il 1687) sul quale sono incisi una mano, un teschio e un pappagallo, selezionabili per scegliere rispettivamente un'azione tra \"Prendi\", \"Esamina\" e \"Parla\".\nAnche l'inventario \u00e8 sparito: qui assume l'apparenza di un baule ed \u00e8 accessibile con la pressione del tasto destro del mouse.\nNel menu appare come opzionabile un'accelerazione 3D; cliccandoci sopra si rivela essere uno scherzo dei programmatori.\nIl gioco \u00e8 suddiviso in 6 capitoli:\nPersonaggi.\nPrincipali.\nOrmai maturo (sebbene non abbia pi\u00f9 la barba che aveva nel secondo episodio), con la sua giacca di pelle e le sue scarpe bucate, si ritrova solo in una macchinina per l'autoscontro in mezzo all'oceano, per poi complicarsi la vita nella nave di LeChuck e maledire la sua fidanzata, seppure a propria insaputa, nel tentativo di chiederle di sposarlo. Dopo altre avventure, fra Plunder Island, Blood Island, combattimenti navali, Skull Island e la Fiera dei Dannati, Guybrush riesce a salvare la sua amata.\nOrmai non pi\u00f9 semplicemente zombie, ma non-morto (grazie ai poteri di Big Whoop), LeChuck dichiara guerra a Plunder Island per conquistare Elaine Marley. Dopo essere stato colpito dalla sua stessa palla di cannone voodoo, LeChuck ricostituisce il suo esercito di non-morti dalla Fiera dei Dannati e lo sguinzaglia alla ricerca di Guybrush ed Elaine. Una volta trovati, li porta alla Fiera dei Dannati, dove si far\u00e0 sconfiggere di nuovo, grazie ad uno starnuto.\nIn questo episodio non fa molto. Su Plunder Island viene subito trasformata in oro e, dopo essere stata liberata dalla maledizione, catturata, legata ed imbavagliata. La si vede nel filmato finale.\nSecondari.\nIn questo episodio, svolge il ruolo di sacerdotessa voodoo in un galeone rovesciato nella palude di Plunder Island. Anche in questo gioco, d\u00e0 una mano a Guybrush per liberare Elaine dalla maledizione di LeChuck.\nAnche in questo episodio, compare Stan. Dopo essere stato liberato da Guybrush, Stan mette in piedi una societ\u00e0 di assicurazioni sulla vita nel cimitero di Blood Island, la \"Real Mutua di Stan\". Dopo aver scoperto che \u00e8 sopravvissuto all'essere sepolto vivo, sono state fatte ipotesi sul fatto che lui non avesse bisogno di respirare, cosa piuttosto plausibile vista la sua logorrea.\n\"Fegato al Sangue con Rognone Bollito nello Stomaco dell'Animale McMutton\" (detto Haggis) \u00e8 un pirata scozzese che lavora alla Costa dei Barbieri, negozio di barbieri presente su Plunder Island.\nCominci\u00f2 la sua attivit\u00e0 da pirata a bordo della nave di Big Jake Fenorema. Fu con lui quando, su Bulky Island, mor\u00ec spaccandosi la schiena per sollevare il baule pieno d'oro che costituiva il tesoro dell'isola. Durante la notte in cui tutto l'equipaggio rimase immobile a causa del suono provocato dalla rottura della schiena del capitano Fenorema, Angus McFulcrum (appena arrivato sull'isola) riusc\u00ec a trasportare la cassa sulla sua nave e a scappare con il tesoro. Dopo aver trascorso 4 anni a bordo del H.M.S. Anathema (a suo dire la pi\u00f9 veloce nave scozzese), sent\u00ec il bisogno di diventare barbiere ed abbandon\u00f2 la pirateria per unirsi ad altri tre pirati: Edward van Helgen, Bill Tagliagole e Dominique.\nPer unirsi alla ciurma di Guybrush Threepwood, vuole essere sconfitto ad una gara di lancio del tronco. Dopo uno stratagemma adottato da Guybrush per vincere alla gara egli si aggrega, come promesso, alla sua ciurma. Durante il viaggio verso Blood Island non fa assolutamente niente e dopo lo scontro con l'isola, decide di ammutinare insieme agli altri due pirati.\nEdward Van Helgen \u00e8 il pirata gentiluomo della Costa dei Barbieri. A suo dire, il suo nome fa tremare tutti i pirati dei Caraibi e il loro lavoro non si limita e tagliare i capelli ma \"aiuta la gente ad essere migliore\".\nNel 1675 fu uno degli 8 sopravvissuti alla missione per la ricerca del relitto del Catarro Tintinnante. Dopo 2 mesi di navigazione, infatti, la ciurma sent\u00ec una melodia insopportabile (che si rivela essere il \"Monkey Island Theme\" di Michael Land) che la port\u00f2 a buttarsi in mare per non sentirla. Al ritorno, cap\u00ec che la vita di mare gli permetteva di sentire il dolce suono dell'oceano, ma era troppo pericolosa e faticosa per un uomo come lui e decise di tornare a terra, dove si un\u00ec con Dominique, un tenore, ed insieme a Bill Tagliagole e Haggis McMutton fond\u00f2 una compagnia di cantanti che, con la perdita di Dominique, divenne di barbieri: la Costa dei Barbieri (\"The Barbery Coast\").\nPer entrare nella ciurma di Guybrush, lui vuole essere sfidato da gentiluomo (schiaffeggiandolo con un guanto) e gli strumenti che mette a disposizione sono il banjo e le pistole.\nBill \u00e8 un pirata basso e grasso che, alla Costa dei Barbieri cerca di pulire un telo sporco di sangue. Per convincerlo ad entrare nella ciurma bisogna mostrargli un vero tesoro da pirata.\nCominci\u00f2 la sua carriera sullo Spilorcio Rabbioso, una nave in partenza da Puerto Pollo (Plunder Island), il cui capitano aveva un sesto senso per trovare i tesori. Partito senza mappa e con un equipaggio piuttosto scettico, dopo qualche tempo di navigazione in cerchio, il capitano si rese contro che i tesori dell'equipaggio lo distraevano, cos\u00ec fece buttare tutto in acqua. Dopo due anni di navigazione, tornarono a Plunder Island e trovarono un tesoro vicino alla costa. Successivamente Bill si un\u00ec alla Costa dei Barbieri.\nDopo aver visto il dente d'oro di Capitan Barbagialla, capisce di aver trovato il capitano giusto e salpa con Guybrush per Blood Island.\nIl Capitano Ren\u00e9 Rottingham \u00e8 un pirata francese che razzia le acque tra Plunder Island e Blood Island, grazie alla sua bravura nel duello con la spada. Dopo avergli rasato i capelli di cui andava fiero, Rottingham se la prende con Guybrush e gli ruba la mappa per Blood Island. Dopo avvincenti duelli con la spada ad insulti (degni del primo episodio), Guybrush riesce a sconfiggerlo distruggendo, di nuovo, il suo orgoglio.\nIntrodotto nel terzo episodio, questo simpatico e \u201cdemoniaco\u201d teschio perseguiter\u00e0 Guybrush, cercando di sorprenderlo con i suoi poteri demoniaci. Inizialmente, lo si pu\u00f2 vedere galleggiare intorno al veliero di LeChuck, in quanto ex-scagnozzo del nemico. In seguito, viene ritrovato nella palude di Plunder Island. Cadr\u00e0 in testa a Guybrush nella cripta della famiglia Goodsoup; infine lo vederemo ritornare nel livello finale sulla mensola dei premi per i bambini.\nWally \u00e8 una vecchia conoscenza di Guybrush Threepwood del secondo episodio. In questo capitolo, si finge un pirata dopo essere stato ai colloqui motivazionali di LeChuck ed aver usufruito dei pappa-libri sonori per diventare pirati. Copre il famoso monocolo con la benda per occhio da pirata.\nLa Famiglia Goodsoup era una potente famiglia di Blood Island, possedente una catena di hotel famosa in tutti i Caraibi. I componenti sono:\nIsole e luoghi.\nPlunder Island.\nDopo essere scappato dalla nave di LeChuck ed aver ultimato il primo capitolo del gioco (Il dono del pirata zombie LeChuck), Guybrush Threepwood approda naufrago sulla spiaggia dell'isola e regala ad Elaine Marley l'anello maledetto di LeChuck, che la trasformer\u00e0 in una statua d'oro massiccio.\nSull'isola si trova la palude dimora della Voodoo Lady, che anche in questo episodio aiuter\u00e0 Guybrush Threepwood a trovare l'antidoto alla maledizione di Elaine.\nPuerto Pollo \u00e8 l'unica citt\u00e0 dell'isola.\nBlood Island.\nGuybrush Threepwood arriva sull'isola dopo avvincenti duelli con la spada tra pirati e il capitano Ren\u00e9 Rottingham ed una tempesta. Lo schianto contro l'isola distrugge la nave e la volont\u00e0 della ciurma, che ammutina e abbandona Guybrush. Il compito di Guybrush su questa nuova isola sar\u00e0 quello di trovare il diamante perduto di Blood Island ed il corrispondente anello (i due pezzi sono stati separati nel passato).\nBlood Island era, un tempo, il fiore all'occhiello della catena di hotel-ristoranti della Famiglia Goodsoup grazie alle eruzioni del Monte Acidofilo. Quando esse smisero di avvenire a causa degli indigeni dell'isola, Blood Island perse tutto il suo charme turistico.\nMonte Acidofilo.\nIl Monte Acidofilo era l'attrazione di Blood Island e garantiva alla famiglia Goodsoup la ricchezza a cui era abituata con il loro hotel. Quando arrivarono gli indigeni di Monkey Island, le eruzioni del vulcano cessarono, in quanto i cannibali vegetariani credettero che Sherman, la divinit\u00e0 del vulcano, fosse arrabbiata. Cominciarono a fare dei sacrifici con ogni tipo di cibo e, arrivati al brie, provocarono l'Avvento della Divina Dissenteria, capendo che Sherman era allergico al lattosio. Facendogli seguire una dieta rigida riuscirono a fermare le eruzioni.\nFamiglia Goodsoup.\nLa famiglia Goodsoup \u00e8 una famiglia nobile che risiede a Blood Island. L'ultimo superstite della famiglia \u00e8 Griswold Goodsoup.\nNel 1631, il Barone Salmon de Fum\u00e8 Goodsoup sbarc\u00f2 su Scabb Island armato solo di un cucchiaio. Dopo 4 anni aveva gi\u00e0 fondato la pi\u00f9 importante catena di alberghi-ristoranti del Pacifico, rimanendo ancora sconosciuto nel Sud Pacifico. La famiglia VanSalad, rivale dei Goodsoup, resistette fino al 1637 e poi croll\u00f2. Con il suo crollo si defin\u00ec l'Impero dei Goodsoup.\nIl fiore all'occhiello della catena Goodsoup era la sede a Blood Island, resa importante dalle eruzioni del Monte Acidofilo. Con la loro fine, l'hotel dei Goodsoup di Blood Island si svuot\u00f2 e rimasero solo Griswold e Madame Xima.\nI componenti sono:\nSkull Island.\nSkull Island \u00e8 un'isola minore in stretto rapporto con la vicina Blood Island. Unico posto significativo \u00e8 la \"Grotta dei Contrabbandieri\" di Re Andr\u00e8, accessibile solo (prima di scoprire il passaggio segreto) da un ascensore a carrucola manovrato dall'esile \"Efette LaFoot\" in sostituzione a \"Muscolone\".\nL'unico modo per arrivare all'isola \u00e8 con il Gallese Volante.\nGallese Volante.\nIl Gallese Volante \u00e8 un'oscura e tenebrosa presenza, formato apparentemente da uno scheletro con la bocca e il naso mascherati.\n\u00c8 incappucciato ed \u00e8 sempre seduto sulla sua barca a remi con un giubbotto salvagente e, di tanto in tanto, prende un panino e ne d\u00e0 un morso.\nEgli il solo che sia capace di non perdersi tra le spesse nebbie di Skull Island e faceva scalo tra Blood Island e Skull Island nei momenti di massimo turismo. Le leggende narrano che il Gallese Volante si sia perso tra le nebbie di Skull Island poich\u00e9 il faro di Blood Island smise di funzionare.\nRe Andr\u00e8.\nRe Andr\u00e9 \u00e8 un ricchissimo contrabbandiere che vive sull'isola di Skull Island. \u00c8 un uomo di colore pelato ed \u00e8 sempre seduto sulla sua poltrona. Ha la capacit\u00e0 di sapere i nomi di tutti coloro che entrano nella sua grotta.\nEgli abita con il suo famiglio Cruff (pelato anch'esso e con una gran brutta faccia) nella famosa \"Grotta dei Contrabbandieri\", che terrorizza molteplici pirati di tutti i Caraibi, tanto \u00e8 famosa la malvagit\u00e0 dei due uomini. Il duo \u00e8 in possesso di immense ricchezze, accatastate tutte alle spalle di Re Andr\u00e9 nella grotta.\nFiera dei Dannati.\nGi\u00e0 presente in Monkey Island 2: LeChuck's Revenge, la Fiera dei Dannati \u00e8 il parco divertimenti di LeChuck, situato sull'isola di Monkey Island, dove \u00e8 presente la Testa di Scimmia, suo vecchio covo.\nOra il sito \u00e8 usato da LeChuck per crearsi nuove reclute fra gli ignari partecipanti ai divertimenti del posto. In un video durante il gioco viene mostrato un carrello delle montagne russe pieno di persone vive che entrando nella lava ne esce non-morta.\nCitazioni.\nCome sempre avviene nella serie, la storia contiene molti riferimenti umoristici ad altri giochi degli stessi produttori. Nel teatro di Plunder Island ad esempio, mentre si manovrano i controlli delle luci, queste disegnano sul fondale del palco la testa del coniglio Max. Verso la fine del gioco \u00e8 possibile trovare una bambola dalle sembianze del solito coniglio Max nel covo dei Contrabbandieri di Skull Island. Su Blood Island, Guybrush pu\u00f2 ritrovarsi all'interno di alcune location del primo Monkey Island. Vengono inoltre citati altri giochi LucasArts: \"Loom\", \"The Dig\", e \"Grim Fandango\", il cui protagonista Manny Calavera compare come avventore di un ristorante."}
{"id": "1083249", "revid": "287204", "url": "https://it.wikipedia.org/wiki?curid=1083249", "title": "Marie Laurencin", "text": "Fece da modella per alcuni artisti, tra cui Rousseau il Doganiere.\nBiografia.\nNel 1907 espose per la prima volta al Salon des Ind\u00e9pendants. Nello stesso anno Picasso le fece conoscere Guillaume Apollinaire. Da questo incontro nacque un legame passionale e tumultuoso che dur\u00f2 fino al 1912. Nel 1914 spos\u00f2 il barone Otto von W\u00e4tjen. La coppia si spost\u00f2 in Spagna dopo la dichiarazione di guerra, prima a Madrid e poi a Barcellona. Qui l'artista frequent\u00f2 Sonia e Robert Delaunay, grazie ad un incontro organizzato da Francis Picabia, per il quale ella compose poesie, pubblicate poi dalla rivista \"Dada\" nel 1917. Torn\u00f2 a Parigi nel 1920.\nIl suo stile \u00e8 caratterizzato da un impiego particolare di colori fluidi e dolci, da una composizione semplice, e da una predilezione per certe forme femminili longilinee e graziose. Questo le permetter\u00e0 di occupare presto un posto privilegiato nel cuore della Parigi mondana degli anni venti.\nStrinse legami profondi e fecondi con numerosi scrittori dei quali illustr\u00f2 le opere: tra i tanti, Andr\u00e9 Gide, Max Jacob, Saint-John Perse, Marcel Jouhandeau e Jean Paulhan; di molti altri del passato (es. Lewis Carroll) cur\u00f2 l'iconografia, nelle edizioni dei principali capolavori. \nDivenuta ritrattista ufficiale dell'ambiente mondano femminile (Nicole Groult, Coco Chanel) degli anni '20, Marie Laurencin lavor\u00f2 anche come decoratrice per il balletto \"Les Biches\" di Bronislava Nijinskaja, su musica di Francis Poulenc (1924), poi per l'Op\u00e9ra-Comique, la Com\u00e9die-Fran\u00e7aise e alcuni balletti di Roland Petit al Th\u00e9\u00e2tre des Champs-Elys\u00e9es.\nMor\u00ec a 72 anni, nella propria abitazione, per arresto cardiaco."}
{"id": "1083251", "revid": "110157", "url": "https://it.wikipedia.org/wiki?curid=1083251", "title": "Prva liga Srbije i Crne Gore u fudbalu 2004-2005", "text": "L'edizione 2004-05 del campionato serbo/montenegrino (ufficialmente chiamata Meridian PrvaLiga 2004-2005 per ragioni di sponsorizzazione) fu la tredicesima della Unione Statale di Serbia e Montenegro e vide la vittoria finale del .\nCapocannoniere del torneo fu Marko Panteli\u0107 (), con 21 reti.\nFormula.\nLe 16 squadre disputano un girone all'italiana andata-ritorno di 30 giornate complessive.\nLa vincitrice \u00e8 campione di Serbia e Montenegro.Retrocedono le ultime 4 classificate: quelle serbe vanno nella Prva Liga Srbija 2005-2006 mentre quelle montenegrine nella Prva crnogorska fudbalska liga 2005-2006.\nSquadre partecipanti.\nSquadra campione.\nFonte: partizan.rs\nClassifica.\n\u00a0\u00a0\u00a0\u00a0\u00a0 Campione di Serbia e Montenegro e qualificato alla UEFA Champions League 2005-2006 \n\u00a0\u00a0\u00a0\u00a0\u00a0 Qualificato alla Coppa UEFA 2005-2006 \n\u00a0\u00a0\u00a0\u00a0\u00a0 Qualificato alla Coppa Intertoto 2005 \n\u00a0\u00a0\u00a0\u00a0\u00a0 Retrocesso in Prva Liga Srbija 2005-2006 \n\u00a0\u00a0\u00a0\u00a0\u00a0 Retrocesso in Prva crnogorska fudbalska liga 2005-2006 \n\u00a0\u00a0\u00a0\u00a0\u00a0 Retrocesso in Srpska liga Belgrado 2005-2006 per problemi economici \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083252", "revid": "125494772", "url": "https://it.wikipedia.org/wiki?curid=1083252", "title": "Fuga da Monkey Island", "text": "Fuga da Monkey Island \u00e8 il quarto capitolo della serie di videogiochi di avventura grafica \"Monkey Island\". Prodotto nel 2000, \u00e8 stato ideato da Michael Stemmle e Sean Clark, gi\u00e0 autori di \"Sam &amp; Max Hit the Road\". L'anno successivo al lancio su PC il gioco viene convertito anche per PlayStation 2. \u00c8 stato distribuito in Italia dalla CTO.\nTrama.\nIl gioco \u00e8 suddiviso in 4 capitoli (atti):\nL'avvio di \"Fuga da Monkey Island\" vede Guybrush ed Elaine che, al ritorno su M\u00eal\u00e9e Island da una vivace luna di miele, scoprono di essere stati dati per morti: mentre Elaine si d\u00e0 da fare per riabilitarsi, Guybrush riesce a distrarre l'incaricato della demolizione di Villa Marley con i salatini dello \"Scumm Bar\" e a distruggere la catapulta che avrebbe dovuto radere al suolo la villa. Purtroppo un tipo dall'aria abbastanza snob, tale Charles L. Charles, spiega ai due che ormai la nomina di Governatore \u00e8 vacante e che la villa verr\u00e0 demolita comunque con l'arrivo di una nuova catapulta. Elaine invia quindi Guybrush a Lucre Island per parlare con i suoi avvocati e risolvere la questione. Nel viaggio il nostro pirata verr\u00e0 accompagnato da due suoi vecchi compagni, Otis e Carla, e dal proprietario dello \"Scumm Bar\", Mr. Formaggio. Parlando con i tre biechi burocrati, si scoprir\u00e0 che il vecchio Horatio Marley ci ha lasciato un'eredit\u00e0 che comprende anche un \"insulto supremo\". Recatosi alla banca, Guybrush assiste al litigio tra la bancaria e il signorotto del luogo, Ozzie Mandrill, poi entra nel caveau; si ritrova nel bel mezzo di una rapina da parte del famigerato Pietro Nasodilegno, con una maschera di Guybrush al volto, che ruba tutto e fugge. Guybrush viene incolpato del furto dall'ispettore Canard e non pu\u00f2 lasciare l'isola. Dandosi da fare per cercare il vero colpevole, il pirata conosce varie persone (tra cui Dave Occhiomorto, il venditore di protesi) che lo conducono ad attraversare la palude e a recuperare il bottino. Facendolo, scopre che Pietro lavorava per Ozzie. Guybrush viene scagionato e torna su M\u00eal\u00e9e Island, dove Charles sta dominando le elezioni. \nParlando con la Signora del Voodoo Guybrush scopre che l'Insulto Supremo \u00e8 un artefatto voodoo in grado di annientare la volont\u00e0 di qualsiasi individuo, e d'accordo con Elaine decide di trovarne i pezzi per evitare che cada in mani sbagliate. La sua ricerca lo porta a Jambalaya Island, dove riesce a recuperare i pezzi dell'artefatto. Ma al suo rientro a Melee Island scopre che Charles L. Charles ha vinto le elezioni ed Elaine si \u00e8 data alla fuga: cade quindi prigioniero del nuovo governatore (che \u00e8 in realt\u00e0 LeChuck sotto mentite spoglie) e di Ozzie Mandrill. I due si impadroniscono dei pezzi dell'Insulto Supremo e abbandonano Guybrush su Monkey Island.\nSu Monkey Island, Guybrush ritrova Herman Toothrot, il naufrago smemorato, e riesce a restituirgli la memoria scoprendo che in realt\u00e0 egli \u00e8 Horatio Marley. Scopre anche che la enorme testa di scimmia situata sull'isola \u00e8 parte di un gigantesco robot a forma di scimmia; riattivato quest'ultimo con l'aiuto di Marley, torna a Melee Island in tempo per impedire a LeChuck e Mandrill di usare l'Insulto Supremo sui pirati dell'isola. L'avventura si conclude con uno scontro fra il robot, manovrato da Guybrush, ed una gigantesca statua di Charles L. Charles posseduta da LeChuck.\nModalit\u00e0 di gioco.\nIl quarto capitolo della serie ha una nuova veste grafica. Grazie alla nuova versione del motore grafico GrimE, evoluzione di quello utilizzato nel gioco Grim Fandango, i personaggi tridimensionali si muovono su fondali bidimensionali dalle tinte pastello e si abbandona l'uso del mouse in favore della tastiera. \u00c8 stata adottata la grafica poligonale per i personaggi.\nNell'ultima parte del gioco compare il \"Monkey Kombat\", minigioco picchiaduro combattuto tra scimmie il cui completamento \u00e8 necessario per finire l'avventura.\nLuoghi.\nMel\u00e9e Island.\nQuesta \u00e8 la prima isola su cui si giocher\u00e0 ed \u00e8 caratterizzata dalla villa del governatore Elaine Marley, il porto, la casa di Doppio Gancio e il centro abitato, caratterizzato dallo Scumm Bar (poi Lua Bar) e dalla Casa Internazionale di Mojo di Voodoo Lady.\nLucre Island.\nQuesta \u00e8 la seconda isola su cui si giocher\u00e0, caratterizzata da un centro cittadino munito di molti edifici pubblici. All'arrivo viene definita il pi\u00f9 grande centro urbano dell'Area delle tre isole. Inoltre nell'isola si ha la villa di Ozzie Mandrill, la palude e durante il gioc\u00f2 sar\u00e0 poi possibile andare nella zona segreta.\nJambalaya Island.\nIl protagonista Guybrush Threepwood giunge sull'isola e sul vicino Atollo Knuttin in cerca dei componenti dell'Insulto Supremo, il terribile amuleto Voodoo che i suoi nemici Charles LeChuck e Ozzie Mandrill stanno cercando.\nParlando coi turisti Guybrush scopre che i tre componenti sono il trofeo della gara di tuffi, la tazza d'argento a forma di testa di scimmia del Planet Threepwood e il cappello della statua di Tiny Lafitte. Dopo molte peripezie Guybrush riesce a recuperare i tre oggetti, ma appena tornato a Mel\u00e9e Island ne viene derubato da Ozzie e LeChuck.\nJambalaya Town.\nIl villaggio dell'isola \u00e8 ricco di attivit\u00e0 gestite dall'affarista di origini australiane Ozzie Mandrill, che la rendono il pi\u00f9 grande centro turistico dei Caraibi.\nTali attivit\u00e0 sono:\nIl molo del villaggio possiede una scialuppa pubblica attraccabile anche presso la spiaggia meridionale. Nella piazza della citt\u00e0 c'\u00e8 una statua bronzea del celeberrimo pirata Tiny Lafitte, che Mandrill tratteggia come un Robin Hood dei Caraibi per scopi commerciali.\nLa gara di tuffi.\nNella zona occidentale dell'isola ha luogo una competizione di tuffi dal trampolino.\nI concorrenti devono riuscire a battere il famoso atleta Marco DePollo, praticamente imbattibile poich\u00e9 sorretto da tre giudici, uno dei quali corrotto.\nIl premio della gara \u00e8 una statuetta simile al logo della LucasArts.\nLa competizione permette tuffi componibili con i seguenti quattro movimenti:\nI concorrenti devono ripetere correttamente il tuffo di DePollo e compierne uno che il campione non riesca a ripetere.\nLa villetta.\nSulla spiaggia meridionale di Jambalaya si trova una villetta in multipropriet\u00e0 diretta dal negoziante Stan, che si \u00e8 fatto assumere l\u00ec quando non \u00e8 riuscito a trovare impiego presso le compagnie di Ozzie Mandrill.\nAtollo Knuttin.\nSi trova posizionato vicino all'isola Jambalaya, sulla quale vengono relegati i pirati non ancora civilizzati, i quali sono controllati a vista da una nave capitanata dall'Ammiraglio Casaba.\nAccoglienza.\nLa rivista \"Play Generation\" lo classific\u00f2 come il secondo titolo punta e clicca pi\u00f9 stuzzicante tra quelli disponibili su PlayStation 2."}
{"id": "1083254", "revid": "1924342", "url": "https://it.wikipedia.org/wiki?curid=1083254", "title": "Underneath Your Clothes", "text": "Underneath Your Clothes \u00e8 il secondo singolo in inglese della popstar colombiana Shakira, estratto nel 2001 dall'album \"Laundry Service\"\nDescrizione.\n\"Underneath Your Clothes\" (Sotto I Tuoi Vestiti) \u00e8 una spassionata canzone d'amore, annoverata dalla critica tra le pi\u00f9 intense dell'intera produzione di Shakira. Costituisce, insieme a \"Dia de enero\", una delle poche canzoni ispirate da un amore presente; \u00e8 infatti tipico dell'artista colombiana rievocare, nei propri testi, sentimenti ed amori passati, rivolgendo una maggiore attenzione ad elementi propriamente estetici quali la scelta delle parole o la loro disposizione al fine di ricreare effetti particolari.\nIl ritornello della canzone \u00e8 indicativo della commistione di sensualit\u00e0 e dolcezza, percorsa da una marcata vena malinconica, che pervade l'intero testo:\nVideo musicale.\nIl video musicale \u00e8 stato uno degli ultimi diretti da Herb Ritts prima della sua morte.\nSuccesso commerciale.\nUnderneath Your Clothes \u00e8 stato un successo mondiale nonostante Shakira avesse conquistato fama planetaria (prima del 2001 era celebre solo in Sud America, Spagna e tra gli ispanici degli Stati Uniti) da poco meno di un anno dall'uscita del singolo. Quest'ultimo si \u00e8 imposto nelle top ten di 15 Paesi, in 9 dei quali ha conquistato il primo posto in classifica."}
{"id": "1083256", "revid": "76963", "url": "https://it.wikipedia.org/wiki?curid=1083256", "title": "Kit Weyman", "text": "Ha recitato il ruolo di Sulley nella serie televisiva \"Degrassi: The Next Generation\".\nAttualmente \u00e8 nel cast della serie di Family Channel intitolata \"La mia vita con Derek\" nel ruolo di Sam, una produzione canadese che \u00e8 anche trasmessa in vari versioni di Disney Channel. \nUn'altra passione di Weyman \u00e8 la musica: suona in un gruppo chiamato \"Two Left\". Inoltre Weyman parla francese, spagnolo e italiano."}
{"id": "1083257", "revid": "842", "url": "https://it.wikipedia.org/wiki?curid=1083257", "title": "Escape from Monkey Island", "text": ""}
{"id": "1083258", "revid": "1855146", "url": "https://it.wikipedia.org/wiki?curid=1083258", "title": "Francesco Maresca", "text": "Biografia.\nNel 1799 progett\u00f2 la realizzazione di un ampliamento del Real Museo Borbonico: il progetto - il pi\u00f9 grandioso di tutti fra quelli precedentemente proposti da Pompeo Schiantarelli - prevedeva l'occupazione di tutta la propriet\u00e0 dei Padri Teresiani, la distruzione di due chiostri e persino l'intaccamento della chiesa di Santa Teresa. Pur essendo stato approvato dal Consiglio dei ministri nel 1802, per la strenua opposizione dei conventuali esso non fu mai realizzato e neppure cominciato.\nNel 1812, all'epoca della monarchia napoleonica, fu incaricato da Gioacchino Murat di costruire il cimitero di Poggioreale; avvenuta la restaurazione borbonica, tale incarico gli fu confermato da Ferdinando I ed il suo lavoro and\u00f2 avanti fino al 31 agosto 1821, quando fu colpito da apoplessia che gli caus\u00f2 la paralisi di met\u00e0 del corpo. Mor\u00ec tre anni dopo.\nTra le sue realizzazioni, poi, meritano attenzione le famose \"macchine da festa\", impiantate sul Largo di Palazzo (oggi Piazza del Plebiscito) in occasione delle feste bandite dal re, cui partecipavano in massa i poveri della citt\u00e0."}
{"id": "1083259", "revid": "1632387", "url": "https://it.wikipedia.org/wiki?curid=1083259", "title": "Osso mascellare", "text": "L'osso mascellare \u00e8 un osso dello splancnocranio, pari e simmetrico. La mascella origina dalla fusione di queste due ossa lungo la \"sutura palatina mediana\". Talvolta (ad esempio nei pesci ossei), la mascella \u00e8 detta mascella superiore, mentre la mandibola \"mascella inferiore\". Al contrario, negli uccelli la mascella superiore \u00e8 spesso detta mandibola superiore. Il processo alveolare superiore della mascella ospita l'arcata dentaria superiore ed \u00e8 chiamato anche arco mascellare. Assieme alle lamine orizzontali delle ossa palatine costituisce il palato osseo, volta della cavit\u00e0 orale e pavimento della cavit\u00e0 nasale. Entra a far parte della parete della cavit\u00e0 orbitaria. La mascella entra a far parte di due fosse: la fossa infratemporale e la fossa pterigopalatina, e di due fessure, la fessura orbitaria inferiore e la fessura pterigomascellare.\nAspetto.\nL'osso mascellare \u00e8 formato da un corpo e dai vari processi che si dipartono da esso.\nIl \"corpo\" ha una forma pressoch\u00e9 piramidale ed \u00e8 costituito da pareti particolarmente sottili, contenendo al suo interno la cavit\u00e0 del seno mascellare (anche detto \"Antro di Highmoro\"). La faccia superiore, che costituisce parte del pavimento della cavit\u00e0 orbitaria, mostra un solco, per il decorso del nervo infraorbitale (ramo di V2) e dei vasi omonimi, detto \"solco infraorbitale\", che sbocca anteriormente nel \"foro infraorbitario\". In parte i vasi e nervi vanno a costituire i corrispettivi alveolari anterosuperiori, portandosi verso il basso. Subito al di sopra del foro infraorbitario, presso il margine della cavit\u00e0 oculare, si ha l'origine del muscolo quadrato del labbro superiore.\nAnteriormente, subito sopra l'arcata alveolare superiore si hanno gli \"juga alveolaria\" (sporgenze dovute all'articolazione dei denti con il mascellare) e le \"fossette incisiva\" e \"canina\". La fossetta incisiva d\u00e0 origine al muscolo depressore dell'ala del naso, ad alcune fibre dell'orbicolare della bocca e, lateralmente, al nasale. La fossa canina d\u00e0 origine al muscolo elevatore dell'angolo della bocca, anche conosciuto come muscolo canino.\nPosteriormente la superficie \u00e8 irregolare (\"tuberosit\u00e0 mascellare\") e va a costituire la parete anteriore della fossa pterigopalatina. Presenta i forami dei canali alveolari superiori, per il passaggio dei nervi e vasi alveolari posterosuperiori. D\u00e0 anche origine ad alcune fibre del muscolo pterigoideo interno.\nLa superficie mediale mostra, oltre all'\"incisura nasale\", che contribuisce a formare l'apertura piriforme e d\u00e0 origine al muscolo dilatatore della narice, il \"solco lacrimale\", che prende parte alla formazione del canale nasolacrimale, e la lamina orizzontale del \"processo palatino\". Questa, articolandosi con il mascellare controlaterale medialmente e con le lamine orizzontali delle ossa palatine, va a formare anteriormente il canale incisivo e la sutura palatina mediana. Lateralmente al solco lacrimale si ha l'origine del muscolo obliquo inferiore dell'occhio\nOltre al processo palatino e al processo alveolare inferiore si hanno altri due processi: il \"processo frontale\", diretto in alto e medialmente ad articolarsi con l'osso frontale e con le ossa nasali, da cui origina parte delle fibre del muscolo orbicolare dell'occhio; e il \"processo zigomatico\", che si distacca lateralmente. Esso lateralmente si articola con il processo mascellare dell'osso zigomatico, a formare l'arcata zigomatica.\nIl mascellare si articola con nove ossa:\nTalvolta si articola con la lamina pterigoidea laterale dell'osso sfenoide.\nOssificazione.\nL'ossificazione del mascellare ha luogo a partire da un singolo centro, che si forma durante la sesta settimana di sviluppo. Il seno mascellare si approfonda poco durante la vita intrauterina, ma si amplia dopo la nascita, per raggiungere le sue dimensioni definitive solo dopo il completamento della dentizione permanente. L'ossificazione di quest'osso \u00e8 interessante in quanto bisogna aspettare la formazione della lingua e l'abbassamento della mandibola dovuto ad una primitiva articolazione temporo-mandibolare prima che i due processi palatini del mascellare, che andranno a formare quindi il palato duro, si congiungano sulla linea mediana. Dalla zona posteriore di questo si solleva la tasca di Rathke, che andr\u00e0 a formare l'adenoipofisi.\nNegli altri animali.\nNella maggior parte dei vertebrati, la maggior parte della mascella superiore, a cui sono attaccati gli incisivi nei mammiferi, consiste di un paio separato di ossa, le ossa incisive o premascellari. Queste si fondono con la mascella propriamente detta a formare l'osso riscontrabile negli umani e in alcuni altri mammiferi. Nei pesci ossei, negli anfibi e nei rettili sia il mascellare che il premascellare sono ossa simili a lamine, che formano solamente i lati della mascella superiore, e parte della faccia, con l'osso premascellare che va a formare anche il margine inferiore delle narici. Tuttavia, nei mammiferi, le ossa si sono incurvate verso l'interno, andando a creare il processo palatino e formando per questo anche parte del tetto della bocca.\nGli uccelli non presentano una mascella in senso stretto; la porzione corrispondente dei loro becchi (che consiste principalmente del premascellare) \u00e8 detta \"mandibola superiore\".\nAnche i pesci cartilaginei, come gli squali, mancano di una mascella propriamente detta. La loro mascella superiore \u00e8 formata invece da una barra cartilaginea, che non \u00e8 omologa alle ossa riscontrate negli altri vertebrati."}
{"id": "1083261", "revid": "287204", "url": "https://it.wikipedia.org/wiki?curid=1083261", "title": "Legge dell\u2019eponimia di Stigler", "text": ""}
{"id": "1083270", "revid": "124596314", "url": "https://it.wikipedia.org/wiki?curid=1083270", "title": "Sarah Gadon", "text": "Biografia.\n\u00c8 apparsa in numerose serie televisive come \"Hai paura del buio?\", \"Doc\", \"In a Heartbeat - I ragazzi del pronto soccorso\", \"Nikita\", \"La mia vita con Derek\", \"Mutant X\" e molte altre. Ha anche lavorato nei film Disney per la televisione \"Vi presento l'altro me\" e \"Cadet Kelly - Una ribelle in uniforme\" con Hilary Duff e anche nell'ABC Family original movie \"Mom's on Strike\". \u00c8 la voce originale di Beth in \"A tutto reality\".\nNel 2011 recita in \"A Dangerous Method\", di David Cronenberg, film in cui interpreta Emma, moglie dello psichiatra Carl Gustav Jung, interpretato da Michael Fassbender. Lo stesso Cronenberg la diriger\u00e0 successivamente anche in \"Cosmopolis\" nel 2012 e in \"Maps to the Stars\" nel 2014. Nel 2015 interpreta la Regina Elisabetta \"Lilibeth\" appena diciannovenne l' 8 maggio 1945 notte della vittoria libera per Londra durante i festeggiamenti nel film \"Una notte con la regina\". Nel 2017 recita, interpretando il ruolo di protagonista, nella serie televisiva Netflix \"L'altra Grace\".\nDoppiatrici italiane.\nNelle versioni in italiano dei suoi film, Sarah Gadon \u00e8 stata doppiata da:\nDa doppiatrice \u00e8 sostituita da:"}
{"id": "1083272", "revid": "339392", "url": "https://it.wikipedia.org/wiki?curid=1083272", "title": "Yakuzia", "text": ""}
{"id": "1083273", "revid": "156881", "url": "https://it.wikipedia.org/wiki?curid=1083273", "title": "Portinnesti", "text": ""}
{"id": "1083274", "revid": "773636", "url": "https://it.wikipedia.org/wiki?curid=1083274", "title": "Gruppo dei Sei", "text": "Il Gruppo dei Sei fu un circolo musicale sorto spontaneamente a Parigi attorno al 1920 del quale fecero parte i compositori francesi Darius Milhaud, Arthur Honegger, Francis Poulenc, Germaine Tailleferre, Georges Auric e Louis Durey. \nNato in Francia nel primo dopoguerra, la sua musica oggettiva costitu\u00ec una reazione alle tendenze dominanti dell'impressionismo di Claude Debussy e del wagnerismo, aggiungendovi uno spirito nazionalista che tendeva alla rifondazione della musica nazionale francese. Raccoglievano in sintesi l'eredit\u00e0 musicale di Erik Satie ed ebbero dalla loro parte lo scrittore Jean Cocteau. Quest'ultimo scrisse nel 1918 il manifesto programmatico di questo gruppo con il titolo de \"Il Gallo e l'Arlecchino\" che esponeva l'ideologia dei Sei e la trasponeva in estetica musicale, esaltando Satie quale ispiratore delle musiche del gruppo.\nI componenti.\nI membri del Gruppo dei Sei furono:\nQuesti sei compositori e musicisti furono attivi a Parigi all'epoca ma erano provenienti dai pi\u00f9 disparati contesti musicali e che da l\u00ec avrebbero poi rivoluzionato il corso della musica occidentale. Vi si ritrovano infatti:\nDa queste brevi descrizioni si pu\u00f2 capire che per temperamento e personalit\u00e0 stilistica i Sei non furono un gruppo musicalmente compatto, pur essendo grandissimi amici e restando tali per il resto della loro vita.\nStoria.\n\"Les Noveaux Jeunes\".\nL'idea di un gruppo di nuovi giovani nacque a Satie che desider\u00f2 formare un gruppo di \"Noveaux Jeunes\" (nuovi giovani) che potessero rinnovare la musica, seguendo parallelamente le avanguardie pittoriche e stilistiche dell'epoca, quali quelle dadaiste, futuriste e cubiste. Il primo nucleo dei \"Noveaux Jeunes\", che prese tale nome nel 1917 riuniva solamente Louis Durey (il pi\u00f9 anziano dei 6), Georges Auric e Arthur Honegger, assieme alla figura intellettualistica di Jean Cocteau.\nUn primo concerto si ebbe il 15 gennaio 1918 presso il \"Theatre du Vieux-Colombier\", durante il quale il poeta Ren\u00e9 Chalupt introduce i compositori dei brani che durante la serata verranno eseguiti da diversi giovani interpreti, quali Jane Bathori, Andr\u00e9e Vaurabourg (futura moglie di Honegger) e Emile Passani.\nI pezzi presentati quella sera furono:\nManca solo Darius Milhaud che in quel periodo si trova ancora in Brasile come assistente diplomatico dell'ambasciatore francese Paul Claudel.\n\"Les Six\".\nI \"Noveaux Jeunes\" presero a frequentarsi presso il bar \"La gaya\" di Montparnasse, luogo frequentato anche da Jean Cocteau e altri intellettuali. Dopo il successo di \"Les Mari\u00e9s de la Tour Eiffel\" e dopo la composizione di \"Le b\u0153uf sur le toit\" (\"Il bue sul tetto\"), balletto di Milhaud, questi artisti si spostarono in un locale in rue Boissy-d'Anglais, chiamato proprio \"Le B\u0153uf sur le Toit\". I musicisti seguono la strada intrapresa da Cocteau e Satie con il balletto \"Parade\" del 1917, un insieme di sonorit\u00e0 ispirate al music-hall, alla musica da circo, del variet\u00e0 e del Jazz.Un ospite frequente a \"Le B\u0153uf sur le Toit\" era il giovane compositore americano Virgil Thomson le cui composizioni furono influenzate dai membri di Gruppo dei Sei negli anni successivi. \nIl nome.\n\u00c8 al critico musicale Henri Collet, con due articoli pubblicato fra il 16 e il 20 gennaio 1920, nel giornale Com\u0153dia, che si deve la denominazione \"Les Six\" (\"i Sei\"), dal titolo \"\"Les cinq russes, les six fran\u00e7ais et M. Satie\" ispirato dal nome del Gruppo dei Cinque, cenacolo di importanti musicisti russi che si erano imposti questo nome dopo aver preso la decisione di rifondare la musica nazionale russa.\nCollet ebbe modo di ascoltare il primo concerto in assoluto dei Sei, tenutosi nella casa di Milhaud nel Natale del 1919, poco dopo il suo rientro dal Brasile. Qui erano finalmente presenti tutti e Sei i compositori che prenderanno tale nome. Tuttavia, come afferm\u00f2 in seguito Milhaud, \nLe loro principali composizioni in gruppo furono realmente poche. La prima raccolta, composta da un brano per ogni compositore del gruppo, \u00e8 l'\"Album des six\", citato anche da Collet nei suoi articoli. Il secondo (e ultimo) lavoro collettivo \u00e8 \"Les Mari\u00e9s de la Tour Eiffel\", commissionato da Rolf de Mar\u00e9, produttore dei Balletti svedesi, il corpo di ballo che si contendeva le scene parigine con i ben pi\u00f9 noti Balletti russi di Sergej Djagilev.\nComposizioni.\nLe opere che meglio riassumono lo spirito musicale del Gruppo dei Sei non sono molte; vale la pena di citare in questo ambito le seguenti composizioni:\nSebbene le loro reali attivit\u00e0 di gruppo furono pochissime, i Sei restarono amici fino alla fine della vita. Il gruppo si separ\u00f2 attorno al 1923, poco prima della morte di Satie (1925) e ciascuno dei componenti prese strade estremamente diverse, lontana dall'ideologia di Cocteau. La voce secondo la quale Durey provoc\u00f2 la fine del gruppo rifiutando di partecipare ai \"Les Mari\u00e9s de la Tour Eiffel\" non \u00e8 esatta. L'opera originariamente doveva essere scritta dal solo Auric, ma per varie ragioni furono gli amici a dividersi i compiti. Durey, per la sola ragione che non era a Parigi in quel momento, non partecip\u00f2 al progetto. Lo spirito del Gruppo dei Sei \u00e8 tanto sopravvissuto ai suoi componenti, che vent'anni dopo la morte dell'ultimo tra loro, figli e amici continuavano ancora a frequentarsi.\nIl Gruppo dei Sei pu\u00f2 essere ammirato in un dipinto di Jacques-\u00c9mile Blanche, nel quale figura in primo piano la pianista Marcelle Meyer. Il dipinto \u00e8 di propriet\u00e0 del \"Museo delle Belle Arti di Rouen\".\nLe collaborazioni.\nI singoli componenti del Gruppo per le loro composizioni si avvalsero dell'aiuto di grandi artisti, i quali a loro volta influenzarono non poco le musiche dei Sei. Se il balletto fu la cifra della loro ideologia, gli esponenti pi\u00f9 importanti da questo punto di vista furono i Balletti russi (con il loro impresario Sergej Djagilev e il coreografo Michail Fokin) e i Ballets su\u00e9dois di Jean B\u00f6rlin e del produttore Rolf de Mar\u00e9.\nPer quanto riguarda le scenografie e i costumi i Balletti russi si avvalsero della collaborazione di Pablo Picasso (grande amico di Cocteau), Marie Laurencin, l'ormai famosa Coco Chanel, Georges Braque e i russi Aleksandr Benois e L\u00e9on Bakst.\nFortuna volle che all'epoca i Balletti russi e quelli svedesi fossero guidati da grandissimi direttori d'orchestra, quali Roger D\u00e9sormi\u00e8re, D\u00e9sir\u00e9-Emile Inghelbrecht e Ernest Ansermet che diressero pi\u00f9 volte i lavori dei Sei.\nGrande impulso alle loro produzioni fu dato dalla pianista Marcelle Meyer che esegu\u00ec per tutta la vita le loro nuove composizioni."}
{"id": "1083275", "revid": "110157", "url": "https://it.wikipedia.org/wiki?curid=1083275", "title": "Prva liga Srbije i Crne Gore u fudbalu 2003-2004", "text": "L'edizione 2003-04 del campionato serbo/montenegrino fu la dodicesima della Unione Statale di Serbia e Montenegro e vide la vittoria finale della .\nCapocannoniere del torneo fu Nikola \u017digi\u0107 (), con 19 reti.\nLa 22\u00aa giornata, in programma il 28 marzo 2004, \u00e8 stata posticipata al 2 aprile per lutto (per l'assassinio del segretario generale della FSSCG Branko Bulatovi\u0107).\nFormula.\nLe 16 squadre disputano un girone all'italiana andata-ritorno di 30 giornate complessive.\nLa vincitrice \u00e8 campione di Serbia e Montenegro.Retrocedono le ultime 4 classificate: quelle serbe vanno nella Prva Liga Srbija 2004-2005 mentre quelle montenegrine nella Prva crnogorska fudbalska liga 2004-2005 (la Druga liga Srbije i Crne Gore cessa di esistere).\nSquadre partecipanti.\nSquadra campione.\nFonte: redstarbelgrade.info\nClassifica.\n\u00a0\u00a0\u00a0\u00a0\u00a0 Campione di Serbia e Montenegro e qualificato alla UEFA Champions League 2004-2005 \n\u00a0\u00a0\u00a0\u00a0\u00a0 Qualificato alla Coppa UEFA 2004-2005 \n\u00a0\u00a0\u00a0\u00a0\u00a0 Qualificato alla Coppa Intertoto 2004 \n\u00a0\u00a0\u00a0\u00a0\u00a0 Retrocesso in Prva Liga Srbija 2004-2005 \n\u00a0\u00a0\u00a0\u00a0\u00a0 Retrocesso in Prva crnogorska fudbalska liga 2004-2005 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083280", "revid": "178920", "url": "https://it.wikipedia.org/wiki?curid=1083280", "title": "Monkey Island II", "text": ""}
{"id": "1083287", "revid": "201347", "url": "https://it.wikipedia.org/wiki?curid=1083287", "title": "Ouran Koko Host Club", "text": ""}
{"id": "1083289", "revid": "729019", "url": "https://it.wikipedia.org/wiki?curid=1083289", "title": "Kamov", "text": "La Kamov (in russo:\"\u041e\u0410\u041e \u00ab\u041a\u0430\u043c\u043e\u0432\u00bb\") \u00e8 un'industria russa che produce elicotteri. Prende il nome dal progettista Nikolaj Il'i\u010d Kamov (in cirillico \"\u041d\u0438\u043a\u043e\u043b\u0430\u0439 \u0418\u043b\u044c\u0438\u0447 \u041a\u0430\u043c\u043e\u0432\") che insieme ad un altro ingegnere, Nicolaj Skr\u017einskij (\u041d\u0438\u043a\u043e\u043b\u0430\u0439 \u0421\u043a\u0440\u0436\u0438\u043d\u0441\u043a\u0438\u0439), era a capo di un ufficio tecnico di costruzioni sperimentali di elicotteri.\nNel 1940 Kamov costru\u00ec il primo autogiro e in seguito l'autogiro modello A-7/3, unico modello di autogiro armato prodotto in quantit\u00e0 limitata. Dal 1940 tutte le macchine prodotte dall'azienda aeronautica russa sono caratterizzati dal prefisso convenzionale OKB \"Ka\". L'azienda si specializz\u00f2 nella produzione di elicotteri militari navali caratterizzati dall'alta velocit\u00e0. Gli elicotteri della Kamov spesso adottano una configurazione con due rotori principali, coassiali e contro-rotanti. Con questa scelta progettuale non \u00e8 necessaria la presenza di un rotore anticoppia sulla coda.\nLa Kamov assunse la denominazione di Societ\u00e0 Aeronautica Kamov (\u0410\u044d\u0440\u043e-\u041a\u0430\u043c\u043e\u0432 \u0410\u0432\u0438\u0430\u043a\u043e\u043c\u043f\u0430\u043d\u0438\u044f) nel 1994. Nel 2006 si \u00e8 fusa con le aziende elicotteristiche Mil e Rostvertol confluendo nella azienda nazionale statale russa che riunisce tutti i produttori del settore difesa, Oboronprom (\u041e\u0431\u043e\u0440\u043e\u043d\u043f\u0440\u043e\u043c), diventando parte della divisione Elicotteri della Russia \"Vertolety Rossii\" (\u0412\u0435\u0440\u0442\u043e\u043b\u0435\u0442\u044b \u0420\u043e\u0441\u0441\u0438\u0438)."}
{"id": "1083290", "revid": "110157", "url": "https://it.wikipedia.org/wiki?curid=1083290", "title": "Prva liga Srbije i Crne Gore u fudbalu 2002-2003", "text": "Il torneo \u00e8 nato come Prva liga SR Jugoslavije 2002-2003, conosciuta anche come Prva savezna liga 2002-03, ed \u00e8 stato l'undicesima edizione della prima divisione del campionato di calcio della Repubblica Federale di Jugoslavia. Era gestito dalla Federazione calcistica della Jugoslavia (FSJ).\nIl 4 febbraio 2003 la R.F.Jugoslavia \u00e8 divenuta Unione Statale di Serbia e Montenegro e quindi la \"Prva savezna liga\" \u00e8 stata rinominata Prva liga Srbije i Crne Gore. Anche la federazione ha cambiato nome diventando Federazione calcistica della Serbia e Montenegro (FSSCG).\nVincitore del torneo fu il ed il capocannoniere fu Zvonimir Vuki\u0107 (), con 22 reti.\nFormula.\nLe 18 squadre disputano un girone all'italiana andata-ritorno di 34 giornate complessive.\nLa vincitrice \u00e8 campione di Serbia e Montenegro.In vista della riduzione del format a 16 squadre, retrocedono in Druga liga Srbije i Crne Gore 2003-2004 le ultime 6 classificate (4 salgono dalla 2.liga 2002-03).\nSquadre partecipanti.\nSquadra campione.\nFonte: partizan.rs\nClassifica.\n\u00a0\u00a0\u00a0\u00a0\u00a0 Campione di Serbia e Montenegro e qualificato alla UEFA Champions League 2003-2004 \n\u00a0\u00a0\u00a0\u00a0\u00a0 Qualificato alla Coppa UEFA 2003-2004 \n\u00a0\u00a0\u00a0\u00a0\u00a0 Qualificato alla Coppa Intertoto 2003 \n\u00a0\u00a0\u00a0\u00a0\u00a0 Retrocesso in Druga liga Srbije i Crne Gore 2003-2004 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083291", "revid": "289247", "url": "https://it.wikipedia.org/wiki?curid=1083291", "title": "Campionato di calcio serbomontenegrino", "text": ""}
{"id": "1083294", "revid": "1699816", "url": "https://it.wikipedia.org/wiki?curid=1083294", "title": "Due fantagenitori - Potere ai bambini", "text": ""}
{"id": "1083298", "revid": "1924342", "url": "https://it.wikipedia.org/wiki?curid=1083298", "title": "Whenever, Wherever", "text": "Whenever, Wherever \u00e8 un singolo della cantante colombiana Shakira, pubblicato il 27 agosto 2001 come primo estratto dal quinto album in studio \"Laundry Service\".\nDescrizione.\nSi tratta del primo singolo della cantante in lingua inglese nonch\u00e9 quello pi\u00f9 di successo dopo \"Hips Don't Lie\" del 2006 secondo le statistiche di vendita dei singoli. La versione spagnola si intitola \"Suerte\".\nLa canzone ha avuto un grandissimo successo planetario, raggiungendo la vetta nelle classifiche di: tutta l'America Latina, Germania, Irlanda, Australia, Nuova Zelanda, Paesi Bassi, Austria, Belgio, Danimarca, Francia, Italia, Grecia, Libano, Messico, Polonia, Svezia e Svizzera. Inoltre \u00e8 entrata in top 10 anche in tutta Europa, Regno Unito, Giappone e nella Billboard Hot 100 statunitense, risultato che di rado cantanti non statunitensi raggiungono al loro debutto.\nCome si apprende dal libretto dell'album, nonch\u00e9 da interventi della stessa cantante, alla composizione del testo diede il suo decisivo contributo Gloria Estefan.\nVideo musicale.\nIl video musicale comincia con Shakira inabissata nel mare che riemerge atterrando sulla scogliera e inizia a ballare. Poi lo scenario si sposta sulla cantante che danza in un deserto fra dei cavalli e il sole di fuoco che tramonta. Successivamente i cavalli spariscono e lei continua il ballo dopo di che lo scenario cambia nuovamente e mostra Shakira ballare sul fango. Alla fine la cantante continua la coreografia fra montagne innevate e, alla fine, si butta gi\u00f9, finendo in una vasca.\nQuesto video ha vinto un Latin Grammy Awards nella categoria \"Miglior video musicale\", nonch\u00e9 numerosi altri riconoscimenti. In seguito ha ottenuto anche la certificazione Vevo.\nTracce.\nMusiche di Shakira e Tim Mitchell, eccetto dove indicato."}
{"id": "1083302", "revid": "122787718", "url": "https://it.wikipedia.org/wiki?curid=1083302", "title": "Macchinista teatrale", "text": "Il macchinista \u00e8 una figura professionale che esercita nell'ambito dello spettacolo, dal teatro al cinema e alla televisione, il suo lavoro consiste nel costruire, montare, smontare e dove \u00e8 necessario muovere degli elementi scenografici.\nCompetenze.\nIl macchinista deve essere pratico nell'utilizzo delle attrezzature specifiche per il montaggio e lo smontaggio delle scenografie, saper adattare la scenografia in relazione alle diverse tipologie di palcoscenico, saper individuare la sequenza pi\u00f9 idonea allo stoccaggio e allo stivaggio del materiale di scena, conoscere e utilizzare i macchinari e le strutture per la movimentazione delle scene, anche durante lo spettacolo. Lo strumento fondamentale del macchinista \u00e8 il martello da macchinista, detto fiorentino dal suo ideatore Primo macchinista del Teatro La Pergola di Firenze originariamente fatto dal ferro dei binari del treno. Ad oggi il macchinista monta quasi tutta la scena con l'avvitatore, data la comodit\u00e0 dell'uso delle viti rispetto a quello dei chiodi. Inoltre il macchinista \u00e8 il tecnico che dalla graticcia fa scendere le corde sulle quali poi verranno attaccati gli stangoni sui quali si appenderanno i fondali e le americane sulle quali si attaccheranno i proiettori."}
{"id": "1083310", "revid": "729019", "url": "https://it.wikipedia.org/wiki?curid=1083310", "title": "Distretto di Sankt P\u00f6lten-Land", "text": "Sankt P\u00f6lten-Land \u00e8 un distretto amministrativo austriaco dello stato della Bassa Austria. Il capoluogo, non compreso nel distretto, \u00e8 Sankt P\u00f6lten, ed il centro maggiore distrettuale \u00e8 Neulengbach.\nSuddivisione amministrativa.\nIl distretto si suddivide in 45 comuni, di cui 6 con status di citt\u00e0 (\"Stadtgemeinden\") e 25 con diritto di mercato (\"Marktgemeinden\"). Ogni comune comprende a sua volta i propri comuni catastali (\"Katastralgemeinden\"), corrispondenti grossomodo a delle frazioni. "}
{"id": "1083311", "revid": "287204", "url": "https://it.wikipedia.org/wiki?curid=1083311", "title": "Cambria (carattere)", "text": "Cambria \u00e8 un tipo di carattere con grazie commissionato da Microsoft e distribuito nei prodotti Windows Vista e Office 2007 e versioni successive. Il carattere \u00e8 stato progettato dall'olandese Jelle Bosma nel 2004, con il contributo di Steve Matterson e Robin Nicholas.\nUn font con lo stesso nome venne creato dal disegnatore Ian Koshnick nel 1989 per la sua compagnia, Cambria Publishing, ma non ha nulla a che fare con il carattere di Microsoft.\nCambria Math.\nAssieme a questo carattere Microsoft ha allegato anche Cambria Math, simile al precedente ma contenente simboli matematici per le pubblicazioni scientifiche.\nDesign.\nLe linee sottili diagonali e verticali e i serif sono relativamente forti, mentre i serif orizzontali sono piccoli e intendono enfatizzare le estremit\u00e0 dei tratti piuttosto che risaltare se stessi. Questo principio \u00e8 pi\u00f9 evidente in corsivo, dove i caratteri minuscoli sono attenuati con stile. \u00c8 un po' 'pi\u00f9 condensato della media per un carattere del suo genere. Un profilo di Bosma per il sito web Monotype ha commentato: \"Una delle caratteristiche distintive del carattere tipografico \u00e8 il suo contrasto tra serif verticali pesanti e linee sottili - che mantengono il carattere robusto e assicurano che il design sia orizzontali relativamente sottili, che assicurano che il carattere tipografico rimanga nitido se utilizzato in formati pi\u00f9 grandi.\" Bosma lo descrive come un \"slab-serif di transizione ibrido.\" \nMolti aspetti del design sono un po' 'a blocchi per renderli bene sullo schermo e i punti sono quadrati anzich\u00e9 rotondi. I designer hanno consigliato di evitare di usarlo nel testo stampato per questo motivo: il designer Matthew Butterick lo ha descritto come troppo monotono per essere attraente sulla carta. Bosna lo paragon\u00f2 alle dimensioni ottiche dei caratteri progettati per essere stampati in piccolo: \"Il design \u00e8 un po 'come un vecchio carattere di tipo metallico. A quei tempi le dimensioni avevano il loro disegno, quindi le dimensioni piccole sono pi\u00f9 larghe e hanno un contrasto inferiore rispetto ai caratteri grandi nello stesso disegno: correzione ottica. In questo senso, Cambria \u00e8 come un carattere di piccole dimensioni, tranne per il fatto che pu\u00f2 essere utilizzato anche a grandi dimensioni.\"\nCome con gli altri caratteri ClearType, vengono offerte sia figure di rivestimento che figure di testo. Le figure del rivestimento sono quelle predefinite e sono mostrate nell'immagine di esempio.\nDisponibilit\u00e0.\nCambria \u00e8 distribuito con tutte le versioni di Windows a partire da Windows Vista, tutte le versioni di Microsoft Office a partire da Microsoft Office 2007 per Windows e Microsoft Office 2008 per Mac e visualizzatori e convertitori di Microsoft Office 2007. Cambria (Regular) e Cambria Math sono confezionati insieme come file TrueType Collection (TTC). Microsoft Office 2008 per Mac non include Cambria Math, poich\u00e9 OMML non \u00e8 supportato. Di conseguenza, la versione Macintosh di Cambria viene fornita come singoli file TrueType Font (TTF) anzich\u00e9 un singolo file TTC.\nQuesto tipo di carattere, insieme a Calibri, Candara, Consolas, Corbel e Constantia, \u00e8 anche distribuito con Microsoft Excel Viewer, Microsoft PowerPoint Viewer, il Microsoft Office Compatibility Pack per Microsoft Windows e Open XML File Format Convertitore per Mac. Per l'uso in altri sistemi operativi, come GNU / Linux, l'uso multipiattaforma e il web non \u00e8 disponibile come freeware.\nIl carattere tipografico \u00e8 concesso in licenza da Ascender Corporation per l'utilizzo da parte degli utenti finali e dei produttori di dispositivi elettronici di consumo. Il carattere tipografico \u00e8 anche concesso in licenza da Monotype Imaging ai produttori di stampanti come parte del pacchetto Vista 8 Font Set.\nCaladea.\nNel 2013, come parte di Chrome, Google ha rilasciato un font con licenza gratuita chiamato Caladea, che \u00e8 metrico compatibile con Cambria (cio\u00e8 pu\u00f2 sostituirlo in un documento senza modificare il layout). \u00c8 basato su Cambo, un carattere sviluppato dalla fonderia di caratteri argentina Huerta Tipogr\u00e1fica. Nonostante sia compatibile con le metriche, Caladea copre una gamma linguistica molto pi\u00f9 piccola, ad esempio non supporta il cirillico, il greco e le caratteristiche tipografiche avanzate come le legature, i numeri vecchio stile o le frazioni.\nUsi.\nCambria Math viene utilizzato per la presentazione delle equazioni MathML di Office in Microsoft Office 2007 e versioni successive.\nI sistemi di composizione gratuiti XeTeX e LuaTeX possono fare uso diretto di Cambria Math come alternativa ai tradizionali caratteri matematici TeX. \nCambria \u00e8 disponibile per l'uso nella suite di applicazioni web Google Drive di Google.\nViene utilizzato come carattere predefinito per la maggior parte delle applicazioni di digitazione di documenti."}
{"id": "1083312", "revid": "2184720", "url": "https://it.wikipedia.org/wiki?curid=1083312", "title": "Don't Bother", "text": "Don't Bother \u00e8 un brano musicale della cantautrice colombiana Shakira pubblicato il 9 ottobre 2005 come singolo di lancio dell'album Oral Fixation Vol. 2, secondo album in lingua inglese della cantante. Il brano \u00e8 stato prodotto dalla stessa Shakira in collaborazione con il team The Matrix e riarrangiato da Gustavo Celis.\nDescrizione.\nIl testo del brano descrive il rimorso di una donna lasciata dal suo ragazzo per un'altra ragazza, incredibilmente superiore in ogni aspetto. La donna dice a quello che era il suo uomo di non preoccuparsi per averla ferita, perch\u00e9 lei non pianger\u00e0 per lui; al contrario, inizier\u00e0 un'altra vita. Tuttavia queste espressioni si rivelano ironiche quando lei dice: \"Don't bother, be unkind.\" (ossia \"Non preoccuparti, sii crudele\").\nIl brano giunge sul mercato mondiale sovrapponendosi all'ancora forte promozione del singolo \"La tortura\", riuscendo ad ottenere un discreto successo.\nVideo musicale.\nIl video \u00e8 stato diretto da Jaume de Laiguana e presentato durante il programma di MTV \"Making the Video\" il 27 ottobre 2005. Nel video viene mostrato il ragazzo di Shakira mentre torna a casa di mattina presto (il che suggerisce che ha passato la notte con un'altra donna) e si sdraia a letto per dormire. Appena si addormenta, Shakira prende le chiavi della sua macchina e la porta in una discarica. Una volta giunta qui, inizia a distruggerla eseguendo una sorta di \"cerimonia voodoo\" sul ragazzo tramite la macchina stessa: tutto quello che fa alla macchina si riflette sul corpo del ragazzo. La macchina che viene distrutta \u00e8 una Ford Mustang \"Shelby GT 500\" di colore grigio metallico.\nIl video \u00e8 tra i pi\u00f9 sensuali realizzati da Shakira: l'attore che interpreta il suo ragazzo \u00e8 a petto nudo in quasi tutta la durata del video e poi ci sono delle scene che li vedono sotto una doccia. Il video \u00e8 stato successivamente incluso nel cofanetto \"Oral Fixation Volumes 1 &amp; 2\".\nTracce.\nUK / EU CD Single\nGER CD Single"}
{"id": "1083314", "revid": "116389032", "url": "https://it.wikipedia.org/wiki?curid=1083314", "title": "Angliru", "text": "L'Alto de El Angliru (o pi\u00f9 semplicemente Angliru) \u00e8 una zona montuosa della Spagna, situata in territorio di Riosa, nella comunit\u00e0 autonoma delle Asturie, ad un'altezza di 1.570 metri.\nDescrizione.\nLa zona conosciuta per l'allevamento del bestiame \u00e8 divenuta in seguito meta di un turismo rivolto all'escursionismo anche perch\u00e9 la Sierra dell'Aramo, di cui l'Angliru fa parte, \u00e8 dotata di notevoli bellezze naturali, come le cime che la circondano che culminano con il Gamonal (altro nome con cui \u00e8 conosciuta) a 1.712 metri e con le altre vette del Moncuevu e del Barriscal.\nCiclismo.\nA partire dal 1999 questa zona ha ottenuto fama internazionale grazie al fatto di essere diventata spesso teatro delle tappe pi\u00f9 dure della Vuelta a Espa\u00f1a una delle tre maggiori corse a tappe del panorama ciclistico mondiale. La salita che giunge fino in cima \u00e8 considerata tra le pi\u00f9 dure d'Europa se non del mondo insieme con le italiane Mortirolo e Zoncolan.\nCaratteristiche di ascesa.\nL'ascesa si pu\u00f2 intraprendere da due versanti: \nIl tratto pi\u00f9 difficile, con pendenza massima del 23,6%, \u00e8 comune ad entrambi i versanti e si ha in corrispondenza della \"Cue\u00f1a Les Cabres\", un tratto di circa 500 metri.\nVuelta a Espa\u00f1a.\nLa Vuelta a Espa\u00f1a ha affrontato l'ascesa dell'Angliru in 7 edizioni, in tutti i casi la vetta \u00e8 stata sede dell'arrivo di tappa. Di seguito sono riportati i primi tre classificati della tappa:"}
{"id": "1083320", "revid": "110157", "url": "https://it.wikipedia.org/wiki?curid=1083320", "title": "Looft", "text": "Looft \u00e8 un comune tedesco del circondario di Steinburg, nella regione dello Schleswig-Holstein. Ha circa 380 abitanti."}
{"id": "1083347", "revid": "125865594", "url": "https://it.wikipedia.org/wiki?curid=1083347", "title": "Cecilia Dazzi", "text": "Biografia.\nHa recitato nei film \"La famiglia\", \"Matrimoni\", \"Caruso, zero in condotta\", \"Emma sono io\", \"Wimbledon\", \"Il caimano\" e \"Il rito\", nelle serie televisive \"I ragazzi del muretto\", \"La squadra\" e \"Amiche mie\" e in diversi cortometraggi.\nInizia a recitare quattordicenne nella miniserie televisiva \"Ophira\" diretta dal padre, il cineasta e produttore Tommaso Dazzi, ma il debutto vero e proprio \u00e8 nel 1987 in \"La famiglia\" di Ettore Scola, ricoprendo il ruolo da giovane del personaggio interpretato da Stefania Sandrelli: durante le riprese del film incontra Ricky Tognazzi, che la diriger\u00e0 in \"Fernanda\" (1987), uno dei sei episodi della serie televisiva \"Piazza Navona.\"\nNel 1989 si trasferisce a New York dove studia recitazione all'HB Studio con Herbert Berghof: tornata in Italia diventa poi assistente di Carmelo Bene.\nRaggiunge la notoriet\u00e0 in Italia con le prime due stagioni della serie \"I ragazzi del muretto\"; da quel momento si aprono per lei le porte del cinema del teatro e della fiction televisiva. Debora, il personaggio interpretato nella serie, nella seconda stagione riesce a diventare attrice grazie ad un provino per la pubblicit\u00e0 di un gelato: curiosamente, dal 2003 al 2005, Cecilia sar\u00e0 testimonial del gelato Carte D'Or negli spot girati da Paolo Genovese e Luca Miniero.\n\u00c8 successivamente impegnata con \"Miracolo italiano\" (1994) di Enrico Oldoini, che la richiamer\u00e0 due anni pi\u00f9 tardi per la fiction \"Dio vede e provvede\"; sempre nel 1994 recita nella sua prima produzione internazionale per il ciclo per la televisione \"Storie della Bibbia\": \u00e8 Bilhah in \"Giacobbe\" di Peter Hall. Passa poi ai cortometraggi: Cecilia Calvi la dirige in \"Mirko e Caterina\" (1995) accanto a Valerio Mastandrea, che poi ritrover\u00e0 in \"Un inverno freddo freddo\" (1996) di Roberto Cimpanelli e \"La classe non \u00e8 acqua\" (1996) sempre di Cecilia Calvi.\nIl rapporto con la musica \u00e8 parte della sua carriera artistica: nel 1997 firma infatti le parole di \"Capelli\", brano con cui Niccol\u00f2 Fabi vince il premio della critica per la categoria \u2018Nuove proposte\u2019 al Festival di Sanremo e \"Lasciarsi un giorno a Roma\", dall'album \"Niccol\u00f2 Fabi\" del 1998, con cui il cantante si classificher\u00e0 ottavo al Festival di Sanremo dello stesso anno. Cecilia collaborer\u00e0 anche con il compositore e autore Fulvio Binetti firmando alcuni testi dell'album di esordio di Micol Barsanti \"La chiave del sole\", prodotto da Jovanotti. Assieme ad Emiliano Duncan scrive il testo di \"Farei di tutto\" per Giorgia, contenuto nell'album \"Spirito libero - Viaggi di voce 1992-2008\".\nSpesso ospite al \"Maurizio Costanzo Show\", in quegli anni arriva per lei il riconoscimento della critica: per il ruolo di Sandra in \"Matrimoni\" (1998) di Cristina Comencini raccoglie la nomination ai Nastri d'argento 1999 e vince il David di Donatello 1999 come miglior attrice non protagonista.\nEntra nel cast delle prime due stagioni della serie televisiva \"La squadra\" (2000-2001), tornando poi al cinema prima con \"Caruso, zero in condotta\" (2001) e poi con \"Emma sono io\" (2002): nel primo film \u00e8 diretta da Francesco Nuti; nel secondo, diretta da Francesco Falaschi al fianco di Marco Giallini e Pierfrancesco Favino, interpreta Emma, una ragazza dalla doppia personalit\u00e0 in una commedia romantica che le vale il Premio Flaiano e il Premio Gallio come attrice protagonista.\nNel 2003 il regista britannico Richard Loncraine la dirige in \"La mia casa in Umbria\", film HBO con Maggie Smith e Chris Cooper. Loncraine la fa apparire anche nella commedia sportiva ambientata nel mondo del tennis \"Wimbledon\" (2004), con Paul Bettany e Kirsten Dunst.\nDue anni dopo viene scelta da Nanni Moretti per il ruolo di Luisa \u2013 compagna del personaggio di Jasmine Trinca \u2013 nel controverso successo \"Il caimano\" (2006) e nello stesso anno riceve una menzione speciale ai Nastri d\u2019Argento come miglior interprete femminile per il cortometraggio di Stefano Chiodini \"Sotto le foglie\", nuovamente in coppia con Valerio Mastandrea.\nHa condotto per due stagioni il programma \"La valigia dei sogni\" (2007) su LA7 in coppia con Sabrina Impacciatore. Nello stesso anno \"Voce del verbo amore\" di Andrea Manni la mette al centro del tira e molla tra Giorgio Pasotti e Stefania Rocca; e ancora viene chiamata per il film britannico \"Uragano\" (2007) con Robert Carlyle e Jessalyn Gilsig, che arriver\u00e0 in Italia come miniserie in un'unica puntata su Rai 1.\nNel 2008 rientra nel cast de \"La squadra\" per l'ottava stagione e gira la miniserie TV in dodici puntate \"Amiche mie\" insieme a Margherita Buy, Luisa Ranieri ed Elena Sofia Ricci. Torna al cinema poi il sodalizio con Federico Moccia con \"Scusa ma ti chiamo amore\" (2008) e continua nel sequel \"Scusa ma ti voglio sposare\" (2010).\nNel 2011 compare infatti in \"Il rito\" girato a Roma dallo svedese Mikael H\u00e5fstr\u00f6m con Anthony Hopkins. Lavora di nuovo con Nanni Moretti in \"Habemus Papam\" (2011). Dal 2011 al 2015 si divide tra radio \u2013 a Radio2 conducendo il programma radiofonico sul cinema \"Nessuno \u00e8 perfetto\", e cinema con \"Bianca come il latte, rossa come il sangue\" di Giacomo Campiotti. Torna in televisione con un ruolo di rilievo nella seconda stagione di \"Una pallottola nel cuore\" (2016) e con la serie TV \"La porta rossa\" (2017) in onda su Rai 2.\nHa brevettato e realizzato in collaborazione con Enrico Alboni, un particolare cuscino adatto a donne con il seno voluminoso o affette da mastopatia."}
{"id": "1083358", "revid": "45891", "url": "https://it.wikipedia.org/wiki?curid=1083358", "title": "Casa Patern\u00f2", "text": ""}
{"id": "1083360", "revid": "125890890", "url": "https://it.wikipedia.org/wiki?curid=1083360", "title": "TVA Vicenza", "text": "TVA \u00e8 una rete televisiva privata locale di Vicenza. Ha come \"mission\" quella di raccontare il territorio. Per questo motivo, nel suo palinsesto, trovano spazio prodotti che, dai telegiornali agli approfondimenti, spaziano sino ai documentari, i programmi sportivi, la musica e il cinema.\nStoria.\nL'emittente nasce nel 1978 come societ\u00e0 cooperativa con la denominazione di Studio A, per poi cambiare propriet\u00e0 con la costituzione di una nuova societ\u00e0 da parte di Giampietro Zenere e Mario Lavarra, la \"Videomedia\" \"Srl\", e viene quindi modificata la denominazione in TV Studio A. \u00c8 la prima emittente della provincia di Vicenza e la sua sede iniziale era in via Torino, 26.\nFin dall'inizio la rete si occupa di informazione, proponendo accanto al tradizionale palinsesto (film, telefilm e cartoni animati) le partite del Vicenza Calcio, programmi d'informazione e il telegiornale \"TVA Notizie\", nonch\u0117 alcune dirette, tra cui la storica \"Sportivamente Domenica\", affermandosi cos\u00ec come una realt\u00e0 nel mondo dell'editoria locale.\nNel 1982 l'emittente cambia nome in TVA, e sempre nel corso dello stesso anno subisce un attentato ad alcuni ripetitori; costretta a sospendere le trasmissioni, TVA riprende presto l'attivit\u00e0.\nNel 1986 l'emittente, che ha allargato la propria area di copertura irradiando i suoi programmi anche dai canali UHF 23, 46 e 60, ha un nuovo editore: Bruno Petracca. Dopo un breve periodo nel quale fa parte di Odeon TV, l'emittente si trasferisce in viale Verona, 94, sempre a Vicenza.\nNegli anni novanta ha un nuovo cambio di direttore, diventa una S.p.A. ed edita anche un settimanale che ogni sabato esce in edicola: \"La domenica di Vicenza\". Nell 1999 TVA si trasferisce in via Fermi, 241, in un edificio di circa 1800 m\u00b2 nella zona dei Pomari, vicino al casello autostradale di Vicenza ovest, ad un passo dal quartiere fieristico. L'edificio, progettato specificatamente per una televisione, ospita tre studi di ripresa completamente attrezzati, tre sale regia e cinque sale montaggi.\nNel 2005 l'azienda apre una redazione a Cassola dotata di uno studio per il telegiornale dell'area bassanese (\"Bassano Notizie\") e un altro a disposizione per programmi televisivi. Inizia, inoltre, a realizzare spettacoli esterni alla propria sede e rivolti a tutti i cittadini e telespettatori. TVA diventa anche una web tv: collegandosi al sito si pu\u00f2 vedere la tv in diretta streaming e tutto l'archivio delle principali trasmissioni tramite un servizio on-demand.\nCon l'avvento del digitale terrestre in Veneto, dal gennaio 2011 sono nati diversi canali tematici con LCN valido a livello regionale.\nIl 22 febbraio 2013 \u00e8 stata acquisita la maggioranza del pacchetto azionario di TeleChiara (emittente padovana fondata dalle diocesi del Triveneto con una programmazione a vocazione culturale/religiosa). Dal 1\u00ba dicembre 2014 l'emittente fa parte del Consorzio Reti Nordest, un organismo che raggruppa le principali reti televisive del NordEst. La nuova organizzazione ha portato all'incremento della copertura del segnale di TvA (ora visibile anche in Friuli Venezia Giulia).\nTra il 2016 e il 2017 avvengono alcuni cambiamenti per l'emittente: nell'autunno 2016 Luca Ancetti, giornalista e direttore del telegiornale, lascia l'emittente dopo 30 anni per andare a dirigere Il Giornale di Vicenza (al suo posto viene chiamato Domenico Basso, gi\u00e0 direttore del telegiornale di Antenna Tre Nordest); nell'autunno del 2017 lo studio del telegiornale viene completamente rinnovato con l'utilizzo di scenografie virtuali in alta definizione.\nDal 16 ottobre 2018 TVA, insieme all'altra emittente del gruppo TeleChiara, rinnova la propria immagine con l'introduzione di un nuovo logo e di una nuova grafica. Al compimento dei 28 anni l'emittente viene premiata come migliore Tv locale per informazione in Veneto, trasmettendo tutti i giorni News, Sport, Cronaca, Inchieste, Cultura ed intrattenimento.\nIl primo settembre 2021 alla direzione di TvA Notizie, TG Veneto News e La Domenica di Vicenza, subentra il giornalista e conduttore Danilo Guerretta. A partire dal 14 febbraio 2022 la direzione della redazione di TVANotizie e de La Domenica di Vicenza viene affidata al giornalista Gian Marco Mancassola, mentre Danilo Guerretta rimane direttore del Tg Veneto News, con tutte le produzioni giornalistiche realizzate da Telechiara (Tg Agricoltura, TGGreen, TGRovigo, Baita Alpina, Chiaramente Treviso).\nTelegiornali.\nQuotidianamente, in diverse edizioni, l'emittente pubblica un telegiornale con valenza provinciale e altri tg specifici per le aree territoriali del Veneto:"}
{"id": "1083397", "revid": "110157", "url": "https://it.wikipedia.org/wiki?curid=1083397", "title": "Amstetten", "text": "Amstetten \u00e8 un comune austriaco di 23 510 abitanti nel distretto di Amstetten, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nIl comune si trova nella parte centro-settentrionale del distretto, al confine con l'Alta Austria. \u00c8 situato lungo il percorso, sia autostradale (A1) sia ferroviario, che collega Vienna con Monaco di Baviera attraverso Sankt P\u00f6lten, Linz, Salisburgo e Rosenheim. \u00c8 suddiviso in sei comuni catastali (\"Katastralgemeinden\"): Edla, Hausmening, Mauer bei Amstetten, Preinsbach, Sch\u00f6nbichl e Ulmerfeld.\nNella cronaca.\nQui ha avuto luogo il caso Fritzl, che ha visto implicato il padre/stupratore Josef e sua figlia e vittima Elisabeth."}
{"id": "1083416", "revid": "287204", "url": "https://it.wikipedia.org/wiki?curid=1083416", "title": "Cyberduck", "text": "Cyberduck \u00e8 un client grafico open source FTP e SFTP, WebDAV, Google Documenti, e Amazon S3, BackBlaze B3, per macOS e Windows (dalla versione 4.0).\nCaratteristiche principali.\nCyberduck supporta l'autenticazione FTP/TLS (FTP su SSL/TLS) usando AUTH TLS, consente il download e l'upload mediante il meccanismo del \"drag and drop\" e consente la sincronizzazione di cartelle. Inoltre \u00e8 anche in grado di aprire in remoto i file usando un editor di testo esterno. Cyberduck include un gestore dei segnalibri, supporta Apple Keychain di Mac OS X ed il protocollo Bonjour di Apple.\nCyberduck \u00e8 localizzato in inglese, ceco, olandese, finlandese, francese, tedesco, italiano, giapponese, coreano, norvegese, slovacco, spagnolo, cinese (tradizionale e semplificato), russo, svedese, danese, polacco, ungherese, indonesiano, catalano, gallese, thai, turco ed ebraico."}
{"id": "1083431", "revid": "298055", "url": "https://it.wikipedia.org/wiki?curid=1083431", "title": "Krusty Krab", "text": ""}
{"id": "1083434", "revid": "453768", "url": "https://it.wikipedia.org/wiki?curid=1083434", "title": "Todiano", "text": "Todiano \u00e8 una frazione del comune di Preci (PG).\nSituato in Umbria, Todiano \u00e8 un piccolo borgo medievale che si trova a circa 879 ; distante 13\u00a0km da Norcia, si sviluppa su di un sinclinale preappenninico di fronte alla catena del Parco Nazionale dei Monti Sibillini e immerso nell'ampio panorama della valle Castoriana. Secondo i dati del censimento Istat 2001, \u00e8 popolato da 35 abitanti .\nStoria.\nIl castello venne fondato nel XIII secolo, con la fine del dominio territoriale dei monaci dell'Abbazia di Sant'Eutizio; era noto col nome di \"Tutiano\" o \"Tudiano\". Gran parte delle abitazioni furono costruite nelle epoche successive ed in stili architettonici diversi.\nLa sua posizione, su un poggio, lo rese appetito dai vari eserciti che passavano in zona: da ricordare quello di Federico II nel 1227, quello di Carlo d'Angi\u00f2 nel 1265, quello di Braccio da Montone e di Francesco Sforza nel 1400. La fortezza, dunque, venne rinforzata con torri di difesa.\nEconomia e manifestazioni.\nL'agricoltura e la coltivazione della lenticchia, in particolare, e del farro costituiscono un'importante voce dell'economia locale. Da segnalare anche la presenza nella zona del \"tartufo nero di Norcia\" e di attivit\u00e0 industriali legate alla preparazione dei salumi tipici di Norcia, in particolare il prosciutto IGP.\nIl fatto di essere inserito all'interno di un parco nazionale, inoltre, ha permesso lo sviluppo di diverse attivit\u00e0 turistiche.\nMonumenti e luoghi d'interesse.\nIl dipinto di Filippino Lippi \"Madonna della Mercede\", originariamente posto nella chiesa di san Montano, poi in quella di San Bartolomeo, \u00e8 attualmente conservato al Museo Diocesano di Spoleto."}
{"id": "1083436", "revid": "110157", "url": "https://it.wikipedia.org/wiki?curid=1083436", "title": "Regione del Kazakistan Orientale", "text": "La regione di Kazakistan Orientale (kazako, \"\u0160yghys Qazaqstan oblysy\"; russo \"Vosto\u010dno-kazachstanskaja oblast' \") \u00e8 una regione del Kazakistan.\nGeografia.\nLa regione \u00e8 estesa nell'estremo est del Paese. Confina con la Russia (Siberia sudoccidentale), pi\u00f9 precisamente con il Kraj di Altaj e l'omonima repubblica autonoma; all'interno del Paese la regione spartisce i confini con le regioni di Pavlodar, Qara\u01e7andy e Almaty.\nIl territorio attuale deriva dalla fusione delle vecchie regioni del \"Kazakistan Orientale\" e di \"Semipalatinsk\". Il territorio regionale \u00e8 molto vasto, con pi\u00f9 di 280.000 chilometri quadrati; si estende per la maggior parte nel bacino del fiume Irty\u0161, che nonostante abbia le sorgenti in territorio cinese tributa al Mar Glaciale Artico tramite l'Ob'. Il fiume attraversa il territorio da sudest a nordovest, tagliandolo per intero e bagnando le due citt\u00e0 principali della regione.\nL'imponente bastione dell'Altaj segna il confine orientale, quello con la Russia, mentre a sudest il territorio \u00e8 aperto verso la Cina tramite, come detto, l'alta valle dell'Irty\u0161; nella zona sudoccidentale il territorio comprende l'estremit\u00e0 occidentale delle Alture del Kazakistan, digradando poi nei bassopiani del Kazakistan centrale verso il lago Balqa\u0161. Sebbene i due Stati non confinino direttamente tra di loro, il punto pi\u00f9 orientale del Paese kazako dista poco di meno di 50 km dalla Mongolia.\nCentri urbani.\nIl capoluogo della regione \u00e8 la citt\u00e0 di \u00d6skemen, gi\u00e0 conosciuta sotto il regime sovietico come \"Ust'-Kamenogorsk\", che supera di poco i 300.000 abitanti. Esistono altre citt\u00e0 di un certo rilievo, fra le quali spicca \"Semey\", ex \"Semipalatinsk\", gi\u00e0 capoluogo di regione e con una popolazione paragonabile (270.000); nonch\u00e9 fra gli altri centri Ridder, Zyr\u00e2n, A\u00e2k\u00f6z.\nDistretti.\nLa regione \u00e8 suddivisa in 15 distretti (\"audan\") e 6 citt\u00e0 autonome (\"qalasy\"): A\u00e2k\u00f6z, Kur\u010datov, \u00d6skemen, Ridder, Semej e Zyr\u00e2n.\nI distretti sono:"}
{"id": "1083442", "revid": "1226", "url": "https://it.wikipedia.org/wiki?curid=1083442", "title": "Ero guro", "text": "Ero-guro nansensu (\u30a8\u30ed\u30b0\u30ed\u30ca\u30f3\u30bb\u30f3\u30b9, \"ero-guro-nansensu\"), spesso abbreviato in ero guro o guro, \u00e8 un fenomeno sociale, letterario e artistico nato in Giappone tra gli anni venti e trenta del Novecento come forma di espressione dell'estetica modernista.\nLa sua caratteristica \u00e8 la combinazione dell'erotismo con elementi macabri, grotteschi, bizzarri, frivoli, privi di senso, componenti dichiarate nel nome stesso del movimento. Ero guro nansensu \u00e8 una costruzione in stile wasei-eigo di termini inglesi e abbreviazioni: \"ero\", da \"ero(tic)\", si riferisce a tutto ci\u00f2 che attiene alla sfera dell'eros; \"guro\", da \"gurutesuku/grotesque\", allude al fascino dell' \"anormalit\u00e0\", della devianza, del macabro, della perversione; \"nansensu\", da \"nonsense\", rappresenta la componente priva di senso, assurda, slegata o non fedele alla realt\u00e0, inintelligibile, farsesca.\nOrigini e sviluppi.\nLa rappresentazione del grottesco, del mostruoso e del deforme \u00e8 parte integrante della mitologia, dell'immaginario religioso, letterario e artistico giapponese, rintracciabile ad esempio fin nel \"Kojiki\", in alcuni setsuwa presenti nel \"Konjaku monogatarish\u016b\", la raccolta di leggende e racconti popolari di periodo Heian, e nella tradizione folklorica, ricca di creature mostruose e spettrali (y\u014dkai e y\u016brei). Ero guro ha lontane radici con l'arte della pittura e della calligrafia buddista Zen (Zenga \u7985\u753b), i racconti di fantasmi e di vendette di sangue della tradizione kabuki, le pitture e stampe a soggetto erotico dell'arte shunga, fiorente nel periodo Edo e il genere ukiyo-e che ne condivise i temi, da Utamaro e Katsushika Hokusai, a Tsukioka Yoshitoshi, autore di stampe \"muzane\" (\u7121\u6b8b\u7d75) conosciute anche come \"stampe insanguinate\", raffiguranti, fin nel minimo dettaglio, scene cruente come omicidi, torture, mutilazioni, suicidi e atti di violenza, a Utagawa Kuniyoshi, con le sue caricature grottesche e le immagini di mostri e fantasmi, cadaveri insanguinati, stupri e crocifissioni erotiche.\nPrima che nel mondo dell'editoria prendesse il sopravvento questo filone, diventando un fenomeno di cultura di massa, la combinazione in letteratura di erotismo, mistero e crimine con elementi orrorifici, scabrosi e grotteschi, propria dell\"'ero guro nansensu\", venne sperimentata anche da autori come Kuroiwa Ruiko (1862-1920), Oshikawa Shunro (1876-1919), Murayama Kaita (1896-1919), Tanizaki Jun'ichiro e Sato Haruo.\nI principali canali in cui si manifest\u00f2 negli anni venti furono le riviste di intrattenimento diffuse nei principali centri urbani del Giappone, come \"Gurutesuku\" (trad. \"Grottesco\"), \"Hanzai kagakuo\" (trad. \"Scienza del crimine\"), \"Shinseinen\" (\u65b0\u9751\u5e74, \"Giovent\u00f9 nuova\"). Quest'ultima, una delle principali riviste moderniste popolari negli anni 1920 e 1930, svolse un importante ruolo nella storia del romanzo giallo giapponese e nella diffusione dell'ero-guro.\nFra gli esponenti di questa nuova estetica Ranpo Edogawa \u00e8 considerato l'autore pi\u00f9 rappresentativo, per aver incorporato il bizzarro e l'erotico nel romanzo di investigazione (\"tantei shosetsu\" \u63a2\u5075\u5c0f\u8aac). Fin dai suoi primi racconti pubblicati a partire dal 1923, lo scrittore dedic\u00f2 particolare attenzione alla psicologia e alla sfera della sessualit\u00e0, in particolare ai comportamenti sessuali \"devianti\", allora studiati e dibattuti da sessuologi e medici, rivelando il lato oscuro della modernit\u00e0. Uno dei suoi primi racconti, \"Il delitto della salita D.\" (\"D-zaka no satsujin jiken\", 1925), coinvolge una donna uccisa dal marito durante giochi sadomasochistici, introducendo la \"perversione\" nello spazio domestico della famiglia e suggerendo l'esistenza di una sessualit\u00e0 diversa da quella tradizionalmente ammessa.\nNel 1938, a seguito della progressiva militarizzazione dello stato e della crescente necessit\u00e0 di controllo dell'opinione pubblica da parte del governo in difesa della morale e dell'interesse nazionale, venne vietata la pubblicazione di opere di narrativa d'evasione e di romanzi polizieschi. La letteratura ero guro, accusata di morbosit\u00e0 e perversione, fu pesantemente presa di mira; molte riviste specializzate dovettero chiudere e lo stesso Ranpo vide interrotta, da parte dell'editore, la pubblicazione delle sue opere.\nNel primo dopoguerra vi fu un rifiorire della cultura editoriale erotica, favorita in parte dal blando regime di censura in materia di costumi sessuali messo in atto dalle potenze alleate vincitrici attraverso il \"Civil Censorship Detachment\" (CCD).\nL'ero guro conobbe una nuova stagione come movimento artistico a partire dagli anni Ottanta, in concomitanza con la prosperit\u00e0 e il benessere economico portato dalla formazione della cosiddetta \"economia di bolla\" (\u30d0\u30d6\u30eb\u7d4c\u6e08, \"baburu keizai\"). Gli artisti pi\u00f9 noti di questa seconda ondata del movimento sono Toshio Saeki, Suehiro Maruo e Takato Yamamoto, e per quanto riguarda il cinema e il teatro, il regista e sceneggiatore Teruo Ishii.\nGli anni venti e trenta. Contesto storico e culturale.\nIl movimento \"ero-guro nansensu\" nacque in Giappone a cavallo degli anni venti e trenta, in un periodo - quello della cosiddetta democrazia Taish\u014d - attraversato da grandi cambiamenti politici, sociali e culturali. Dopo il devastante terremoto del Kant\u014d del 1923 che caus\u00f2 la morte di oltre 100.000 persone e la distruzione della regione, l'economia del paese attravers\u00f2 una fase recessiva, dovuta all'aumento delle importazioni di beni di consumo e di materiali necessari alla ricostruzione, e al fallimento delle misure adottate dal governo in campo creditizio. Nella seconda met\u00e0 degli anni venti, dopo un periodo alterno di recessioni e riprese caratterizzato da forti tensioni sociali e dalla promulgazione di leggi volte a reprimere ogni forma di dissenso, la situazione economica e occupazionale sub\u00ec un peggioramento a causa della grande depressione che sconvolse l'economia mondiale. I grandi gruppi finanziari, industriali e commerciali e i ceti militari giapponesi si orientarono verso una politica estera espansionistica in Asia e nel Pacifico meridionale, che port\u00f2 nel 1931 all'incidente mancese (1931), l'anno successivo all'istituzione dello stato fantoccio di Manchukuo (1932) e nel 1937 all'invasione della Cina, preannuncio della Guerra del Pacifico.\nNel periodo fra le due guerre mondiali anche in Giappone si diffusero nuove ideologie, movimenti sociali, teorie scientifiche, come il nazionalismo, il socialismo, il femminismo, la psicoanalisi, che direttamente o indirettamente offrirono nuovi modelli di riferimento e contribuirono alla creazione della complessa, cosmopolita e ibrida cultura del \"modan\" (moderno). Durante il periodo Taish\u014d si consolid\u00f2 il processo di occidentalizzazione, di diffusione del modernismo urbano e del consumismo; acquistarono popolarit\u00e0 il cinema e le star di Hollywood, la musica jazz, i caff\u00e8, le sale da ballo. L'espansione della classe media urbana e l'aumento dell'alfabetizzazione favorirono il fenomeno della \u00abletteratura di massa\u00bb (\"taish\u016b bungaku\"): aumentarono le testate e le tirature di giornali e riviste illustrate, delle collane economiche rivolte al grande pubblico: dalle 3.123 riviste registrate nel 1918 si pass\u00f2 alle 11.118 del 1932; nel 1924 i giornali raggiunsero una famiglia su sei e nel 1931 la popolazione di 65 milioni acquist\u00f2 10 milioni di copie di giornali e riviste di intrattenimento. Nel 1926 c'erano 1.056 cinema in cui venivano proiettati film giapponesi e occidentali. \nDiffuse da giornalisti, scrittori e romanzieri, diventarono figure simbolo della modernit\u00e0 le \"mogas\" (\u30e2\u30ac, la cui versione estesa \u00e8 \u30e2\u30c0\u30f3\u30ac\u30fc\u30eb, \"modan g\u0101ru\" \"ragazza moderna\"), che con i \"mobos\" (\"ragazzi moderni\") amavano intrattenersi nei quartieri del divertimento di Tokyo, Ginza e Asakusa, seguendo la moda e lo stile di vita occidentale, e le cameriere dei caff\u00e8 (\"joky\u00fb)\", comune oggetto del desiderio erotico della nuova classe emergente dei colletti bianchi (\"salaryman\" , \u30b5\u30e9\u30ea\u30fc\u30de\u30f3). \nGli editori erano alla ricerca di formule nuove per raggiungere sempre pi\u00f9 lettori ed estendere i loro guadagni; accanto ai vecchi temi del \"k\u014ddan\" e ai racconti sentimentali, si fece strada il romanzo di investigazione e le storie basate sull'eccezionale, il grottesco, l'erotismo, l'anormale. Il pi\u00f9 importante dei produttori culturali \"ero guro\" dell'epoca fu lo scrittore ed editore Umehara Hokumei, di estrazione aristocratica e di fede socialista, traduttore nel 1925 del Decameron di Boccaccio e fondatore, tra le altre, delle riviste \"Gurotesuku\" (\"Grottesco)\" e \"Hentai shiry\u014d\" colpite innumerevoli volte da provvedimenti di censura. Nel 1924 Umehara scrisse il suo primo racconto satirico e in pieno stile ero guro, \"Satsujin gaisha: Akumashugi zensei jidai (The Killing Kapitalist Konglomerate),\" in cui narr\u00f2 gli spregiudicati affari della F. Murder Joint Stock Company, una multinazionale statunitense emblema del capitalismo, assetata di sangue e guadagni, ossessionata dal sesso, che imponeva ai propri dipendenti di uccidere da tre a cinque persone al giorno dopo averle spogliate dei loro averi, e a gestire un commercio di schiavi del sesso e di traffico di carne umana. Per le numerose e dettagliate scene di \"perversione sessuale\", atti di cannibalismo e necrofilia, il libro venne censurato e ne fu proibita la vendita. Il soggetto delle \"dokufu\", \"poison women\", particolarmente fiorente in Giappone dagli anni Settanta dell'Ottocento, fu un altro dei temi che l'ero guro aliment\u00f2: Hokumei, ad esempio, nel numero di giugno del 1926 della rivista \"Bungei Shij\u014d\", produsse una raccolta di trentatr\u00e9 pagine con gli articoli di stampa scritti su Takahashi Oden, l'ultima donna omicida ad essere condannata alla decapitazione in Giappone; l'anno seguente il poeta Yokuse Yau pubblic\u00f2 un libro dedicato alle \"poison women\" del periodo Meiji (\"Kinsei dokufu den)\", come volume della collana dedicata ai \"disordini sessuali \" (\"Hentai j\u016bnishi\", 1926-1927).\nLarga diffusione nel periodo Sh\u014dwa ebbero gli scritti che si occupavano di sessualit\u00e0 e di psicopatologie, secondo i pi\u00f9 diversi approcci; frequentemente evidenziato, in ampia parte di questa produzione, fu il rapporto fra sessualit\u00e0 e criminalit\u00e0. Il sessuologo Sawada Junjir\u014d, autore nel 1915 con Habuto Eij di un'edizione giapponese ridotta della \"Psychopathia sexualis\" dello psichiatra e neurologo tedesco Richard von Krafft-Ebing (\"Hentai seiyokuron)\", scrisse nel 1923:\nGran parte della letteratura ero guro attingeva a temi e linguaggio dalla psicologia medica e dalla sessuologia, che nel fine perseguito di individuazione e classificazione delle malattie mentali e delle pratiche sessuali perverse o devianti \"(\u5909\u614b\u6027\u6b32 hentai seiyoku),\" fra cui l'omosessualit\u00e0, il travestitismo, il sadomasochismo, la necrofilia, la ninfomania, il feticismo, offrivano indirettamente materiale sensazionalistico ai \"cacciatori di curiosit\u00e0\" \"(ry\u014dkisha).\"\n\"Ry\u014dki\" (\u731f \u5947), il termine con cui veniva definito il curioso, lo strano e l'inusuale, e che per alcuni studi rappresenta il legame fondamentale con il concetto di ero-guro, registr\u00f2 la sua comparsa in molti dizionari gergali a cavallo degli anni venti e trenta. Usato sempre pi\u00f9 spesso in riferimento all'esperienza urbana, all'erotico e alla sfera sessuale, divenne parte del titolo di numerose riviste. Nel primo numero di \"Ryoki gaho\" pubblicato nel 1929, articoli intriganti sul profumo femminile e sui matrimoni fra volpi e umani nella letteratura giapponese erano accompagnati da immagini destinate a suscitare la curiosit\u00e0 dei lettori: una stampa francese di persone con strane deformit\u00e0, una fotografia cinese con dispositivi di tortura, altre che ritraevano un cranio azteco scolpito in cristallo, un'acrobata impegnata in un esercizio ginnico in mutande, tibetani che sporgevano le loro lingue in segno di saluto. \nNel maggio 1936 un evento di cronaca suscit\u00f2 un enorme scalpore a livello nazionale, rinfocolando l'interesse sensazionalistico per le \"poison women\": l'ex prostituta Sada Abe, durante un gioco sessuale con il suo amante, lo uccise soffocandolo con il suo obi, gli tagli\u00f2 il pene e i testicoli che port\u00f2 con s\u00e9 durante i suoi tre giorni di fuga. Sada venne accusata di omicidio, mutilazione e perversione sessuale, ma fu infine assolta da quest'ultima accusa e condannata a sei anni di reclusione; gli studi medici a cui fu sottoposta stabilirono che fu condotta all'omicidio dal suo sfrenato desiderio sessuale, diagnosticato come ninfomania. Il suo caso fu a lungo fonte di ispirazione per artisti, scrittori e registi; le sue confessioni, sotto forma di intervista, divennero un bestseller nazionale.\nInterpretazioni critiche.\nInterpretazioni critiche del fenomeno dell'ero guro, collocato all'interno della discussione sulle propriet\u00e0 e i significati della \"modernit\u00e0\" giapponese, vengono espresse fin dagli anni della sua massima vitalit\u00e0. I critici giapponesi della cosiddetta \"americanizzazione\", di cui il saggio \"Modan so tan Modan so\" del critico di orientamento marxista S\u014dichi \u014cya, pubblicato nel 1929 nella rivista \"Chuo Koron\" rappresenta il manifesto pi\u00f9 noto, interpretano il modernismo e l\"'eroguro nansensu\" come un prodotto del capitalismo, un fenomeno culturale di stampo borghese basato su una passiva o superficiale importazione della cultura di un altro paese; il suo successo viene attribuito alla funzione diversiva e appagante esercitata dalle fantasie erotiche-grottesche, di cui viene sottolineato l'aspetto manipolativo, sulle menti dei consumatori. \nI sociologi Gonda Yasunosuke (1887-1951) e Akagami Yoshitsugu (1892-1953) nei loro studi pubblicati negli anni trenta approfondiscono dal punto di vista sociale e psicologico il rapporto fra modernit\u00e0 e ricerca crescente di nuovi stimoli da parte della popolazione. Nella prima indagine governativa sull'intrattenimento popolare da lui condotta nel 1921, Gonda rileva con una certa preoccupazione il cambiamento avvenuto nell'uso del tempo libero e nella vita quotidiana del Giappone industrializzato e urbanizzato: il fulcro della societ\u00e0 moderna si \u00e8 spostato dalla casa e dai luoghi di produzione alle strade, ai caff\u00e8, ai cinema, alle sale da ballo; le persone perseguono l'idea dell'acquisto in s\u00e9, non sono motivate da un vero bisogno, il processo di acquisto rende significativa la vita: \"I cappelli non sono fatti per le teste delle persone; le teste sono ammassate nei cappelli\". La necessit\u00e0 di inseguire sempre nuove sollecitazioni, sulla spinta di una \"societ\u00e0 ad alta velocit\u00e0\" orientata al consumismo e all'intrattenimento di massa, \u00e8 ci\u00f2 che - secondo Gonda - induce le persone a inseguire fenomeni strani, sensazionali, grotteschi, esponendole al pericolo di comportamenti psicologicamente devianti. \nNegli anni ottanta del Novecento alcuni sociologi come Minami Hiroshi, uno dei pionieri della storia culturale moderna, concentrano la loro attenzione sull'avvento della societ\u00e0 di massa \"(taish-shakai)\" nel Giappone del periodo interbellico, approfondendo criticamente le interpretazioni degli intellettuali marxisti degli anni trenta e individuando nelle attivit\u00e0 ricreative e nella formula dell'ero guro una funzione trasgressiva, una forma indiretta di resistenza contro le tendenze totalitarie dello stato giapponese.\nSuzuki Sadami dal punto di vista letterario colloca le origini dell'ero guro agli inizi del XX secolo, nel periodo successivo alla guerra russo-giapponese, mette in luce l'attivit\u00e0 di rielaborazione e non di passiva riproposizione dei prodotti culturali provenienti dall'Occidente da parte degli intellettuali e della societ\u00e0 nipponica dei primi decenni del secolo e sottolinea il carattere di \"resistenza\" agli obiettivi produttivi dello stato-nazione rilevabile nelle opere di alcuni protagonisti della nuova estetica decadente. In particolare sostiene che le prime opere di Tanizaki rivelano uno spirito critico di resistenza alla cultura dominante dell'epoca e che esse rappresentano il preludio dell'estetica decadente dell'assurdo, dell'anormale e del grottesco affermatasi tra la fine degli anni venti e i primi anni trenta. Secondo Suzuki questa tendenza, unita ad un crescente interesse per l'inconscio e allo sviluppo della nozione di aberrazione sessuale, verr\u00e0 assorbita con successo nella cultura di massa \"modan\" diffusa nelle aree metropolitane, grazie al sentimento generale di noia diffuso specialmente fra i giovani, effetto della modernit\u00e0 urbana, e il conseguente bisogno di stimoli e di curiosit\u00e0 estreme.\nSecondo lo studioso statunitense Greg Pflugfelder, autore di \"Cartographies of Desire: Male-male Sexuality in Japanese Discourse, 1600-1950,\" pubblicato nel 1999, ciascuno dei tre elementi di cui l\"'ero guru nonsensu\" si compone rappresenta una forma di sovversione dei valori convenzionali: la celebrazione dell '\"erotico\" (ero) si oppone all'estromissione della sessualit\u00e0 dalla sfera pubblica e alla sua moralizzazione, avviata nel periodo Meiji; il grottesco esprime il rifiuto dei codici estetici prevalenti che intendono occultare i pi\u00f9 oscuri dell'esistenza; il \"non senso\" si contrappone alla natura coercitiva delle certezze morali ed epistemologiche tradizionalmente trasmesse.\nLa studiosa Miriam Silverberg nel suo libro pubblicato nel 2006 \"Erotic Grotesque Nonsense: The Mass Culture of Japanese Modern Times\" propone una rilettura della storia culturale giapponese del periodo interbellico basata su alcuni concetti interpretativi, come quello di montaggio e di \"code switching\". Il primo, mutuato dalla tecnica cinematografica e basato sull'attivit\u00e0 di assemblaggio, ibridazione, combinazione e giustapposizione di immagini, angoli, prospettive multiple ed eterogenee che possono essere riordinate in modi diversi, viene utilizzato come strumento di lettura della cultura e della societ\u00e0 giapponese moderna, connotata secondo Silverberg da frammentazione e dinamismo, miscuglio di idee, stili di vita, sottoculture, classi sociali ed etnie diverse, a volte fra loro coesistenti, altre volte in contrapposizione. Gli anni venti e trenta, secondo l'autrice, non vanno interpretati come intermezzo decadente tra un'era del \"modernismo\" e gli anni del fascismo, vissuto all'insegna dei ritmi frenetici imposti dall'industrializzazione e dall'urbanizzazione e dai divertimenti sfrenati indotti come palliativo da parte di un capitalismo sempre pi\u00f9 aggressivo. Quegli anni, e la stessa cultura di massa, misero in moto anche energie liberatorie, forme di innovazione e di opposizione all'ideologia dominante. Basandosi sugli studi di intellettuali dell'epoca e su una mole diversificata di documenti e fonti, Silverberg rileva la presenza di messaggi e pratiche emergenti nella cultura giapponese che sfidano le categorie fisse di famiglia, genere, nazionalit\u00e0 sostenute dallo Stato.\nServendosi del concetto linguistico di \"code switching\", come \"processo attivo e spesso sofisticato di spostamento di parti scelte da culture diverse all'interno e all'esterno del Giappone\", Silverberg evidenzia come nella pratica quotidiana venissero integrati elementi di materiale occidentale e cultura di massa, che davano luogo a soluzioni diverse e contribuivano alla formazione di identit\u00e0 complesse: ad esempio il costrutto ideologico della \"ragazza moderna\" \"(moga)\" creato dai mass media proietta anche un'immagine femminile trasgressiva. Alle stesse persone che vissero in quell'epoca (uomini, donne, bambini), l'autrice attribuisce una doppia valenza, che corrisponderebbe alla doppia natura della cultura di massa giapponese del tempo: esse erano al contempo \"soggetti imperiali\", sottoposti all'autorit\u00e0 e al controllo dello stato per quanto riguarda libert\u00e0 e consumi, e \"consumatori\" in grado di agire in modo autonomo rispetto al sistema imperiale. La cultura del consumo, precisa Silvergerg, non coinvolgeva solo gli appartenenti alla classe media ma anche la classe operaia, poich\u00e9 \"il consumo di immagini di oggetti piuttosto che degli oggetti stessi era al centro della cultura moderna giapponese\". La pratica culturale prebellica risulta connotata dal sincretismo, dal \"montaggio\". Come frammenti di \"montaggio\" sono anche organizzati i restanti capitoli del libro in cui, con l'obbiettivo di fare luce sulle pratiche e sulla cultura di massa degli anni venti e trenta, Silverberg ne esamina declinazioni, significati e sviluppi - dalla cultura del consumo alla promozione della razionalit\u00e0 e della lealt\u00e0 nazionale durante la guerra, da \"erotico\" a \"impero\" - in cinque luoghi simbolo della modernit\u00e0: la strada rappresentata dalla \"moga\", il caff\u00e8 dalla cameriera \"(jokyu)\", la casa dalla casalinga moderna, il cinema e l'editoria popolare dai film e dalle riviste, i vicoli della classe operaia dal quartiere dei divertimenti di Asakusa, un parco giochi \"luogo di disperazione ed energie liberatorie\", a cui dedica l'intera terza parte del libro.\nPer quanto riguarda la formula \"Erotic Grotesque Nonsense\" presente nel titolo del libro, Silverberg ne propone un'interpretazione che in parte si discosta da quella ricorrente nei mass media, nella letteratura, nella cultura visuale degli anni venti e trenta e negli studi su questo periodo, sia per quanto riguarda la sua collocazione temporale, estesa ai primi anni Quaranta, che il significato attribuito a ciascuno dei tre termini: \"erotic\" assume per l'autrice il significato di energia vitale, desiderio di sperimentazione e innovazione, sfida allo status quo; l'elemento del \"grottesco\" si manifesta nelle disuguaglianze socioeconomiche, rappresentate ad esempio dalla comunit\u00e0 dei mendicanti e dai senzatetto studiata nella parte dedicata ad Asakusa; il \"nonsense\" viene associato all'umorismo politico e ironico che assunse per temi \"le trasformazioni da una modernit\u00e0 dominata dai costumi euro-americani\", e Silverberg ne trova esplicitazione, ad esempio, nelle rassegne teatrali \"nonsense\" che usavano la parodia come intrattenimento e critica sociale.\nDriscoll nel suo studio \"Absolute erotic, absolute grotesque\", sulla base di diversi approcci di analisi, dalla teoria del capitale di Marx, alla biopolitica di Foucault, al concetto di \"macchine desideranti\" di Deleuze e Guattari, colloca la cultura di massa di Tokyo negli anni venti del Novecento, e il fenomeno dell\"'ero guro\", nella fase del capitalismo giapponese da lui definita \"neuropolitica\" (1920-1932), caratterizzata dall'espropriazione e colonizzazione, da parte dei poteri dominanti, di tutti gli aspetti della vita umana, dal lavoro ai desideri, all'attenzione e al tempo libero dei soggetti, ridotti a consumatori. I media a tema \"erotico-grottesco\", la sessuologia commerciale e la pornografia sarebbero state le forme utilizzate dal capitalismo per \"stupire e modificare\", appropriarsi e deformare le forze generative del desiderio; il parco dei divertimenti di Asakusa, \"neurotopia\" privilegiata del Giappone metropolitano, \u00e8 visto come il luogo organizzato per offrire stimoli a buon mercato alla piccola borghesia e ai consumatori della classe operaia. All'interno di questo contesto, facendo riferimento alla bio-filosofia di Minakata Kumagusu (1867-1941), lo studioso statunitense ridefinisce i concetti di erotico e grottesco, identificandoli nelle due forze contrapposte che avrebbero impegnato l'imperialismo giapponese in una lotta irrisolvibile: l'erotico rappresenta \"la produttivit\u00e0 vitale del desiderio\" (la macchina desiderante dell'Anti-edipo), il grottesco \"l'usurpazione violenta di questo desiderio da parte del potere egemonico\" (il capitale di Marx).\nAlcuni studi hanno sottolineato il collegamento esistente, soprattutto dal punto di vista delle pratiche di censura governative, tra le forme di trasgressione dei costumi sessuali e quelle di sovversione del potere politico, rappresentate sul piano letterario, nel Giappone degli anni trenta, dalla letteratura erotica e dalla letteratura proletaria. Lo studioso Jonathan Abel ha individuato una connessione fra erotismo e discorsi anticapitalisti, antimperialisti e contrari alla guerra, e ha indicato come esempio di questa fusione di sensibilit\u00e0 e di intenti Umehara Hokumei (1901-1946), scrittore ed editore socialista. All'apice dell'attivit\u00e0 letteraria nel periodo fra le due guerre, quando i reati di immoralit\u00e0 in Giappone erano pari, se non superiori, dei reati di sedizione, Hokumei venne incarcerato, multato e bandito dalla censura per sovversione morale e politica. Un ulteriore esempio dell'interconnessione \"ero-puro\" (\"puro\" \u00e8 abbreviazione di \"puroretaria,\" proletariato) \u00e8 indicata da Abel nella definizione dei tempi contemporanei contenuta nella prefazione al \"Dizionario di terminologia moderna\" del 1930 (\"Modan y\u014dgo jiten)\": \"Si dice che i giorni nostri siano in particolare un periodo delle tre S; allo stesso tempo, possiamo dire che \u00e8 un periodo dei tre RO. Le \"tre S\" sono velocit\u00e0, sport e cinema, mentre le \"tre RO\" indicano eRO [erotico], guRO [grottesco] e puRO [proletario].\nInfluenze successive.\nEro guro \u00e8 anche un elemento di molti film horror giapponese e pinku eiga, in particolare del 1960 e 1970. Esempi includono \"Shogun's Joys of Torture\" (1968) di Teruo Ishii, \"Horrors of Malformed Men\" (1969) e \"Blind Beast\" (\u76f2\u7363, 1969) di Yasuz\u014d Masumura, quest'ultima sulla base di due opere di Edogawa Rampo. Esempi pi\u00f9 recente di ero guro nel cinema sono \"Stop the Bitch Campaign\", diretto da K\u014dsuke Suzuki nel 2001, e \"Strange Circus\" diretto da Sion Sono nel 2005.\nCi sono moderni artisti che citano l'ero guro come un fattore che influisce sul loro lavoro. Questi artisti esplorano il macabro intermediato da sfumature sessuali. Spesso l'elemento erotico, anche se non esplicito, \u00e8 fuso con temi grotteschi e caratteristiche simili a quelle delle opere di Hans Ruedi Giger. Altri prodotti ero guro si hanno nella pornografia giapponese hentai.\nIl moderno genere del tentacle rape \u00e8 iniziato nell'ambito della categoria dell'ero guro (in senso ampio) ma \u00e8 stato cos\u00ec popolare che \u00e8 ormai generalmente considerato separatamente.\nL'ero guro \u00e8 tra le influenze principali del genere letterario bizarro fiction.\nHentai.\nNella pornografia manga giapponese, l'Ero Guro ha preso le caratteristiche del \"guro hentai\", un genere di hentai molto eterogeneo nelle sue componenti, che si basa su tre aspetti cardine: la violenza, la componente erotica ed il grottesco.\nMusica.\nLe band Ero guro (spesso visto come sottogenere del visual kei o del post visual da alcuni fan) solitamente hanno un \"look\" appariscente, come anche i testi, ma meno femminile del classico Visual Kei. Insieme alla parte erotica e appariscente delle band, c'\u00e8 anche humour. Si dice che i Cali\u2260Gari siano responsabili dell'uso del termine riferendosi alla musica.\n\"Ero guro\" e angura kei sono due movimenti simili e nella musica sono molto collegati. La differenza sta nel fatto che l'ero guro punta pi\u00f9 all'erotismo. Angura kei (un movimento anti-occidentalizzazione nato negli anni sessanta) usa l'horror per tornare \"unicamente giapponesi\" dato che il Giappone ha una grande tradizione di storie di fantasmi e mostri nel suo folklore."}
{"id": "1083446", "revid": "599013", "url": "https://it.wikipedia.org/wiki?curid=1083446", "title": "Oleguer Presas", "text": "Caratteristiche tecniche.\nEra un difensore centrale, che poteva giocare anche da terzino, aggressivo, forte fisicamente e atleticamente e bravo in marcatura.\nBiografia.\nOleguer ha pi\u00f9 volte affermato di essere politicamente schierato a sinistra e di appoggiare l'indipendentismo catalano. Ha inoltre espresso ammirazione per il Subcomandante Marcos e l'Esercito Zapatista di Liberazione Nazionale.\nNel 2006 si \u00e8 laureato in economia all'Universit\u00e0 autonoma di Barcellona. Nello stesso anno ha pubblicato il suo primo libro, \"Cam\u00ed d'Itaca\" (\"La strada verso Itaca\"), in cui ha parlato di vari argomenti extracalcistici come l'anoressia, la lotta antifascista e il coinvolgimento della Spagna in entrambe le guerre del Golfo.\nNon ha accettato la convocazione in Nazionale, offertagli poco prima dei Mondiali tedeschi dal CT delle \"Furie Rosse\" Luis Aragon\u00e9s, proprio in virt\u00f9 del suo sostegno alla causa della Catalogna libera.\nNel 2007 pubblica sul giornale basco \"Berria\" un articolo molto critico nei confronti del sistema giudiziario spagnolo, prendendo come esempio I\u00f1aki de Juana Chaos, militante del gruppo terroristico basco ETA accusato di venticinque omicidi e condannato a diversi anni di carcere. Il pezzo di Oleguer suscita scalpore: il presidente dei blaugrana Joan Laporta afferm\u00f2 pubblicamente che il calciatore \u00abaveva fatto un errore\u00bb mentre l'attaccante del Malaga Salvador Ballesta, neofascista e vicino al franchismo, afferm\u00f2 che rispettava pi\u00f9 \u00abuna cacca di cane\u00bb che Oleguer.\nIn seguito al dibattito suscitato dall'articolo, la Kelme decise di annullare la sponsorizzazione che aveva firmato col giocatore (Oleguer la cit\u00f2 in giudizio, ma perse la causa); di conseguenza, firm\u00f2 un accordo con la Diadora, devolendo l\u2019intera somma ricavata in beneficenza.\n lavora come impiegato presso un\u2019azienda che si occupa di energie rinnovabili."}
{"id": "1083449", "revid": "22475", "url": "https://it.wikipedia.org/wiki?curid=1083449", "title": "Ancoraggio (nautica)", "text": "L'ancoraggio \u00e8 l'operazione di \"dare fondo all'\u00e0ncora\", cio\u00e8 di vincolare un'imbarcazione al fondo marino o al fondo lacustre o fluviale ecc., rendendone sicuro lo stazionamento nonostante il vento, le correnti e lo stato del mare.\n\"\"\"Salpare l'ancora\" \u00e8 l'espressione che descrive l'operazione di spedare l'ancora dal fondo e riportarla a bordo.\nL'ancoraggio pu\u00f2 essere:\nLa lunghezza del cavo o della catena filati fuoribordo per l'ancoraggio \u00e8 detto \"cal\u00f9mo\", e deve essere da tre a cinque volte la profondit\u00e0 del fondale per le grandi navi che ancorano solitamente su 50-100 metri di fondale, mentre per le imbarcazioni da diporto vale la regola di dare il calumo della lunghezza di tre a quattro volte la profondit\u00e0 pi\u00f9 l'altezza della prua dal mare. La scelta viene fatta in considerazione del tipo del fondale.\nIn caso di maltempo o aumento del vento \u00e8 bene filare ulteriormente, in modo tale che l'ancora riceva una trazione con un piccolo angolo rispetto al fondo, in quanto se la trazione fosse quasi verticale l'ancora \"arerebbe\" e tenderebbe a spedare, cio\u00e8 a liberarsi dal fondo. La regola \u00e8, dai trenta nodi di vento in su, si allunga il calumo della misura di una volta il fondale ogni dieci nodi di vento.\nTalvolta per riuscire a liberare l'ancora rimasta incastrata nel fondale (roccia o catenaria sono le cause pi\u00f9 comuni) \u00e8 necessario usare la \"grippia\" o \"grippa\", cio\u00e8 una sagola (cima) legata al diamante dell'ancora, con cui si pu\u00f2 spedare l'ancora al rovescio e facilitarne il recupero. Essa pu\u00f2 essere usata o meno con il \"grippiale\" o \"grippale\", un gavitello cui viene legato il capo libero della grippia."}
{"id": "1083450", "revid": "33689", "url": "https://it.wikipedia.org/wiki?curid=1083450", "title": "Psychonauts", "text": "Psychonauts \u00e8 un videogioco a piattaforme sviluppato da Double Fine Productions, pubblicato da Majesco il 19 aprile 2005 per Xbox e Windows e uscito successivamente anche per PlayStation 2, macOS e Linux. \"Psychonauts\" \u00e8 un platform con elementi di avventura e di ruolo. Questo \u00e8 il primo videogioco sviluppato dalla Double Fine Productions, una compagnia fondata nel giugno 2000 da Tim Schafer. Il gioco ha riscosso parecchi consensi presso le riviste specializzate, ma si \u00e8 rivelato un parziale insuccesso per quanto riguarda le vendite.\n\"Psychonauts\" non \u00e8 mai stato tradotto in italiano, tuttavia durante il primo trimestre del 2007 \u00e8 stata pubblicata da una compagnia amatoriale una patch di traduzione in lingua italiana per tutte le versioni (PC, PS2 e Xbox).\nNel 2015 viene annunciato il seguito, dal titolo \"Psychonauts 2\", uscito il 25 agosto 2021.\nModalit\u00e0 di gioco.\nIl gameplay ruota attorno all'atmosfera surreale del gioco e le capacit\u00e0 psichiche del protagonista Razputin \"Raz\" Aquato: nel corso dell'avventura, infatti, Raz apprende numerose abilit\u00e0, ma quella fondamentale \u00e8 la capacit\u00e0 di entrare nella psiche dei numerosi personaggi non-giocanti, accedendo ai vari livelli effettivi del gioco.\nDi conseguenza la personalit\u00e0 dei personaggi \"visitati\" influenza sia il gameplay che l'atmosfera, passando da ambientazioni solari e stili di gioco fortemente arcade-platform a locazioni cupe e livelli pi\u00f9 ragionativi e cos\u00ec via.\nAlcuni esempi: un'ambientazione \u00e8 costituita da un cubo di Rubik sospeso nel nulla. Colpendo vari interruttori questo modifica la sua forma cambiando completamente la conformazione del livello.\nUn livello situato nella mente di un pittore ha l'aspetto di una cittadella sudamericana \"dipinta\", in cui tutte le texture sono realizzate con uno stile \"pittorico\" ed \u00e8 sufficiente disegnare qualcosa su un muro perch\u00e9 questa appaia realmente.\nUn livello \u00e8 impostato come una partita ad un gioco da tavolo strategico (del tutto inventato) in cui si deve sia giocare effettivamente la partita muovendo i pezzi fra le varie caselle, sia esplorare queste ultime in una tipica struttura platform.\nL'elemento pi\u00f9 particolare di \"Psychonauts\" \u00e8 l'atmosfera: lo stile generale \u00e8 apparentemente comico-infantile (secondo gli schemi classici del genere platform), tuttavia, a seconda della personalit\u00e0 dei personaggi la cui mente costituisce i vari livelli, l'atmosfera pu\u00f2 facilmente cambiare passando dal demenziale esasperato al magico fino ai toni cupi e inquietanti che caratterizzano gli incubi che il protagonista dovr\u00e0 visitare, le ambientazioni infatti riflettono in maniera simbolica i ricordi e la personalit\u00e0 dei vari personaggi visitati.\nL'ambientazione principale del gioco \u00e8 il mondo reale dal quale, attraverso i personaggi che lo popolano, si accede ai dieci livelli veri e propri (i mondi mentali).\nIl mondo reale \u00e8 un'area molto vasta liberamente esplorabile e ricca di attivit\u00e0 facoltative (come cercare oggetti e bonus vari) o del tutto inutili (come dialogare con i personaggi, scovare easter egg, ecc.).\nI mondi mentali invece sono ambientazioni surreali pi\u00f9 circoscritte la cui struttura si basa sempre su un'idea di base, legata al personaggio nella cui mente \u00e8 ambientato il livello (vedere sopra alcuni esempi).\nCome si \u00e8 detto il gioco \u00e8 un ibrido fra diversi generi. Nel dettaglio:\nElementi platform: il gioco \u00e8 principalmente un platformer 3D. Il protagonista \u00e8 in grado di saltare e compiere varie acrobazie come in ogni titolo di questo genere. Nel corso del gioco apprende varie abilit\u00e0 utili a superare i vari ostacoli e a liberarsi degli avversari.\nLa struttura dei livelli richiede un'attenta osservazione delle ambientazioni e delle possibilit\u00e0 che offrono per raggiungere le varie aree, caratteristica tipica dei platform resa pi\u00f9 interessante dalla conformazione surreale ed imprevedibile delle ambientazioni (che oltretutto giustifica alcune soluzioni caratteristiche del genere come piattaforme sospese nel nulla ecc.)\nElementi di avventura: il gioco include numerosi enigmi, generalmente legati alla logica di ogni livello (ancora una volta vedere sopra per alcuni esempi). Gli enigmi vengono risolti perlopi\u00f9 tramite l'utilizzo di oggetti o dei poteri, ma spesso sono anche legati a vere e proprie azioni di gioco. Altra caratteristica tipica delle avventure grafiche \u00e8 la presenza di dialoghi multi-risposta, pi\u00f9 che altro inutili ai fini del completamento del gioco ed umoristici. Notare che l'autore, Tim Schafer, \u00e8 stato il creatore di alcuni dei pilastri del genere adventure come Grim Fandango, Day of the Tentacle ed, in parte, anche Monkey Island.\nElementi di GDR: essenzialmente l'elemento GdR principale \u00e8 la crescita del protagonista indicata dal rango raggiunto (caratteristica tipica dei giochi di ruolo).\nSalendo di rango, Raz acquisisce nuovi poteri e potenziamenti. Se i primi sono necessari al superamento dei livelli e la risoluzione degli enigmi, i secondi -ed il conseguimento del rango massimo: 100- sono assolutamente facoltativi e costituiscono una sfida extra.\n\u00c8 anche possibile spendere quanto trovato nel corso dei viaggi mentali o l'esplorazione del mondo reale per acquistare vari oggetti pi\u00f9 o meno utili, tuttavia questa caratteristica non \u00e8 molto sfruttata.\nPoteri apprendibili da Raz.\nRaggio PSI: questo potere viene insegnato a Raz da Sasha, durante il livello ambientato nella sua mente. Grazie ad esso, Raz pu\u00f2 colpire i nemici con un raggio proiettato dalla sua mente. Con il primo potenziamento tale raggio rimbalza su tre nemici, con il secondo pu\u00f2 rimbalzare su ben 6 nemici, diventando molto pi\u00f9 potente.\nLevitazione: questo potere viene insegnato a Raz da Milla, durante il livello nella sua mente. Raz pu\u00f2 creare un pallone sul quale pu\u00f2 rimbalzare per raggiungere punti sopraelevati o fluttuare usandolo come un palloncino. Con i potenziamenti successivi, il pallone diventa un'arma d'attacco.\nTelecinesi: Raz acquisisce questo potere dopo aver raggiunto un certo rango di psicosfida. Grazie ad esso, Raz pu\u00f2 manipolare e scagliare i nemici contro altri e contro pareti solide per apportare loro danno, la telecinesi permette anche di risolvere molti enigmi del gioco.\nPirocinesi: Raz acquisisce questo potere dopo aver raggiunto un certo rango di psicosfida. Grazie ad esso, Raz pu\u00f2 incendiare oggetti e nemici o risolvere alcuni enigmi.\nInvisibilit\u00e0: Raz acquisisce questo potere dopo aver raggiunto un certo rango di psicosfida. Grazie ad esso, Raz pu\u00f2 diventare invisibile e fuggire dai nemici senza essere visto. L'invisibilit\u00e0 \u00e8 necessaria per la risoluzione di molti enigmi importanti del gioco.\nScudo: Raz ottiene questo potere nel livello ambientato nella mente del pesce gigante. Permette a Raz di creare uno scudo indistruttibile per un tempo limitato, che potr\u00e0 essere potenziato cos\u00ec da respingere i nemici fino ad apportar loro danno.\nChiaroveggenza: Raz ottiene questo potere nel livello ambientato nella mente di Boyd. Consente a Raz di vedere con gli occhi di un'altra persona, o di un animale o di una cosa. \u00c8 essenziale per la scoperta di oggetti, zone e scenette segrete.\nConfusione: Raz ottiene questo potere nel livello ambientato nella mente di Edgar. Grazie ad esso, Raz pu\u00f2 lanciare delle granate confusionali che mettono i nemici uno contro l'altro. Confondendo personaggi secondari, \u00e8 possibile sbloccare molte scenette.\nAccoglienza.\nLa rivista \"Play Generation\" diede alla versione per PlayStation 2 un punteggio di 90/100, trovandolo un gioco originale, evocativo, a tratti esilarante, un platform senza eguali ma non perfetto tecnicamente e solamente in inglese."}
{"id": "1083451", "revid": "33751", "url": "https://it.wikipedia.org/wiki?curid=1083451", "title": "Oleguer", "text": ""}
{"id": "1083455", "revid": "297031", "url": "https://it.wikipedia.org/wiki?curid=1083455", "title": "Graticcia", "text": "La graticcia o graticciata o graticcio \u00e8 una struttura a travi di legno o di metallo alloggiata in cima alla torre scenica, a ridosso del soffitto del palcoscenico in un teatro.\nDelle stesse dimensioni del palcoscenico, normalmente \u00e8 posta ad una altezza di 12 m da esso, ma nei teatri grandi questa misura pu\u00f2 aumentare. Il tutto \u00e8 ancorato al tetto del teatro grazie a tralicci in metallo o a travature di legno.\nLa distanza della graticcia dal soffitto del teatro deve essere praticabile, cio\u00e8 tale da poter consentire il passaggio, pi\u00f9 o meno agevole, di un tecnico, un macchinista teatrale.\nTravetti di legno.\nLa graticcia \u00e8 composta di tanti travetti di legno, chiamati \"morali\", tutti paralleli al boccascena, che misurano 7 x 8 cm, posti a distanza di 8 cm l'uno dall'altro (un vuoto e un pieno), misure che variano secondo le dimensioni del teatro.\nGli spazi tra travetto e travetto, detti \"tagli\", sono progressivamente numerati dal boccascena al fondoscena.\nPulegge, rocchetti, carrucole.\nAll'interno dei tagli vengono fermati i rocchetti o carrucole o pulegge, nelle cui scanalature passano le corde di canapa, legate agli stangoni, che a loro volta portano fondali, quinte, cieli, americane, scenografie, ecc. \nTiri.\nOgni elemento scenico pu\u00f2 essere movimentato, alzato o abbassato grazie allo scorrimento sui rocchetti delle corde che lo sorreggono; per poter scorrere le corde (una volta messe a punto, in gergo, vengono dette \"tiri\") devono essere tirate tutte nello stesso \"taglio\".\nLe varie corde, \"la lunga\", \"la media\", \"la corta\", (se il fascio \u00e8 composto da tre corde) oppure \"la lunga\", \"la mezzalunga\", \"la media\", \"la mezza corta\" e \"la corta\" (se il fascio \u00e8 composto da cinque corde), sono cos\u00ec distinte e nominate in base alla loro distanza dal mantegno cui sono legate, cio\u00e8 dal punto di manovra.\nPer sostenere e manovrare elementi scenici piuttosto pesanti i \"tiri\" sono contrappesati, cos\u00ec da rendere possibili cambi velocissimi ad opera di un solo macchinista.\nLa graticcia \u00e8 maggiormente necessaria in caso di spettacoli con complessa struttura scenografica, illuminotecnica e fonica.\nIn alcuni piccoli teatri alla graticcia si sostituisce una rocchettiera fissa, certamente meno versatile e pi\u00f9 difficile da utilizzare.\nBallatoio.\n\u00c8 una pensilina sporgente dai muri che gira tutto intorno al palcoscenico ad un'altezza variabile da teatro a teatro. Costruito con tavole di legno o, pi\u00f9 spesso, in cemento armato, serve per raggiungere la graticcia; il corrimano che lo delimita da un lato viene usato per legare le corde (mantegno). Secondo la grandezza e l'importanza del teatro i ballatoi sono collocati a pi\u00f9 altezze e possono essere anche tre. Il primo ballatoio (pi\u00f9 vicino al piano palcoscenico) \u00e8 quello di manovra, quello in cui i macchinisti regolano la maggior parte dei movimenti e cambiamenti di scena."}
{"id": "1083461", "revid": "112895836", "url": "https://it.wikipedia.org/wiki?curid=1083461", "title": "Io e mamma", "text": "Io e mamma \u00e8 una miniserie televisiva in sei puntate trasmessa da Canale 5. Le protagoniste sono Stefania e Amanda Sandrelli, madre e figlia, sul set per la prima volta assieme. Dall'11 settembre al 16 ottobre 2010 Rete 4 ha riproposto le sei puntate in Daytime.\nSi tratta della storia di Stella (Amanda Sandrelli) ed Eleonora (Stefania Sandrelli). Stella ha un rapporto difficile con la madre, ma sar\u00e0 costretta a vivere assieme a lei dopo che il marito (Blas Roca-Rey), coinvolto in un crack finanziario, la abbandona senza farsi pi\u00f9 sentire. Inoltre riprende la professione di avvocato nello studio dell'amico Severino (Fabio Ferrari), affrontando in ogni puntata casi sempre pi\u00f9 difficili.\nProduzione.\nIl titolo originale della serie era \"Azione civile\", poi cambiato in \"Io e mamma\" poche settimane prima della messa in onda. La stessa Stefania Sandrelli ha espresso perplessit\u00e0 sul brusco cambio del titolo, trovando quello originale pi\u00f9 adatto.\nAmanda Sandrelli \u00e8 la figlia che Stefania Sandrelli ha avuto da giovane con il cantante Gino Paoli. Madre e figlia non avevano mai recitato assieme, se si escludono poche scene per il film \"L'attenzione\" del 1985.\nLa fiction \"Io e mamma\" \u00e8 una produzione Mediaset e MediaVivere, con la collaborazione della Fascino, la societ\u00e0 di Maurizio Costanzo e Maria De Filippi.\nMolte scene di \"Io e mamma\" sono state girate durante l'estate 2006 in una villa a Formello, alle porte di Roma.\nLe prime quattro puntate sono state trasmesse in prima serata, il luned\u00ec, ad eccezione della prima trasmessa al marted\u00ec. Le ultime due puntate sono state trasmesse la domenica pomeriggio, sempre su Canale 5, a causa dei bassi ascolti ottenuti in prima serata."}
{"id": "1083474", "revid": "1402222", "url": "https://it.wikipedia.org/wiki?curid=1083474", "title": "Primi ministri della Romania", "text": "Questo elenco comprende i primi ministri della Romania e delle sue precedenti entit\u00e0 politiche, a partire dal 1862."}
{"id": "1083477", "revid": "71155", "url": "https://it.wikipedia.org/wiki?curid=1083477", "title": "PATT", "text": ""}
{"id": "1083478", "revid": "396099", "url": "https://it.wikipedia.org/wiki?curid=1083478", "title": "Metanogenesi", "text": "La metanogenesi \u00e8 la produzione di metano da parte di un gruppo di microrganismi appartenenti al regno Archea, un gruppo tassonomico filogeneticamente distinto sia dagli eucarioti che dai batteri, anche se molti organismi metanogenici vivono in stretta associazione con batteri anaerobici. La produzione di metano \u00e8 un'importante e diffusa forma di metabolismo microbico in molti ambienti naturali, ed \u00e8 la fase finale del processo di decomposizione della biomassa.\nBiochimica della metanogenesi.\nLa metanogenesi \u00e8 una forma di respirazione anaerobica. Le forme di vita metanogene non utilizzano l'ossigeno, in quanto questo gas \u00e8 addirittura tossico per questi organismi. Al posto dell'ossigeno questi organismi usano come accettore finale di elettroni il carbonio molto ossidato di alcuni composti, tutti con basso peso molecolare, come il biossido di carbonio. Gli elettroni, provenienti dall'ossidazione dell'idrogeno, dopo aver attraversato la catena di trasporto degli elettroni producendo energia, vengono ceduti al carbonio del substrato, riducendolo fino a ottenere metano.\nI substrati usati come accettori di elettroni sono divisibili in tre gruppi:\nSeguono le formule chimiche che descrivono l'uso di biossido di carbonio e acido acetico come accettori terminali di elettroni:\nCO2 + 4 H2 \u2192 CH4 + 2H2O\nCH3COOH \u2192 CH4 + CO2\nNella figura di seguito viene mostrato il processo della metanogenesi a partire dal biossido di carbonio.\nLa biochimica della metanogenesi \u00e8 relativamente complessa e coinvolge numerosi cofattori: coenzima F430, coenzima F420 coenzima B, coenzima M, metanofurano e metanopterina. Le prime due sono molecole adibite al trasporto di elettroni (come il NAD), mentre le restanti legano il carbonio accettore di elettroni durante il processo: metanofurano e metanopterina legano il carbonio con i doppietti elettronici non condivisi dei gruppi amminici, mentre i coenzimi B ed M usano i loro gruppi solfuro.\nLa metanogenesi avviene durante la fase finale del decadimento della materia organica. Durante tale processo gli elettroni recettori (ossigeno, ferro, solfato, nitrati e manganese) si esauriscono, mentre si accumula idrogeno (H2), diossido di carbonio e materiale organico prodotto dalla fermentazione. Durante gli stadi avanzati del decadimento della materia organica, tutti gli accettori di elettroni si esauriscono a eccezione del diossido di carbonio. Tale composto chimico \u00e8 un prodotto di molti processi catabolici.\nLa fermentazione e la metanogenesi possono avvenire in assenza di elettroni accettori all'infuori del carbonio. Solo la fermentazione permette la scomposizione della maggior parte dei composti organici. La metanogenesi effettivamente rimuove i prodotti semi-finali di decadimento: idrogeno, composti organici, e diossido di carbonio. Senza il processo di metanogenesi, negli ambienti anaerobici il carbonio presente si accumulerebbe.\nOrganismi capaci di metanogenesi.\nI microbi metanogeni non possiedono nucleo e gli organelli non eseguono salti di membrana (caratteristica degli organismi procarioti). I metanogeni sono considerati un gruppo di organismi molto antico e membri degli archeobatteri.\nGli organismi metanogeni possono essere osservati solo in ambienti privi di ossigeno, soprattutto nella materia organica in decomposizione, nelle paludi, nel tratto digestivo degli animali, e nei sedimenti acquatici. La metanogenesi avviene anche in aree dove l'ossigeno e la materia organica in decomposizione sono entrambi assenti, per esempio, nel rumine dei ruminanti, nell'intestino degli esseri umani, sotto la superficie terrestre nei giacimenti petroliferi e sotto la superficie del mare a grandi profondit\u00e0, soprattutto presso i particolari ecosistemi prodotti dalle canne idrotermali.\nSfruttamento della metanogenesi.\nLa metanogenesi \u00e8 utile alla comunit\u00e0 umana, infatti, attraverso di essa, i rifiuti organici possono essere convertiti in biogas sfruttabile come fonte energetica di calore o di elettricit\u00e0.\nMetanogenesi inversa.\nLa metanogenesi utilizza anche metano come substrato in congiunzione con la riduzione del solfato e del nitrato.\nEmissioni di metano dalle piante.\n\u00c8 stato rilevato che le foglie delle piante emettono metano in certe condizioni. Tuttavia, ci\u00f2 non \u00e8 dovuto a un meccanismo biochimico di metanogenesi non ancora identificato interno alle piante, come era stato inizialmente proposto, ma piuttosto alla captazione dalle radici delle piante di acqua contenente metano, prodotto da batteri in condizioni micro-aerobiche negli strati inferiori del suolo, e alla sua successiva traspirazione dall'apparato fogliale; l'emissione di metano \u00e8 inoltre dovuta alla spontanea degradazione del materiale vegetale che si verifica principalmente in presenza d'intense radiazioni ultraviolette o di calore. "}
{"id": "1083480", "revid": "124261468", "url": "https://it.wikipedia.org/wiki?curid=1083480", "title": "Senato (Romania)", "text": "Il Senato (in rumeno: Senatul), nell'ordinamento costituzionale rumeno, \u00e8 la camera alta del Parlamento.\nIstituito nel 1864 e soppresso nel 1940, fu ripristinato nel 1990, venendo contemplato all'interno del Capitolo I del Titolo III della Costituzione.\nI senatori sono eletti ogni quattro anni tramite suffragio universale diretto. La legislatura in carica \u00e8 composta da 136 senatori, eletti utilizzando un sistema proporzionale.\nHa sede a Bucarest nel Palazzo del Parlamento, che ospita anche la Camera dei deputati.\nStoria.\nUna prima forma di parlamentarismo apparve nel 1856 nei due principati di Valacchia e Moldavia, che nel 1862 si unirono per formare il Principato di Romania. In conseguenza del plebiscito tenutosi tra il 23 maggio e il 7 giugno 1864, a partire dal dicembre 1864 alla preesistente Assemblea dei deputati fu affiancata una seconda camera composta da 73 membri, definita \"Corpul ponderator\", che aveva compiti di controllo costituzionale delle leggi. La nuova camera alta fu formata da membri di diritto, appartenenti al clero e ad alcune autorit\u00e0 pubbliche, e da membri indicati direttamente dal domnitor Alexandru Ioan Cuza.\nLa Costituzione del 1866 ratific\u00f2 la nascita di un parlamento separato in due camere, Assemblea dei deputati e Senato, in cui gli eletti erano rappresentati in base ad un sistema censitario. In seno al Senato esistevano anche alcuni membri di diritto, come l'erede al trono e le alte gerarchie della chiesa ortodossa. Ogni distretto della Romania eleggeva due senatori per un mandato di 8 anni, mentre le Universit\u00e0 di Bucarest e Ia\u0219i nominavano ognuna un proprio rappresentante in Senato.\nLa Costituzione del 1923 rafforz\u00f2 i poteri del parlamento. Secondo il nuovo testo i senatori erano eletti per un mandato di quattro anni, in base al suffragio universale maschile, che era stato introdotto nel 1919. Oltre ai senatori eletti nelle circoscrizioni, erano previsti anche membri di diritto (rappresentanti dei culti e alti funzionari pubblici) e altri scelti dalle camere professionali (camere di commercio, industria, lavoro e agricoltura) e dalle universit\u00e0 di Bucarest, Ia\u0219i, Cluj e Cern\u0103u\u021bi.\nNel 1938 il re Carlo II impose un regime di monarchia autoritaria, che rese il parlamento un'istituzione decorativa. Nel Senato risultante dalla Costituzione del 1938, infatti, figuravano una serie di senatori di diritto facenti parte della famiglia reale, altri nominati direttamente dal sovrano e altri eletti in base ad un sistema corporativista.\nNel 1940 l'avvento della dittatura di Ion Antonescu sospese le attivit\u00e0 parlamentari, che furono riprese solo nel 1946. Un decreto del luglio 1946, tuttavia, abol\u00ec il Senato e istitu\u00ec una singola camera, successivamente denominata Grande Assemblea Nazionale dalla Costituzione del 1948 della Repubblica Socialista di Romania.\nNel 1990 il governo provvisorio consent\u00ec la celebrazione di elezioni per un'assemblea costituente composta da due rami, Camera dei deputati e Senato, che rimasero in carica per due anni. La Costituzione del 1991, fondata su principi democratici, decret\u00f2 l'istituzione di un parlamento bicamerale.\nNel 2009, su iniziativa del Presidente della Romania Traian B\u0103sescu, si tenne un referendum costituzionale per l'abolizione del Senato e la creazione di un'unica camera composta da 300 deputati. Nonostante il raggiungimento del quorum (con un'affluenza al 50,95% e una percentuale per il \u00abs\u00ec\u00bb del 77,78%), il referendum ebbe valore esclusivamente consultivo e non fu mai applicato.\nSede del Senato.\nDal 2004 sede del Senato \u00e8 il Palazzo del Parlamento di Bucarest, che dal 1993 ospita anche la Camera dei deputati.\nI lavori di costruzione dell'edificio, voluto da Nicolae Ceau\u0219escu come quartier generale per le maggiori istituzioni dello stato socialista, iniziarono nel 1984, mentre allo scoppio della rivoluzione del 1989 erano stati realizzati nella misura del 60% e furono ultimati nel 1996.\nPrecedentemente, a partire dal 1990, la camera alta era stata ospitata nel palazzo sito in Pia\u021ba Revolu\u021biei a Bucarest costruito da Emil Prager su progetto di Emil N\u0103dejde, che dal 1958 al 1989 aveva funzionato come sede del comitato centrale del Partito Comunista Rumeno. Dopo il trasferimento del Senato al Palazzo del Parlamento, nel 2006 l'edificio divenne il nuovo spazio del ministero degli interni.\nLa prima sede storica del 1864 del \"Corpul ponderator\" fu una piccola costruzione, al 2020 in stato d'abbandono, eretta dopo il 1830 in Calea \u0218erban Voda (all'epoca Podul Belicuilui) a Bucarest. Nel 1869 il Senato si trasfer\u00ec in uno spazio dedicato all'interno dell'Universit\u00e0 di Bucarest. In seguito ad un attentato, nel 1920 la sede fu spostata nel quartiere di Ci\u0219migiu, nel palazzo che oggi ospita il teatro \"Elisabeta\".\nSistema di elezione del Senato.\nAttuale.\nL'elezione dei senatori \u00e8 regolata dalla Legge 208/2015, che prevede che questi siano eletti tramite suffragio universale diretto da parte dei cittadini rumeni che abbiano compiuto almeno 18 anni d'et\u00e0, cos\u00ec come disposto anche dall'art. 36 della Costituzione. Il mandato dei senatori dura fino al termine della legislatura, tipicamente quattro anni. L'et\u00e0 minima per essere eletti \u00e8 33 anni (art. 37 della Costituzione).\nLa legge elettorale si basa su un sistema proporzionale a liste bloccate, con una soglia di sbarramento al 5% per i singoli partiti e una variabile tra l'8 e il 10% per le coalizioni, che prevede l'elezione di un deputato ogni 168.000 abitanti (art. 5 della Legge 208/2015).\nLa circoscrizione estero elegge due senatori.\nPrecedenti.\nIn seguito alla rivoluzione del 1989, il governo provvisorio elabor\u00f2 una legge elettorale che prescriveva il superamento del monocameralismo, stabilendo la creazione di un Senato che avrebbe agito al fianco della Camera dei deputati. La Legge 92/1990 istituiva un sistema di voto proporzionale a liste bloccate senza soglia di sbarramento per entrambe le camere. Il numero dei senatori dipendeva dalla popolazione residente in ogni singolo distretto della Romania (quattordici senatori per la circoscrizione di Bucarest, due senatori per i distretti fino a 500.000 abitanti, tre senatori per i distretti fino a 750.000 e quattro senatori per i restanti distretti). Potevano candidarsi al Senato i cittadini di almeno 30 anni d'et\u00e0.\nNel 1992, dopo l'entrata in vigore della Costituzione, il legislatore var\u00f2 una nuova legge elettorale. La Legge 68/1992 manteneva il sistema di voto proporzionale, con l'elezione di un senatore ogni 160.000 abitanti, ma introduceva una soglia di sbarramento al 3%, inesistente nella precedente legislazione. L'art. 34 della Costituzione del 1991 (precedente la riforma del 2003) prevedeva che avevano diritto al voto i cittadini di almeno 18 anni di et\u00e0, mentre secondo l'art. 35 per candidarsi al Senato erano necessari 35 anni.\nLa successiva legge elettorale (Legge 373/2004) non impatt\u00f2 significativamente le modalit\u00e0 d'elezione dei senatori, anche se la riforma costituzionale del 2003 abbass\u00f2 a 33 anni l'et\u00e0 minima per candidarsi per un seggio. Nel 2008 la promulgazione della legge 35/2008, che rimase in vigore fino al 2015, invece, modific\u00f2 sostanzialmente tali criteri, con l'introduzione di un sistema elettorale misto tra uninominale e proporzionale: candidature e voti erano uninominali, mentre la ripartizione dei seggi era realizzata su base proporzionale con uno sbarramento al 5% (un senatore ogni 160.000 abitanti). La successiva Legge 208/2015 decret\u00f2 il ritorno al proporzionale e aument\u00f2 a 168.000 il numero di abitanti per rappresentante eletto, con l'effetto di ridurre il numero totale dei senatori.\nFunzionamento generale dell'Assemblea.\nCome sancito dall'art. 74 della Costituzione il Senato esercita la funzione legislativa. Organizzazione e funzionamento sono disciplinati da un regolamento proprio (art. 64 della Costituzione).\nIl Senato lavora in sedute separate dalla Camera. Fanno eccezione alcuni casi, previsti dall'art. 65 della Costituzione, in cui i due rami del parlamento si riuniscono in seduta congiunta, come nel caso di messaggi da parte del Presidente della Romania, dell'approvazione del bilancio dello Stato, della nomina dell'Avvocato del popolo e dei direttori di SIE e SRI, di dichiarazione di guerra, o dell'approvazione dei rapporti del Consiglio superiore della difesa.\nAll'inizio di ogni legislatura il Senato neoeletto si riunisce su convocazione del Presidente della Romania. Fino alla nomina del presidente del Senato e dei membri dell'Ufficio permanente i lavori dell'assemblea sono condotti dal senatore pi\u00f9 anziano, con l'assistenza di quattro segretari (art. 4 del regolamento del Senato). Nella prima seduta il Senato istituisce una commissione per la convalida dei mandati dei senatori, composta da 15 membri. Nel quinto giorno dalla sua istituzione, il Senato si riunisce di diritto per dibattito e voto del rapporto presentato dalla commissione. Il Senato viene dichiarato costituito legalmente dopo la convalida di tre quarti dei senatori (art. 14 del regolamento).\nCome previsto dall'art. 66 della Costituzione, il Senato si riunisce in modo ordinario in due sessioni l'anno, una con inizio a febbraio e una con inizio a settembre.\nIl Senato \u00e8 l'assemblea di prima lettura per i progetti di legge ordinaria o di legge organica riguardanti i campi espressamente stabiliti dall'art. 75 della Costituzione e richiamati dall'art. 92 del regolamento. Tra questi:\nIn qualit\u00e0 di assemblea di prima lettura, si esprime normalmente entro 45 giorni (o 60 nel caso di leggi particolarmente complesse) e entro 30 giorni per l'approvazione delle ordinanze d'urgenza. Superati tali termini i progetti di legge vengono trasmessi automaticamente alla Camera (art. 93 del regolamento).\nI progetti di legge sono sottoposti a dibattito sentito il parere del Consiglio legislativo (art. 94 del regolamento). Questi sono trasmessi per esame dall'Ufficio permanente alle commissioni permanenti, che analizzano anche eventuali emendamenti proposti dai senatori. I progetti di legge sui quali le commissioni permanenti hanno stilato un rapporto, che contiene pareri e indicazioni, vengono inseriti nell'ordine del giorno del Senato per dibattito e votazione. I progetti di legge approvati o respinti in qualit\u00e0 di prima camera di lettura, vengono trasmessi alla Camera. Quelli adottati, in cui il Senato rappresenta l'assemblea decisionale, prima della promulgazione vengono registrati presso la segreteria generale del Senato, in modo da permettere eventuali ricorsi alla Corte costituzionale da parte degli organi autorizzati (art. 147 del regolamento). La legge, quindi, viene trasmessa alla Camera dei deputati per la realizzazione delle formalit\u00e0 di promulgazione.\nNel caso di appello alla Corte costituzionale, se questa dovessere ritenere un provvedimento illegittimo, il Senato deve esaminare nuovamente il progetto di legge per correggere i punti ritenuti incostituzionali, in base ad un rapporto redatto dalla commissione per la costituzionalit\u00e0 (art. 150 del regolamento). Prima della promulgazione il Presidente della Romania pu\u00f2 chiedere al parlamento di riesaminare una legge. In tal caso il Senato ha a disposizione 30 giorni per procedere (art. 151 del regolamento).\nOrgani parlamentari.\nPresidente del Senato.\nIl presidente del Senato \u00e8 eletto all'inizio di ogni legislatura per l'intera durata del mandato del parlamento. \nIl suo ruolo \u00e8 quello di presiedere le sedute dell'assemblea e dell'Ufficio permanente, mantenendo l'ordine in aula, fare rispettare il regolamento del Senato e stabilire l'ordine delle votazioni, garantendo il funzionamento dell'istituzione. \nHa il diritto di rivolgersi alla Corte costituzionale per la verifica della legittimit\u00e0 delle leggi.\nNel caso in cui il ruolo di Presidente della Romania sia vacante o il titolare dell'incarico sia sospeso dalle funzioni, il presidente del Senato assume ad interim il ruolo di capo di Stato (art. 98 della costituzione).\nL'attuale presidente \u00e8 Anca Dragu (Unione Salvate la Romania), eletta il 21 dicembre 2020.\nUfficio permanente.\nL'Ufficio permanente (in rumeno: \"Biroul permanent\") \u00e8 composto dal presidente del Senato, quattro vicepresidenti, quattro segretari e quattro questori, che rispecchiano la configurazione politica della camera alta. Fatta eccezione del presidente, che \u00e8 eletto ad inizio legislatura per l'intero mandato, i membri dell'Ufficio permanente sono eletti all'inizio di ogni nuova sessione parlamentare.\nCome da regolamento del Senato, tra le responsabilit\u00e0 dell'Ufficio permanente rientrano numerose funzioni che permettono il regolare svolgimento dei lavori dell'intera assemblea. Nello specifico, l'Ufficio permanente:\nGruppi parlamentari.\nSono composti dall'associazione dei senatori che appartengono allo stesso partito o coalizione politica. Un gruppo parlamentare pu\u00f2 essere formato da un minimo di sette senatori ed \u00e8 condotto da una dirigenza propria costituita da un presidente, uno o pi\u00f9 vicepresidenti e un segretario. I deputati indipendenti o quelli di formazioni politiche che non hanno un numero sufficiente di membri per formare un gruppo proprio, possono riunirsi in gruppi misti.\nI gruppi propongono i componenti delle commissioni parlamentari, indicano i propri candidati alle funzioni di presidente del Senato e di membro dell'Ufficio permanente e possono chiedere la revoca di un membro dell'Ufficio permanente o delle commissioni da loro proposto.\nIl capogruppo pu\u00f2 partecipare senza diritto di voto alle riunioni dell'Ufficio permanente.\nComitato dei presidenti di gruppo.\n\u00c8 composto dai leader di ogni gruppo parlamentare e si riunisce settimanalmente.\nI suoi compiti sono regolati dagli artt. 42-44 del regolamento del Senato. Tra le prerogative, approva e presenta modifiche agli ordini del giorno e ai programmi di lavoro; propone all'Ufficio permanente modifiche di ordine amministrativo riguardanti il funzionamento dei gruppi parlamentari; elabora l'algoritmo di rappresentazione dei gruppi parlamentari negli organi del Senato e nelle dirigenze delle autorit\u00e0 pubbliche di nomina senatoriale.\nAi lavori del comitato possono partecipare, senza diritto di voto, il presidente del Senato o il ministro per i rapporti con il parlamento.\nCommissioni parlamentari.\nIl Senato costituisce regolarmente delle commissioni permanenti, mentre pu\u00f2 decidere di istituire delle commissioni d'inchiesta, delle commissioni speciali, delle commissioni di mediazione (nel caso di leggi costituzionali o dell'approvazione di due documenti diversi da parte delle due camere per altri tipi di proposte legislative), o delle commissioni comuni con la Camera dei deputati.\nLe commissioni permanenti sono costituite sulla base della composizione politica del Senato. Il loro compito principale \u00e8 quello di redigere rapporti e resoconti sui documenti che saranno sottoposti al Senato per dibattito e votazione. Ogni commissione permanente ha il proprio campo d'azione. Il Senato ha istituito le seguenti:\nOgni senatore, eccetto il presidente del Senato, fa obbligatoriamente parte di una o due commissioni permanenti, fatta esclusione della commissione per il regolamento. Hanno diritto a partecipare ai lavori i ministri, i deputati e i senatori che hanno avviato le proposte di legge al vaglio della commissione e altre persone esterne su invito del presidente. I rapporti, che contengono pareri e indicazioni, vengono approvati con il voto della maggioranza dei membri presenti.\nComposizione.\nPrecedenti.\nDal 1990 al 2020 si sono susseguite nove legislature con un numero variabile di senatori compreso tra 119 (legislatura 1990-1992) e 176 (legislatura 2012-2016)."}
{"id": "1083481", "revid": "933835", "url": "https://it.wikipedia.org/wiki?curid=1083481", "title": "Maria Federici", "text": "Biografia.\nPrimi anni (1899-1939).\nAnna Maria Agamben nacque all'Aquila nel 1899 da una famiglia benestante di origini armene. Comp\u00ec i primi studi nel capoluogo abruzzese, per poi laurearsi a Roma in lettere; dopo il conseguimento del titolo universitario, si dedic\u00f2 all'insegnamento di lettere e storia nelle scuole superiori. Nella capitale conobbe inoltre il commediografo concittadino Mario Federici, che spos\u00f2 nel 1926.\nPer sfuggire alle limitazioni imposte dal regime fascista, nel 1929 la coppia emigr\u00f2 all'estero, in Bulgaria, in Egitto e infine a Parigi; la Federici continu\u00f2 la professione di insegnante negli istituti italiani di cultura. Nella capitale francese inizi\u00f2 ad avvicinarsi alla politica, frequentando ambienti antifascisti e femministi di esuli italiani.\nAttivit\u00e0 politica (1939-1953).\nNel 1939 i Federici rientrarono in Italia e Maria entr\u00f2 a far attivamente parte della Resistenza della capitale; fu attiva anche nei settori sindacali e femministi, diventando delegata dell'Unione donne dell'Azione Cattolica italiana. Nel 1944 fu eletta delegata al Congresso costitutivo dell'Associazioni Cristiane Lavoratori Italiani (ACLI), prima donna a rivestire tale ruolo. Tra il 1944 e il 1945 partecip\u00f2 alla fondazione del Centro italiano femminile (CIF), di cui fu la prima presidente fino al 1950.\nAlle elezioni politiche italiane del 1946 si candid\u00f2 per l'Assemblea costituente nella circoscrizione Perugia-Terni-Rieti, optando poi per\u00f2 per la nomina nel collegio unico nazionale; risult\u00f2 quindi una delle 21 donne elette all'Assemblea costituente, dove sedette come componente del gruppo parlamentare Democratico Cristiano. Insieme ad Nilde Iotti (PCI), Lina Merlin (PSI), Teresa Noce (PCI) e Ottavia Penna Buscemi (UQ) fu una delle cinque donne entrate a far parte della commissione speciale incaricata di elaborare e proporre il progetto di Costituzione da discutere in aula, divenuta nota col nome di Commissione dei 75; in particolare lavor\u00f2 nella terza sottocommissione, relativa ai diritti e doveri economico-sociali. Nel 1947 fond\u00f2 l'Associazione Nazionale Famiglie Emigrate (ANFE), il cui scopo era aiutare appunto le famiglie costrette all'emigrazione dai propri territori d'origine, e ne fu presidente fino al 1981.\nAlle elezioni politiche italiane del 1948 si candid\u00f2 nella medesima circoscrizione per la Camera dei deputati, venendo eletta per la prima legislatura repubblicana. Fu componente della XI Commissione (Lavoro e Previdenza sociale) per l'intera durata del mandato e della Commissione parlamentare di inchiesta sulla disoccupazione dal maggio del 1951. Nel 1950 fond\u00f2 insieme alle colleghe Lina Merlin, Angela Guidi Cingolani e Maria De Unterrichter Jervolino il Comitato italiano di difesa morale e sociale della donna (CIDD), il cui scopo era il contrasto alla prostituzione femminile. Finito il mandato da deputata nel giugno del 1953, non si ricandid\u00f2 alle elezioni di quell'anno, abbandonando la vita politica attiva.\nAttivit\u00e0 sociale e letteraria (1953-1984).\nMantenne impegni in ambito sociale, soprattutto nell'ambito di azione dell'ANFE (Associazione Nazionale Famiglie Emigrati), fondata l'8 marzo 1947 insieme altre figure femminili rilevanti all'epoca, come Fedra Farolfi.\nSi dedic\u00f2 anche alla scrittura; in particolare, nel 1957 pubblic\u00f2 il saggio \"Il cesto di lana\", nel quale espone il suo pensiero sulla questione della donna italiana del dopoguerra."}
{"id": "1083487", "revid": "486946", "url": "https://it.wikipedia.org/wiki?curid=1083487", "title": "Monkey Island Madness", "text": ""}
{"id": "1083488", "revid": "43530", "url": "https://it.wikipedia.org/wiki?curid=1083488", "title": "Sorcere", "text": ""}
{"id": "1083489", "revid": "124663665", "url": "https://it.wikipedia.org/wiki?curid=1083489", "title": "Autostrada Brescia Verona Vicenza Padova", "text": "La societ\u00e0 Autostrada Brescia Verona Vicenza Padova \u00e8 la societ\u00e0 concessionaria del tratto autostradale compreso fra i caselli di Brescia Ovest e Padova Est, tratto facente parte dell'autostrada Serenissima A4 Torino-Trieste; la societ\u00e0 gestisce inoltre l'A31 Valdastico.\nDati societari.\nIl presidente \u00e8 Gonzalo Alcalde Rodriguez. La societ\u00e0 a capo del gruppo \u00e8 A4 Holding S.p.A.\nInfrastrutture gestite.\nLa rete autostradale in concessione ad Autostrada Brescia Verona Vicenza Padova si sviluppa per una lunghezza attuale di 235,6\u00a0km. Fa parte della rete principale la A31 Valdastico, che attualmente si snoda da Canda (S.S. 434) fino a Piovene Rocchette per un totale di 89,5 Km.\nL'azienda gestisce inoltre le seguenti strade:"}
{"id": "1083492", "revid": "599013", "url": "https://it.wikipedia.org/wiki?curid=1083492", "title": "Mile Sterjovski", "text": "Caratteristiche tecniche.\nEsterno sinistro, poteva essere impiegato come interno di centrocampo o come mediano.\nCarriera.\nCon l'Australia ha partecipato al Campionato mondiale Under-20 del 1999, alle Olimpiadi di Sydney del 2000 e al .\nNell'estate del 2014 annuncia il ritiro dal calcio giocato dopo aver totalizzato 418 incontri e 85 gol nei campionati: durante la sua carriera ha vestito le maglie di Lilla, Basilea e Derby County, giocando anche in Turchia per un breve periodo."}
{"id": "1083494", "revid": "104458", "url": "https://it.wikipedia.org/wiki?curid=1083494", "title": "Autostrada BS-VR-VI-PD S.p.A.", "text": ""}
{"id": "1083495", "revid": "1590006", "url": "https://it.wikipedia.org/wiki?curid=1083495", "title": "Densit\u00e0 di energia sonora", "text": "La densit\u00e0 di energia sonora o densit\u00e0 sonora \u00e8 l'energia sonora contenuta in un volume unitario.\nNel Sistema internazionale di unit\u00e0 di misura (SI), l'unit\u00e0 di misura della densit\u00e0 sonora \u00e8 il pascal (Pa), ossia joule per metro cubo (J/m3).\nFormulazione matematica.\nLa densit\u00e0 di energia sonora, \"w\", \u00e8 definita da\ndove\nI termini densit\u00e0 di energia istantanea, massima densit\u00e0 di energia e densit\u00e0 del picco di energia hanno significato analogo ai termini utilizzati per la pressione acustica. Nel parlare di densit\u00e0 energetica media, occorre distinguere tra la media spaziale (a un dato istante) e la media temporale (in un dato punto).\nNel caso di onde piane e nel caso di campo sferico perfettamente diffuso l'espressione della densit\u00e0 \u00e8 la medesima: \nRelazione con altre quantit\u00e0.\nLa densit\u00e0 di energia sonora pu\u00f2 essere messa in correlazione con l'intensit\u00e0 acustica attraverso:\ndove\nLa densit\u00e0 di energia sonora pu\u00f2 essere messa in correlazione con la potenza acustica attraverso:\ndove"}
{"id": "1083496", "revid": "107831", "url": "https://it.wikipedia.org/wiki?curid=1083496", "title": "Giacomo Bezzi", "text": "Biografia.\nDal 1995 al 2003 \u00e8 stato sindaco di Ossana (comune della Val di Sole dove risiede). Dal 1999 al 2001 \u00e8 stato Presidente della Ferrovia Trento-Mal\u00e9. Alle elezioni politiche italiane del 2001 \u00e8 stato candidato nel collegio di Lavis con la lista \"Per l'abolizione dello scorporo e contro i ribaltoni\", collegata alla Casa delle Libert\u00e0, ma non \u00e8 stato eletto. Dal 2001 al 2003 \u00e8 stato segretario politico del Partito Autonomista Trentino Tirolese.\nNel 2002 ha fondato la Fondazione San Vigilio, di cui \u00e8 presidente. Alle elezioni del 26 ottobre 2003 \u00e8 stato eletto consigliere provinciale e il 18 novembre \u00e8 diventato Presidente del Consiglio della Provincia Autonoma di Trento, carica dal quale si \u00e8 dimesso il 2 maggio 2006, essendo stato eletto alla Camera dei deputati nella lista della S\u00fcdtiroler Volkspartei. \u00c8 il primo deputato del PATT.\nIl 24 gennaio 2008 nega la fiducia al Governo Prodi. Il caso ha suscitato scalpore nel Partito Autonomista Trentino Tirolese e nella S\u00fcdtiroler Volkspartei in quanto il gruppo delle Minoranze linguistiche aveva rinnovato la fiducia per bocca del deputato Siegfried Brugger. Ritiratosi dalla vita politica e dal PATT per cinque anni ha vissuto e lavorato all'estero (Isole Canarie) dove ha collaborato con l'On. Ricardo Merlo alla crescita del Movimento Associativo Italiani all'Estero (MAIE).\nAlle elezioni politiche italiane del 2013 \u00e8 il candidato di Popolo della Libert\u00e0 e Lega Nord al Senato nel collegio uninominale di Trento: ottiene il 22,07% venendo sconfitto da Franco Panizza che prende il 49,01%. Lo stesso anno \u00e8 il candidato di Forza Trentino alle elezioni per la presidenza della provincia autonoma di Trento: ottiene il 4,27% (10.628 voti), classificandosi quinto; viene quindi eletto consigliere e presidente del gruppo Forza Italia.\nNel 2018 \u00e8 ricandidato per il consiglio provinciale della provincia autonoma di Trento con l'UDC a sostegno di Maurizio Fugatti (centro-destra), senza che per\u00f2 la lista ottenga alcun seggio e risultando quindi non eletto. Bezzi ha fatto ricorso al TAR di Trento, che inizialmente gli ha assegnato il seggio di Alessandro Savoi (Lega Salvini), da cui lo separavano pochissimi voti. Il Consiglio di Stato ha per\u00f2 sospeso l'esecutivit\u00e0 della sentenza e poi ha dato definitivamente ragione all'esponente leghista.\nNel dicembre 2019 aderisce a Cambiamo!, nuovo movimento di Giovanni Toti, venendo scelto come coordinatore regionale e per gli italiani all\u2019estero.\nNel 2020 ricandida come Sindaco nel Comune di Ossana (TN) presentandosi con la lista civica \"Ossana 2020\", uscendone sconfitto con 241 voti (40,50%) contro i 354 voti (59,50%) della lista civica \"Vergot\" di Laura Marinelli."}
{"id": "1083497", "revid": "297031", "url": "https://it.wikipedia.org/wiki?curid=1083497", "title": "Fondale (teatro)", "text": "Il fondale \u00e8 una grande tela che occupa il fondo della scena in un luogo, come ad esempio il teatro, adibito alla rappresentazione di spettacoli. \nQuando, oltre il cielo, ha dipinte decorazioni come piazze, boschi, montagne, sale ecc., sostituisce il panorama di tela, serve da sfondo alla scena e risolve praticamente qualsiasi soluzione pittorica. \nOppure pu\u00f2 essere di stoffa nera o colorata e sfruttare le peculiarit\u00e0 di vari tipi stoffe, come la trasparenza o la luminosit\u00e0. \nNei grandi teatri pu\u00f2 avere dimensioni notevoli, es. 20 metri di larghezza e 24 di altezza; ha una sacca in testa e una al piede, dove vanno infilati gli stangoni che, legati con corde di canapa passanti per la graticcia, possono essere manovrati a scendere o a salire a seconda delle necessit\u00e0. \nSe \u00e8 di grandi dimensioni e la torre scenica non \u00e8 abbastanza alta, non \u00e8 possibile portarlo in soffitta tutto teso (in prima), occorre piegarlo in 2, 3 o 4 parti prima di alzarlo.\nI piccoli fondali, che servono a rappresentare limitate superfici, come quelle di sfondo di una finestra o di una porta, vengono chiamati fondalini."}
{"id": "1083503", "revid": "767487", "url": "https://it.wikipedia.org/wiki?curid=1083503", "title": "The Id", "text": "The Id \u00e8 il secondo album in studio di Macy Gray, pubblicato nel 2001 e anticipato dal singolo \"Sweet Baby\" con la partecipazione di Erykah Badu (coro e produzione vocale) e John Frusciante dei Red Hot Chili Peppers (chitarra). \"Sexual Revolution\" \u00e8 stato il secondo singolo pubblicato."}
{"id": "1083509", "revid": "125892958", "url": "https://it.wikipedia.org/wiki?curid=1083509", "title": "Jean-Pierre Cassel", "text": "Biografia.\nPadre di C\u00e9cile Cassel e di Vincent Cassel, esord\u00ec da giovane come ballerino di tip-tap e fu la controfigura di Gene Kelly durante una \"tourn\u00e9e\" in Francia dell'attore e ballerino statunitense. Negli anni cinquanta fu protagonista di alcune commedie teatrali di Philippe de Broca. Al cinema interpret\u00f2 i suoi primi ruoli di un certo livello in film di Jean Renoir, Ren\u00e9 Clair e Claude Chabrol. Da ricordare le sue apparizioni ne \"Il fascino discreto della borghesia\" (1972) di Luis Bu\u00f1uel, in \"Assassinio sull'Orient Express\" (1974) di Sidney Lumet e in \"Qualcuno sta uccidendo i pi\u00f9 grandi cuochi d'Europa\" (1978) di Ted Kotcheff.\nPrese parte alla trilogia de \"I tre moschettieri\", diretta da Richard Lester nel ruolo rispettivamente di Luigi XIII (\"I tre moschettieri\" del 1973 e \"Milady - I quattro moschettieri\", uscito nel 1974) e di Cyrano de Bergerac (\"Il ritorno dei tre moschettieri\" del 1989). Si raffin\u00f2 poi nel dramma con i film \"La giacca verde\" (1980) e \"La trota\" (1982). Negli anni novanta fu chiamato in due occasioni da Robert Altman, per \"Vincent &amp; Theo\" (1990) e per \"Pr\u00eat-\u00e0-Porter\" (1994); ancora Chabrol lo scelse per \"L'inferno\" (1994) e \"Il buio nella mente\" (1995). Significativa la sua interpretazione ne \"I fiumi di porpora\" (2000) di Mathieu Kassovitz. Mor\u00ec nel 2007, all'et\u00e0 di 74 anni, ancora nel pieno della sua attivit\u00e0. "}
{"id": "1083510", "revid": "599013", "url": "https://it.wikipedia.org/wiki?curid=1083510", "title": "Cak", "text": ""}
{"id": "1083512", "revid": "599013", "url": "https://it.wikipedia.org/wiki?curid=1083512", "title": "Cao", "text": ""}
{"id": "1083514", "revid": "599013", "url": "https://it.wikipedia.org/wiki?curid=1083514", "title": "Cax", "text": ""}
{"id": "1083516", "revid": "28592", "url": "https://it.wikipedia.org/wiki?curid=1083516", "title": "Baikonur", "text": ""}
{"id": "1083517", "revid": "253269", "url": "https://it.wikipedia.org/wiki?curid=1083517", "title": "Joanna Cassidy", "text": "Biografia.\nNata a Camden, \u00e8 cresciuta a Haddonfield, dove i genitori, entrambi artisti, la incoraggiarono sin da piccola a sviluppare il proprio talento per la pittura e la scultura, attivit\u00e0 che continua a praticare. Studi\u00f2 arte per un anno alla Syracuse University di New York. Nel 1964, mentre frequentava il college, spos\u00f2 il Dr. Kennard C. Kobrin, che aiut\u00f2 a completare gli studi con il suo lavoro di modella. In seguito si trasferirono a San Francisco, dove il marito fece pratica psichiatrica e dove la Cassidy prosegu\u00ec la carriera di modella.\nNel 1974, dopo aver divorziato dal marito (da cui aveva avuto due figli), si trasfer\u00ec a Los Angeles per tentare la carriera di attrice. Chiese un'audizione a un famoso casting director, Joyce Selznick, per una parte nel film \"The Last American Hero\", parte che in realt\u00e0 era stata gi\u00e0 assegnata. Selznick per\u00f2 fu impressionato dalla determinazione e dalla bravura della Cassidy e la aiut\u00f2 ad avere il suo primo ruolo in un film, \"L'ispettore Martin ha teso la trappola\" (1973).\n\u00c8 nota soprattutto per il ruolo di Zhora nel film di culto \"Blade Runner\" (1982) e per quello della barista Dolores in \"Chi ha incastrato Roger Rabbit\" (1988). Ha vinto un Golden Globe per la serie televisiva \"Buffalo Bill\" e ricevuto una candidatura agli Emmy Award nel 2001 per la serie TV \"Six Feet Under\".\nA partire dal 2000 ha preso parte come guest star a diverse produzioni per il piccolo schermo come \"Criminal Minds\", \"Ghost Whisperer\", \"Heroes\" e \"Body of Proof\", ricoprendo inoltre un piccolo ruolo in \"The Grudge 2\". Nel 2007 \u00e8 tornata a vestire i panni di Zhora, rigirando alcune scene per l'edizione \"final cut\" di \"Blade Runner\". Nel 2008 \u00e8 stata scelta per interpretare il ruolo di Melina in alcuni episodi della serie TV \"Desperate Housewives\".\nDoppiatrici italiane.\nNelle versioni in italiano dei suoi film, Joanna Cassidy \u00e8 stata doppiata da:"}
{"id": "1083518", "revid": "599013", "url": "https://it.wikipedia.org/wiki?curid=1083518", "title": "Cbb", "text": ""}
{"id": "1083520", "revid": "599013", "url": "https://it.wikipedia.org/wiki?curid=1083520", "title": "Cbe", "text": ""}
{"id": "1083522", "revid": "486946", "url": "https://it.wikipedia.org/wiki?curid=1083522", "title": "Bajqongyr", "text": ""}
{"id": "1083523", "revid": "599013", "url": "https://it.wikipedia.org/wiki?curid=1083523", "title": "Cbh", "text": ""}
{"id": "1083525", "revid": "599013", "url": "https://it.wikipedia.org/wiki?curid=1083525", "title": "Cbu", "text": ""}
{"id": "1083527", "revid": "599013", "url": "https://it.wikipedia.org/wiki?curid=1083527", "title": "Cck", "text": ""}
{"id": "1083529", "revid": "599013", "url": "https://it.wikipedia.org/wiki?curid=1083529", "title": "Ccp", "text": ""}
{"id": "1083531", "revid": "599013", "url": "https://it.wikipedia.org/wiki?curid=1083531", "title": "Ccu", "text": ""}
{"id": "1083536", "revid": "228587", "url": "https://it.wikipedia.org/wiki?curid=1083536", "title": "Cdg", "text": ""}
{"id": "1083537", "revid": "339392", "url": "https://it.wikipedia.org/wiki?curid=1083537", "title": "Mindy Simmons", "text": ""}
{"id": "1083539", "revid": "599013", "url": "https://it.wikipedia.org/wiki?curid=1083539", "title": "Cdv", "text": ""}
{"id": "1083541", "revid": "599013", "url": "https://it.wikipedia.org/wiki?curid=1083541", "title": "Cdw", "text": ""}
{"id": "1083543", "revid": "599013", "url": "https://it.wikipedia.org/wiki?curid=1083543", "title": "Cec", "text": ""}
{"id": "1083546", "revid": "599013", "url": "https://it.wikipedia.org/wiki?curid=1083546", "title": "Ceq", "text": ""}
{"id": "1083547", "revid": "198277", "url": "https://it.wikipedia.org/wiki?curid=1083547", "title": "Michael C. Hall", "text": "\u00c8 conosciuto soprattutto per i ruoli di David Fisher nella serie televisiva \"Six Feet Under\" e di Dexter Morgan nella serie TV \"Dexter\".\nBiografia.\nHall \u00e8 nato a Raleigh, Carolina del Nord. Il padre, William Carlyle Hall, muore nel 1982 per un tumore alla prostata, quando il figlio ha 11 anni. Frequenta la Ravenscroft School di Raleigh, e si diploma nel 1989, manifestando in seguito il desiderio di diventare avvocato.\nIl 1\u00ba maggio 2002 Hall sposa l'attrice Amy Spanger, conosciuta sul set di \"Chicago\" a Broadway, da cui divorzia nel 2006. Il 31 dicembre 2008 sposa l'attrice Jennifer Carpenter, che condivide con lui il set della serie TV \"Dexter\". I due si separano alla fine del 2010. La coppia ha ufficialmente divorziato nel dicembre del 2011.\nIl 13 gennaio 2010 l'attore rivela di essere affetto dal linfoma di Hodgkin. Il 25 aprile dello stesso anno, l'allora moglie Jennifer Carpenter dichiara che Hall \u00e8 completamente guarito. Nel settembre del 2012 ha iniziato a frequentare Morgan Macgregor, un'editrice associata al \"Los Angeles Review of Books\"; la coppia si \u00e8 sposata il 29 febbraio 2016.\nCarriera.\nInizia ad avvicinarsi al mondo del teatro durante il college. Appare in seguito in alcuni spettacoli Off-Broadway, tra cui \"Macbeth\" al New York Shakespeare Festival, \"Enrico V\" al New York Public Theater e \"Corpus Christi\" al Manhattan Theatre Club.\nNel 1999 il regista Sam Mendes lo vuole nel suo allestimento del musical \"Cabaret\" a Broadway, nel ruolo del Maestro delle Cerimonie; qualche anno dopo partecipa anche a \"Chicago\". La carriera nel cinema inizia nel 2003 con il thriller \"Paycheck\", del regista John Woo; nel 2009 partecipa alla lavorazione di \"Gamer\", insieme all'attore Gerard Butler.\nLa svolta e la fama arrivano grazie alle serie televisive \"Six Feet Under\", per la quale riceve anche una candidatura agli Emmy, ma soprattutto con \"Dexter\", in cui interpreta il controverso protagonista Dexter Morgan, grazie alla quale ottiene diversi riconoscimenti, tra cui uno Screen Actors Guild Award e un Golden Globe nel 2010 come miglior attore in una serie drammatica.\nNel 2011 ha narrato la serie di documentari \"Vietnam in HD\", trasmessi da History Channel. Nel 2012 ottiene il suo primo ruolo da protagonista sul grande schermo con \"The Trouble with Bliss\". Nel 2015-2016 interpreta a teatro a Broadway il ruolo del protagonista Thomas Jerome Newton nel musical \"Lazarus\" di David Bowie.\nDoppiatori italiani.\nNelle versioni in italiano dei suoi lavori, Michael C. Hall \u00e8 stato doppiato da:\nDa doppiatore \u00e8 sostituito da:"}
{"id": "1083549", "revid": "599013", "url": "https://it.wikipedia.org/wiki?curid=1083549", "title": "Ceu", "text": ""}
{"id": "1083551", "revid": "599013", "url": "https://it.wikipedia.org/wiki?curid=1083551", "title": "Cew", "text": ""}
{"id": "1083552", "revid": "114910299", "url": "https://it.wikipedia.org/wiki?curid=1083552", "title": "Costumista", "text": "Il costumista \u00e8 chi disegna gli abiti di scena per uno spettacolo o un film, scegliendone lo stile, i tessuti e i colori, previo accordo con il regista e lo scenografo.\nCompetenze.\nIl costumista sovrintende alla realizzazione dei costumi da parte dei sarti. Spesso delinea bozzetti che vengono poi realizzati dalla sartoria ed il suo lavoro \u00e8 sovente coadiuvato dall'aiuto costumista, che si occupa degli aspetti strettamente logistici e tecnici della professione.\nNelle realizzazioni cinematografiche il costumista \u00e8 spesso, ma non necessariamente, colui dal quale dipende anche il truccatore, con il quale instaura un rapporto teso a delineare quale stile di mascheramento del corpo il truccatore debba utilizzare per completare l'idea del costumista sul personaggio."}
{"id": "1083554", "revid": "599013", "url": "https://it.wikipedia.org/wiki?curid=1083554", "title": "Cez", "text": "Kh"}
{"id": "1083556", "revid": "599013", "url": "https://it.wikipedia.org/wiki?curid=1083556", "title": "Cfe", "text": ""}
{"id": "1083558", "revid": "599013", "url": "https://it.wikipedia.org/wiki?curid=1083558", "title": "Cfn", "text": ""}
{"id": "1083560", "revid": "599013", "url": "https://it.wikipedia.org/wiki?curid=1083560", "title": "Cgh", "text": ""}
{"id": "1083562", "revid": "599013", "url": "https://it.wikipedia.org/wiki?curid=1083562", "title": "Cgk", "text": ""}
{"id": "1083564", "revid": "599013", "url": "https://it.wikipedia.org/wiki?curid=1083564", "title": "Cgn", "text": ""}
{"id": "1083566", "revid": "599013", "url": "https://it.wikipedia.org/wiki?curid=1083566", "title": "Cgo", "text": ""}
{"id": "1083568", "revid": "33751", "url": "https://it.wikipedia.org/wiki?curid=1083568", "title": "Mondiale Under-20", "text": ""}
{"id": "1083570", "revid": "599013", "url": "https://it.wikipedia.org/wiki?curid=1083570", "title": "Cgp", "text": ""}
{"id": "1083572", "revid": "599013", "url": "https://it.wikipedia.org/wiki?curid=1083572", "title": "Cgx", "text": ""}
{"id": "1083574", "revid": "599013", "url": "https://it.wikipedia.org/wiki?curid=1083574", "title": "Cgz", "text": ""}
{"id": "1083576", "revid": "599013", "url": "https://it.wikipedia.org/wiki?curid=1083576", "title": "Chc", "text": ""}
{"id": "1083578", "revid": "93328", "url": "https://it.wikipedia.org/wiki?curid=1083578", "title": "Tg Cinque", "text": ""}
{"id": "1083579", "revid": "599013", "url": "https://it.wikipedia.org/wiki?curid=1083579", "title": "Chq", "text": ""}
{"id": "1083581", "revid": "599013", "url": "https://it.wikipedia.org/wiki?curid=1083581", "title": "Chs", "text": ""}
{"id": "1083584", "revid": "599013", "url": "https://it.wikipedia.org/wiki?curid=1083584", "title": "Cht", "text": ""}
{"id": "1083586", "revid": "599013", "url": "https://it.wikipedia.org/wiki?curid=1083586", "title": "Chx", "text": ""}
{"id": "1083588", "revid": "599013", "url": "https://it.wikipedia.org/wiki?curid=1083588", "title": "Ciu", "text": ""}
{"id": "1083591", "revid": "599013", "url": "https://it.wikipedia.org/wiki?curid=1083591", "title": "Cix", "text": ""}
{"id": "1083593", "revid": "599013", "url": "https://it.wikipedia.org/wiki?curid=1083593", "title": "Cja", "text": ""}
{"id": "1083595", "revid": "599013", "url": "https://it.wikipedia.org/wiki?curid=1083595", "title": "Cjb", "text": ""}
{"id": "1083597", "revid": "599013", "url": "https://it.wikipedia.org/wiki?curid=1083597", "title": "Cjs", "text": ""}
{"id": "1083599", "revid": "599013", "url": "https://it.wikipedia.org/wiki?curid=1083599", "title": "Cju", "text": ""}
{"id": "1083601", "revid": "599013", "url": "https://it.wikipedia.org/wiki?curid=1083601", "title": "Ckn", "text": ""}
{"id": "1083603", "revid": "599013", "url": "https://it.wikipedia.org/wiki?curid=1083603", "title": "Cks", "text": ""}
{"id": "1083607", "revid": "599013", "url": "https://it.wikipedia.org/wiki?curid=1083607", "title": "Ckv", "text": ""}
{"id": "1083611", "revid": "599013", "url": "https://it.wikipedia.org/wiki?curid=1083611", "title": "Cky", "text": ""}
{"id": "1083615", "revid": "599013", "url": "https://it.wikipedia.org/wiki?curid=1083615", "title": "Cld", "text": ""}
{"id": "1083618", "revid": "599013", "url": "https://it.wikipedia.org/wiki?curid=1083618", "title": "Cle", "text": ""}
{"id": "1083623", "revid": "599013", "url": "https://it.wikipedia.org/wiki?curid=1083623", "title": "Clj", "text": ""}
{"id": "1083624", "revid": "767487", "url": "https://it.wikipedia.org/wiki?curid=1083624", "title": "The Best of The Ramones", "text": "The Best of The Ramones \u00e8 la versione rimasterizzata dell'album \"Best of the Chrysalis Years\" ma con tracce diverse."}
{"id": "1083627", "revid": "599013", "url": "https://it.wikipedia.org/wiki?curid=1083627", "title": "Clk", "text": ""}
{"id": "1083628", "revid": "78273", "url": "https://it.wikipedia.org/wiki?curid=1083628", "title": "Olimpiadi di Sydney", "text": ""}
{"id": "1083632", "revid": "599013", "url": "https://it.wikipedia.org/wiki?curid=1083632", "title": "Cll", "text": ""}
{"id": "1083636", "revid": "599013", "url": "https://it.wikipedia.org/wiki?curid=1083636", "title": "Clt", "text": ""}
{"id": "1083638", "revid": "599013", "url": "https://it.wikipedia.org/wiki?curid=1083638", "title": "Cly", "text": ""}
{"id": "1083640", "revid": "599013", "url": "https://it.wikipedia.org/wiki?curid=1083640", "title": "Cmb", "text": ""}
{"id": "1083643", "revid": "599013", "url": "https://it.wikipedia.org/wiki?curid=1083643", "title": "Cmf", "text": ""}
{"id": "1083645", "revid": "599013", "url": "https://it.wikipedia.org/wiki?curid=1083645", "title": "Cmh", "text": ""}
{"id": "1083646", "revid": "1543377", "url": "https://it.wikipedia.org/wiki?curid=1083646", "title": "Campionato internazionale di scherma 1921", "text": "Il primo Campionato internazionale di scherma si disput\u00f2 nel 1921 a Parigi in Francia. Questa gara vide solamente la competizione di spada maschile individuale."}
{"id": "1083648", "revid": "599013", "url": "https://it.wikipedia.org/wiki?curid=1083648", "title": "Cmn", "text": ""}
{"id": "1083650", "revid": "599013", "url": "https://it.wikipedia.org/wiki?curid=1083650", "title": "Cmr", "text": ""}
{"id": "1083652", "revid": "599013", "url": "https://it.wikipedia.org/wiki?curid=1083652", "title": "Cmw", "text": ""}
{"id": "1083654", "revid": "15756", "url": "https://it.wikipedia.org/wiki?curid=1083654", "title": "Specter (I Cavalieri dello zodiaco)", "text": "Gli sono un gruppo di personaggi della serie di anime e manga \"I Cavalieri dello zodiaco\". Si tratta dei guerrieri fedeli ad Ade, dio degli Inferi ed indossano armature nere chiamate \"S\u00f9rplici\".\nCome per i Cavalieri di Atena \"Specter\" \u00e8 la pronuncia che viene data agli ideogrammi che compongo il loro nome attraverso il furigana e nell'edizione italiana del manga sequel e prequel ufficiale \"Next Dimension\" edita da J-Pop si \u00e8 cercato (come per altri nomi) di mantenere questa particolarit\u00e0 originale scrivendo \"Specter\" sopra la traduzione letterale dei kanji. Negli altri adattamenti ci s\u00ec \u00e8 concentrati sul nome \"Specter\", spesso adattandolo (come nel manga \"Lost Canvas\" dove il nome \u00e8 diventato \"Spettri\" o nell'adattamento Granata Press dov'era \"Spectre\").\nDescrizione.\nSono guerrieri fedeli al dio Ade e alla sua portavoce Pandora. Appaiono nel terzo capitolo del manga (\"The Hades\", dopo la saga del Grande Tempio e quella di Nettuno) nel sequel ufficiale Next Dimension e nella serie animata non canonica \"I Cavalieri dello zodiaco - Saint Seiya - Hades\".\nEsistono in totale 108 Specter regolari associati ad altrettante stelle maligne, o Malefiche (Seima), suddivise in Stelle del Cielo e Stelle della Terra, precedentemente imprigionate in una torre in Cina, poco lontano dal Monte Lu. Questa suddivisione e i nomi delle stelle sono presi dall'antico romanzo cinese \"Shui hu zhuan\" (lett. \"Vicino al fiume\" pubblicato in Italia col titolo \"I Briganti\"), dove appaiono 36 guerrieri appartenenti a 36 Stelle del cielo ed altri 72 appartenenti ad altrettante Stelle della Terra che liberatisi da una stele s'incarnano in 108 umani, in modo simile a come fanno gli Specter nella storia entrando nel corpo di altrettanti esseri umani predestinati. Il numero 108 non \u00e8 casuale, poich\u00e9 nel Buddismo esso \u00e8 il numero dei desideri che un uomo deve superare per raggiungere l'Illuminazione.\nIn quanto spiriti ridestati gli Specter non devono svolgere un addestramento per diventare tali ed ottengono la loro armatura dopo che la Stella Malefica si \u00e8 risvegliata in loro, inoltre la struttura dell'essere umano pu\u00f2 cambiare per adattarsi ad essa.\nCome i protagonisti del romanzo anche gli Specter si dividono in Specter del Cielo e della Terra, ma tra i primi ne esistono tre pi\u00f9 forti che sono chiamati i , la cui forza \u00e8 paragonabile a quella dei cavalieri d'oro; i loro simboli sono la Viverna, il Grifone ed il Garu\u1e0da e le loro stelle sono rispettivamente quelle del , del e del . Pur essendo gli Specter pi\u00f9 potenti sono per\u00f2 sottoposti all'autorit\u00e0 di Pandora.\nDi solito il termine \"Kyoto\" \u00e8 adattato come \"Giudici\", in quanto solitamente portano il nome dei Giudici dei morti della mitologia greca (Radamante, Minosse ed Eaco), sebbene nel manga classico si faccia riferimento solo a Minosse come giudice dell'Inferno (riprendendo cos\u00ec la Divina Commedia). Da notare che i Giganti apparsi finora nel nuovo manga \"Next Dimension\" mantengano i loro nomi \"civili\" (Veemer e Suikyo). In \"Lost Canvas\" questo problema \u00e8 stato aggirato, rivelando che Eaco ha cambiato nome una volta risvegliatosi come Specter (ci\u00f2 \u00e8 valido solo in questa continuity, essendo le storie di \"Lost Canvas\" e \"Next Dimension\" (sequel ufficiale del manga classico) molto diverse fra loro).\nVi sono inoltre i soldati semplici, dotati della stessa corazza uguale nella forma ed indicati col nome di \"Skeleton\" di cui l'unico di loro di cui si sappia il nome \u00e8 Markino, servitore di Lune. In \"Lost Canvas\" sono apparse anche delle ancelle al servizio dei vari Specter e di Pandora; si tratta di donne che indossano un abito simile a quello delle suore, ma hanno il volto coperto da un velo. Sia nella serie classica che in \"Lost Canvas\" sono infine apparsi degli Specter non regolari, ossia guerrieri resuscitati da Ade, sono quasi tutti ex-Cavalieri di Atena riportati in vita, ad eccezione di Partita di Owl e di Atavaka.\nFanno parte dell'esercito di Ade anche le divinit\u00e0 agli ordini del dio dei morti, ossia gli dei Gemelli Hypnos e Thanatos e gli sogni agli ordini del primo (visti unicamente in \"Lost Canvas\") che in quanto divinit\u00e0 sono superiori a Pandora.\nElenco degli Specter.\nSerie classica.\nNota: visto l'elevato numero di adattamenti uno stesso personaggio pu\u00f2 avere pi\u00f9 nomi differenti, che saranno riportati tra parentesi accanto al nome usato nell'edizione italiana della serie televisiva (o nell'edizione Star Comics del manga classico se non \u00e8 ancora apparso in TV).\nGiganti degli inferi (o Giganti del mondo dei morti).\nRhadamante della Viverna.\n \u00e8 doppiato da Takehito Koyasu nella versione giapponese e da Simone D'Andrea in quella italiana. \u00c8 lo Specter della Stella del Cielo Furioso (\"Tenmo Sei\"). Il suo nome deriva dall'antica divinit\u00e0 cretese Radamanto (o Radamante appunto), mentre la sua Surplice rappresenta una Viverna (Wyvern in originale, traslitterato come \"Wybern\" nella prima edizione del manga classico edito da Granata Press). Nelle due edizioni italiane del manga classico viene mantenuta la scrittura anglolatina del nome (Rhadamantys), mentre il doppiaggio dell'anime ha preferito la dicitura italiana Rhadamante (\"Radamante\" nel caso dell'edizione italiana di \"Lost Canvas\").\nPrimo dei Giganti degli inferi (e anche primo Specter a comparire nella storia) Rhadamante appare per la prima volta nell'atto di punire Deathmask/Cancer e Aphrodite/Fish per essere tornati al Castello di Ade senza la testa di Atena, scaraventandoli negli inferi tramite un passaggio che collega il castello col mondo dei morti.. Riesce poi a sconfiggere, grazie ad una barriera eretta dal cosmo di Ade che riduce a un decimo le capacit\u00e0 dei cavalieri, Mu/Mur, Aiolia/ Ioria e Milo/Scorpio al Castello di Ade in Germania \u00c8 protagonista anche durante le battaglie nell'oltretomba, regno di Ade, dove alla Giudecca ferisce a morte Orpheo della Lira e affronta in duello Kanon di Gemini svariate volte e in diverse zone dell'oltretomba, finendo col morire per mano del nemico.\nAppare anche nel manga non canonico di \"The Lost Canvas\".\nI suoi colpi sono:\nIl personaggio appare anche come PG nei videogioco sulla serie classica per PlayStation 2 \"I Cavalieri dello Zodiaco - Hades\" ed \u00e8 protagonista di un DLC scaribabile per il videogame per PlayStation 3 \"Saint Seiya Santuary Battle\", dove viene narrata una storia parallela che vede una sua personale scalata della Dodici Case in cui affronta i Cavalieri d'Oro. Appare anche com pg nel videogioco per PS3, \"Saint Seiya Brave Soldier\".\nMinosse del Grifone.\n, nella traduzione del manga Minos di Grifon, \u00e8 doppiato da Kouichi Toochika (OAV di \"Hades\") e Takahiro Sakurai (\"Lost Canvas\") nella versione giapponese e da Massimiliano Lotti (OAV di \"Hades\") e Federico Zanandrea (\"Lost Canvas\") in quella italiana. \u00c8 lo Specter della Stella del Cielo Nobile (\"Tenki Sei\", Stella della Nobilt\u00e0 Celeste, nella traduzione Panini Comics). \u00c8 chiamato cos\u00ec dal personaggio della mitologia greca Minosse, mentre la sua Surplice rappresenta un grifone, creatura mitologica con il corpo di leone e la testa d'aquila. Non va confuso col Re Minosse apparso in \"Episode G\", seppure entrambi siano ispirati allo stesso personaggio mitologico.\nAppare per la prima volta alla Giudecca (quartier generale di Hades nell'oltretomba) al cospetto di Pandora, insieme agli altri due giudici. Durante la battaglia avvenuta nell'Oltretomba, alla quinta prigione infernale, con il suo colpo \"Cosmic Marionation\" mette in difficolt\u00e0 Kanon, fermato solo dall'intervento di Phoenix. Successivamente Minosse resiste al contraccolpo causato dall'esplosione del Muro del Pianto, bench\u00e9 fosse lontano, e non riporta gravi danni. Cerca quindi di bloccare la corsa di Cristal verso l'Elisio, combattendo contro di lui alla Giudecca, ma muore saltando nell'iperdimensione che porta all'Elisio (nella quale possono passare solo gli dei o coloro la quale armatura sia stata benedetta da sangue divino) cercando di inseguire lo stesso Cristal, a cui era rimasto legato grazie ad uno dei suoi fili.\nNei primi capitoli del manga \"Next Dimension\" lo Specter del Grifone, uno dei 3 Giudici dell'Inferno, il cui nome \u00e8 Vermeer, si scontra con il Cavaliere di Bronzo Tenma e i Cavalieri d'oro Dohko di Libra e Shion e, usando la tecnica \"Cosmic Marionation\", riesce a metterli in seria difficolt\u00e0, aiutato anche dal fatto che lo scontro si svolge in una zona in cui l'influsso di Hades riduce la forza dei suoi nemici. Viene richiamato da Pandora alla base poco prima di poter sferrare il colpo decisivo ai tre, che riescono a fuggire via. In seguito Vermeer giunge nella Yomutsu Hirasaka dove incontra Ikki di Phoenix e lo colpisce con la sua tecnica Cosmic Marionation, per ucciderlo, ma DeathToll lo salva teletrasportandolo nel mondo dei vivi. L\u00ec Ikki colpisce Vermeer con la sua tecnica Phoenix Genma-ken che sconvolge la mente dello Specter e ne paralizza il corpo; il Giudice viene poi scagliato nel pozzo che conduce nell'Ade da un colpo di DeathToll.\nNel manga \"Lost Canvas\", Minosse \u00e8 uno dei primi Specter ad entrare in battaglia, attaccando il Santuario alla testa delle sue truppe, ma venendo fermato dal Cavaliere dei Pesci dell'epoca, Albafica. Nella prima parte della battaglia il Giudice riesce a ferirlo in profondit\u00e0, arrivando quasi ad accecarlo. Convinto di aver sconfitto Albafica, Minosse lo abbandona sul campo, lasciandolo apparentemente privo di vita. Il Giudice si muove in seguito per distruggere il villaggio di Rodorio, che il Cavaliere d'oro cercava di difendere, ritrovandosi davanti Sion. Appena dopo l'inizio dello scontro con il cavaliere dell'Ariete, Albafica ritorna in campo, sfruttando tutte le sue forze in un ultimo attacco. Apparentemente \u00e8 Albafica a cadere a terra in fin di vita, mentre Minosse rimane in piedi illeso. Si tratta per\u00f2 di un trucco: il colpo di Albafica serviva solo a nascondere la vera arma, la Rosa Bianca, che intrisa del sangue venefico di Albafica (assumendo quindi una colorazione rossa, tanto che Minosse la scambia proprio per una Demon Rose) ha centrato al petto il Giudice. Sul punto di morire, Minosse cerca vilmente di distruggere il villaggio con l'energia rimasta, ma il suo colpo viene contenuto da Sion grazie al \"Crystal Wall\". Subito dopo l'effetto del fiore, potenziato dal sangue velenoso di Albafica, conduce Minosse alla morte.\nI suoi colpi sono:\nIl personaggio appare anche come PG nei videogiochi della serie per Playstation 2 e Playstation 3.\nEaco di Garuda.\n, nella traduzione del manga Aiacos di Garuda, \u00e8 doppiato da Shinichiro Miki nella versione giapponese e da Gianluca Iacono in quella italiana. \u00c8 lo Specter della Stella del Cielo Intrepido (\"Tenyo Sei\"). La sua Surplice rappresenta una Garu\u1e0da, divinit\u00e0 hindu minore somigliante a un'aquila, versione indiana della fenice. Il suo nome Eaco appartiene nella mitologia greca ad uno dei tre giudici posti all'ingresso degli Inferi pagani, padre di Peleo e dunque nonno di Achille. A causa di un'errata traduzione nella prima edizione italiana del manga da parte della Granata Press, in Italia viene anche erroneamente chiamato Aiace per assonanza con l'originale \"Aiacos\". Nell'anime invece questo si \u00e8 evitato. L'edizione Star Comics risolve il problema usando il nome originale \"Aiacos\".\nDurante la battaglia nell'aldil\u00e0 alla quinta prigione infernale, Eaco aiuta Rhadamante dall'attacco di Kanon, mettendo poi in difficolt\u00e0 lo stesso Cavaliere d'oro con la \"Illusione Galattica\". Successivamente sar\u00e0 Phoenix, arrivato in seguito ad affrontarlo in un duro combattimento, fino da essere prima indebolito dal \"Fantasma Diabolico\" e poi distrutto dal Cavaliere di bronzo con le \"Ali della fenice\".\nLo Specter di Garuda compare anche nel manga sequel Saint Seiya \"Next Dimension\". In questa serie si scopre che l'uomo di cui ha preso possesso nel 1743 la stella malefica si chiama Suikyo, Cavaliere d'argento della Coppa.\nAppare anche nel manga \"The Lost Canvas\"\nDa quanto affermato dall'enciclopedia \"Taizen\" di Saint Seiya, Eaco \u00e8, dei tre giudici, quello con la maggior forza offensiva basata sulla velocit\u00e0. I suoi colpi sono:\nNella versione di questo personaggio di The Lost Canvas, Eaco utilizza anche queste due tecniche:\nIl personaggio appare anche come PG nei videogioco \"\" uscito per PlayStation 2, ed in \"Saint Seiya Brave Soldier\" videogioco per PS3.\nSpecter delle Stelle Malefiche del Cielo.\nCaronte di Acheronte.\n, Caron di Acheronte nella traduzione del manga, \u00e8 lo Specter della Stella del Cielo di Mezzo (\"Tenkan Sei\"); il suo nome e la sua Surplice sono quelli del personaggio mitologico di Caronte. Compare nel sequel ufficiale Next Dimension ed anche nel manga spin-off non canonico\"I Cavalieri dello zodiaco - The Lost Canvas - Il mito di Ade\". \u00c8 doppiato da Shiro Saito nella versione giapponese e da Lorenzo Scattorin in quella italiana.\nCaronte e la sua Surplice sono ispirati completamente all'omonimo personaggio della mitologia greca, apparso anche nella celebre \"Divina Commedia\" di Dante Alighieri. Tuttavia, sebbene il Caronte di Dante e quello di Kurumada svolgano lo stesso ruolo nell'Inferno, presentano personalit\u00e0 completamente opposte. Il Caronte descritto da Dante \u00e8 un tipo inquietante e spietato, mentre quello di Kurumada \u00e8 buffo e goffo che nasconde anche un lato buono.\nViene introdotto per la prima volta nel capitolo 84 del manga, corrispondente al 14\u00ba episodio della serie OAV \"Hades\", ed ha il compito di traghettare le anime attraverso il fiume Acheronte, e di condurle agli inferi. Molte delle sue citazioni (soprattutto nel doppiaggio italiano) provengono dalla \"Divina Commedia\" di Dante Alighieri, a cui Kurumada si \u00e8 palesemente ispirato per creare il suo Inferno.\nCaronte non ha preso parte alla battaglia al Santuario tra gli Specter e i Cavalieri d'oro, in quanto Ade gli aveva ordinato di restare nel mondo dei morti, presumibilmente a svolgere il suo ruolo di traghettatore di anime. Durante la battaglia nell'aldil\u00e0 ha affrontato Pegasus e Andromeda che si erano rifiutati di pagare il pedaggio per salire sulla sua barca che gli avrebbe condotti al di l\u00e0 del fiume Acheronte. Inizialmente pare essere debole e svogliato nel combattimento con i due Cavalieri e alla fine li fa salire a bordo in cambio del ciondolo di Andromeda, ma poi a met\u00e0 strada fa il doppio gioco e cerca di uccidere Pegasus gettandolo nel fiume; ma il Cavaliere non si lascia sopraffare facilmente e usando il suo vero potere sembra avere la meglio con i suoi colpi alla velocit\u00e0 della luce. Pegasus disarma Caronte del suo remo, ritenendola la sua unica arma, ma l'avversario si dimostra molto pi\u00f9 forte del previsto e solo l'intervento di Andromeda permette a Pegasus di risalire nuovamente sulla imbarcazione e convincere Caronte a portarli sull'altra riva (durante questa traversata Caronte descriver\u00e0 ai due cavalieri come \u00e8 formato l'Inferno, regno di Ade, e accenna l'esistenza dei Campi Elisi). I due si affronteranno nuovamente in uno scontro mortale arrivati all'altra sponda del fiume. Sia Pegasus che Caronte sferrano il loro colpo segreto insieme colpendosi a vicenda ma mentre il Cavaliere di Atena viene solo sbalzato a terra, lo Specter subisce pesantemente i colpi del \"Fulmine di Pegasus\". Alla fine dello scontro Caronte sembra perdere la vita ma la cosa non \u00e8 chiara visto che nel manga, pur ferito gravemente, va alla deriva con la sua barca canticchiando ancora. Nell'anime sembra invece essere morto quando, ricadendo sulla propria imbarcazione, va alla deriva in silenzio e senza dar segni di vita, tuttavia in seguito Sirio il Dragone e Cristal faranno intendere di averlo incontrato. Alla fine comunque \u00e8 certo che muoia, visto che il rosario di Virgo avr\u00e0 tutte e 108 le perle nere, segno che tutti gli Specter sono morti.\nNel sequel ufficiale Next Dimension, appare il predecessore di Caronte nel diciottesimo secolo, il suo nome \u00e8 Nyan. Anche costui \u00e8 il traghettatore dei morti sul fiume Acheronte, ed indossa la stessa armatura di Caronte.\nNel manga fuori continuity \"Lost Canvas\", Caronte appare successivamente all'ingresso dei Cavalieri e di Atena nel Lost Canvas, dopo che la maggioranza dell'esercito di Atena viene tramutata in pietra dopo essere caduta in una trappola di Ade. In questa occasione si offre di traghettare Sasha, Tenma, Sion e Regolus (unici scampati alla pietrificazione) ai Templi malefici, ricevendo in cambio i capelli di Atena. Una volta ricevuti questi ultimi, Caronte li dona ad Ade, permettendo al dio degli inferi di sigillare temporaneamente i poteri di Atena. Sion, furioso per ci\u00f2 che aveva fatto il traghettatore, lo ferisce a morte.\nCaronte indossa una Surplice, un'armatura indossata dai servi del dio Ade. Il nome della corazza indossata dal personaggio \u00e8 \"Acheronte\", come l'omonimo fiume, ma rappresenta in realt\u00e0 il personaggio mitologico di Caronte. La stella malefica associata all'armatura del personaggio \u00e8 la \"Stella del Cielo di Mezzo\" (\"Tenkan Sei\"). Secondo quanto rivelato da Kurumada le Surplici degli Specter hanno il potere di trasformare i corpi di chi le indossa (e ci\u00f2 spiegherebbe perch\u00e9 il personaggio di Caronte \u00e8 identico sia nella serie classica che in \"Lost Canvas\"), in quanto non \u00e8 l'armatura che muta per adeguarsi al possessore, ma il contrario. La Surplice \u00e8 armata di un grosso remo che Caronte utilizza sia per spingere la sua gondola nell'Acheronte e sia come arma (sia offensiva che difensiva). Il colore degli occhi sull'elmo della Surplice di Caronte \u00e8 rosso. Questo pu\u00f2 essere un riferimento alla \"Divina Commedia\" di Dante Alighieri o all\"'Eneide\" di Virgilio, dove Caronte viene descritto proprio con occhi rossi.\nNel 2014 \u00e8 uscito in Giappone il modellino (myth cloth) di Caronte basato sulla sua versione della \"serie classica\".\nI suoi colpi sono:\nPharao della Sfinge.\n, \u00e8 lo Specter della Stella della Bestia del Cielo (\"Tenjyu Sei\"). Nelle traduzioni dei manga il nome del personaggio \u00e8 stato adattato in Faraone (edizione Granata Press del manga classico), Pharon (edizione Star Comics del manga classico) o Pharoh (edizione italiana del prequel alternativo \"Lost Canvas\"). \u00c8 doppiato da Junichi Suwabe nella versione giapponese e da Giorgio Bonino in quella italiana.\nPharaoh \u00e8 il guardiano della seconda prigione: una costruzione in stile egizio simile al tempio di Abu Simbel; infatti questo specter ha origini egizie. Pharao possiede come oggetti la surplice della sfinge e la terribile arpa ad essa allegata. Questo strumento \u00e8 l'unico mezzo di cui Pharao disponga per scatenare il suo cosmo (che crea nello spazio circostante l'illusione di tanti geroglifici, probabilmente riferibili al libro dei morti). Lo specter non ha altri colpi segreti eseguibili \"a mano libera\". Il suo compito \u00e8 custodire la seconda prigione di Ade e il terribile Cerbero posto laggi\u00f9 come strumento di pena per gli avidi; e prima che arrivasse Orfeo ad allietare Ade con la sua musica. La sostituzione di tale mansione provocher\u00e0 in Pharao un forte risentimento.\nPharao non prende parte allo scontro al grande tempio, ma incontra comunque i cavalieri di Atena, Pegaso e Andromeda, scesi negli inferi a portarle la sacra armatura divina. Inizialmente tenta di trasformarli in \"merendine per Cerbero\", ma i cavalieri resistono e mettono KO l'enorme \"cagnone\" a tre teste. Allora scatena su di loro la maledizione della bilancia e riesce quasi a ucciderli, ma viene fermato da Orfeo, che lo inganna facendogli credere di aver ucciso i due sventurati. Pi\u00f9 tardi lo specter appura di essere stato ingannato dal rivale e per rivalsa gli rivela di essere, insieme a Pandora, l'artefice dell'inganno che spinse Orfeo a mancare di fedelt\u00e0 ad Ade e perdere cos\u00ec definitivamente Euridice. Fra i due allora ha inizio un terribile duello. Inizialmente Pharao prevale e spezza a Orfeo la corda del sol, mettendolo in crisi, ma poco dopo Orfeo trova comunque la maniera di suonare la sua cetra, tendendo la corda spezzata con i denti, cos\u00ec annulla l'attacco di Pharao e lo uccide con la \"Melodia della Notte\", distruggendogli anche l'arpa e la surplice.\nPharao \u00e8 apparso anche nel manga non in continuity \"Lost Canvas\", col ruolo di custode della porta della Tela Perduta (ossia il Lost Canvas del titolo), un enorme dipinto creato dallo stesso Ade ed in cui il dio ha trasferito la sua base, dove viene sconfitto da Sisifo del Sagittario, dopo che questi supera la sua pesatura dell'anima.\nNel 2014 \u00e8 uscito in Giappone il modellino (myth cloth) di Pharaon basato sulla sua versione della \"serie classica\".\nPharao possiede due colpi segreti di cui uno (il \"Kiss in the Darkness\") non \u00e8 mai stato mostrato ma viene menzionato nella scheda presente nel manga classico. Inoltre nella serie classica possiede uno specchio magico che pu\u00f2 generare una potente luce che assomiglia a quella del sole, con il quale inganna Orfeo.\nL'unico colpo noto \u00e8 la Maledizione della Bilancia (\"Bilance of Curse\" in originale, \"Bilancia della maledizione\" nella traduzione Granata del manga), un colpo col quale (attraverso il suono della sua lira) effettua la pesatura del cuore dell'avversario. Se il cuore \u00e8 pi\u00f9 pesante della piuma di Maat, dea egizia della verit\u00e0, come detto nel manga classico, si muore immediatamente.\nNella serie alternativa Lost Canvas, viene invece detto che se il cuore \u00e8 pi\u00f9 pesante della piuma di Maat, il corpo dell'avversario viene bruciato. In Lost Canvas viene mostrato che lo Specter \u00e8 libero d'influenzare la bilancia col suo cosmo e di truccare la pesatura, cosa che non \u00e8 efficace nei confronti di chi possiede un cosmo pi\u00f9 forte del suo come Sisifo che aveva risvegliato l'Ottavo Senso.\nValentine dell'Arpia.\n, nella traduzione del manga Valentine di Harpy (edizione Star Comics) o Valentino di Harper (edizione Granata Press), \u00e8 un lo Specter della Stella del Cielo del Pianto (\"Tenkoku Sei\"), \u00e8 il luogotenente di Rhadamante e la sua Surplice rappresenta un'arpia. . \u00c8 doppiato da Eiji Takemoto nella versione giapponese e da Federico Danti in quella italiana.\nCuriosamente il suo nome \u00e8 Valentine (ossia \"Valentino\" in inglese) ed \u00e8 nato il 14 febbraio ossia il giorno di san Valentino. In Giappone \u00e8 tradizione che in questo giorno le ragazze regalino del cioccolato ai ragazzi che gli piacciono (i quali a loro volta ricambiano un mese dopo nel cosiddetto \"White Day\" il 14 marzo), difatti uno dei colpi di Valentine si chiama proprio \"Sweet Chocolate\" (ossia \"Dolce cioccolato\") .\nNel manga Pegasus e gli altri lo incontrano al castello di Ade, mentre \u00e8 in corso la distruzione del castello e il ritorno degli Specter nel Regno dei Morti (stessa scena dove appaiono i suoi amici Queen, Gordon e Shilfield). In questa scena ferma senza molti problemi il colpo del cavaliere di Pegaso. Lo stesso Cavaliere s'aggrapper\u00e0 a lui, poco prima che egli salti nella voragine che collega la Terra e gli Inferi, giungendo cos\u00ec nel mondo dei morti. In seguito trover\u00e0 Pegasus imprigionato nel Cocito e dopo che lui gli avr\u00e0 detto che possiede l'armatura di Atena, allora lo liberer\u00e0 per ucciderlo ma finir\u00e0 lui stesso sconfitto dal Cavaliere di bronzo dopo un duro scontro. Nell'anime compare per la prima volta nella Giudecca quando Pandora gli ordina di portare Phoenix nel Cocito, dove incontra Pegasus che lo provoca dicendogli che ha l'armatura di Atena. Valentine trascina fuori Pegasus dal ghiaccio e lo affronta per avere l'armatura della dea, ma dopo un duello in cui i due si scambiano diverse sequenze di colpi, viene alla fine sconfitto dal Cavaliere di Pegasus.\n\u00c8 apparso brevemente anche nel manga \"The Lost Canvas\", prima durante la riunione degli Specter nel secondo volume (quarto edizione italiana), successivamente nel capitolo 145, dove aiuta il suo comandante Rhadamante a trattenere il potere del sangue di Ade introdotto nel suo corpo attraverso il sangue di Aron, mentre nei capitoli 180 e 181 affronta Pandora, riuscendole anche a tenere testa per un po', offeso per il fatto che la donna consideri il suo comandante come un cane ai suoi ordini, solo perch\u00e9 lei \u00e8 la sorella maggiore di Ade. Viene poi ucciso da un colpo di Rhadamante.\nNel 2011 \u00e8 uscito in Giappone il modellino (myth cloth) di Valentine basato sulla sua versione \"classica\".\nIl suo colpo pi\u00f9 forte \u00e8 la Brama di vita (\"Greed the Live\"), sono numerosi e micidiali raggi luminosi che fuoriescono dai suoi artigli e che feriscono l'avversario come fossero taglienti lame. Utilizza il colpo un po' di volte su Pegasus ma alla fine il Cavaliere si avvale della facolt\u00e0 dei Cavalieri per cui lo stesso colpo non funziona mai due volte su un Cavaliere e riesce a sconfiggere l'avversario. Possiede inoltre un altro colpo segreto citato nel manga classico ma mai usato, lo Sweet Chocolate. Viene usato per la prima volta contro Pandora nel capitolo 181 di Lost Canvas, dove si presenta graficamente con un insieme di Arpie che circondano e assorbono le energie del nemico, indebolendolo. In Lost Canvas \u00e8 l'unico colpo usato, infatti non usa mai la \"Brama di Vita\".\nFlegi\u00e0s.\n \u00e8 lo specter a guardia della quinta prigione infernale (basato sull'omonimo personaggio dantesco con il medesimo ruolo), il suo simbolo \u00e8 il \"Licaone\" (\"Lycaon\" in originale), protetto dalla . Nell'edizione italiana di \"Lost Canvas\" il suo nome viene italianizzato in Fl\u00e8gia. \u00c8 doppiato da Kiyoyuki Yanada (serie di Hades) e Masayuki Kat\u014d (Lost Canvas) nella versione giapponese e da Marco Pagani in quella italiana.\nFa la sua comparsa nel manga classico come guardiano della quinta prigione e dimostra di avere una forza superiore alla media degli specter, in quanto ferma i colpi di Sirio il dragone e Crystal il cigno contemporaneamente e senza sforzo, travolgendoli poi col suo colpo \"Howling inferno\". Tenta di fare lo stesso con Kanon, ma questi, avendo visto il suo colpo, non si lascia travolgere e massacra lo specter con l\"Esplosione galattica\".\nFlegias appare anche all'inizio della serie \"Lost Canvas\" dove comunque dimostra una forza molto inferiore a quella della serie classica, venendo sconfitto subito dal semplice cavaliere di bronzo Tenma di Pegasus, anche se poi viene resuscitato da Ade.\nLa sua tecnica principale si chiama Urla infernali (\"Howling Inferno\"), ed \u00e8 una tecnica di pugno che lo Specter esegue con entrambe le mani, incassandole nei fianchi e caricando in loro il proprio cosmo, prima di farle scattare in avanti, per colpire il nemico a distanza ravvicinata.\nRune di Balrog.\n, della Stella del Cielo Eccellente, \u00e8 il viceprocuratore del Giudice Minosse e spesso lo sostituisce nel suo ruolo, condannando le anime dei dannati che giungono al tribunale infernale e spedendole nei gironi che gli spettano tramite i suoi poteri. Molto pacato e autoritario, odia il frastuono e punisce severamente i sottoposti o le anime che generano rumori fastidiosi. La sua Surplice rappresenta un Balrog, creatura creata dallo scrittore inglese J.R.R. Tolkien e descritta come armata di una frusta ardente (la sua arma \u00e8 proprio una frusta che fa a pezzi il nemico). \u00c8 doppiato da Claudio Moneta nella versione italiana.\nNel manga classico, all'interno del Palazzo del Giudizio (sacro luogo dell'Oltretomba dove vengono giudicate le anime dei morti) in cui, Lune dopo aver letto nel libro dei morti che non ci sono i nomi di Pegasus e Andromeda (giunti in quel sacro luogo dopo aver attraversato il fiume Acheronte), capisce che sono cavalieri di Atena e non anime da giudicare, ed affronta i due, mettendoli in seria difficolt\u00e0 coi suoi poteri \"Fire Whip\" e \"Reincarnation\", ma nel bel mezzo dello scontro Kanon dei Gemelli lo inganna con la sua tecnica illusoria, facendogli avere tremende visioni che lo conducono quasi alla follia; verr\u00e0 calmato da Radamante che lo incontrer\u00e0 nella valle del vento, ed insieme scoveranno l'intruso tramite anche l'uso della sua frusta, ma il cavaliere d'oro, Kanon, ritorcer\u00e0 contro di lui i suoi poteri, facendo disintegrare il corpo dello Specter che quindi morir\u00e0.\nIn Lost Canvas si rivela anche la sua passione per la conoscenza di tutte le cose, mirando all'onniscienza, per questo ha tradito le schiere di Ade e si \u00e8 asservito ad Alone diventando il guardiano del secondo tempio malefico della tela, qui lo raggiungeranno Tenma, Sasha, Regulus e Sion, quest'ultimo permetter\u00e0 agli altri di proseguire affrontando da solo il guardiano planetario; venendo messo in crisi dalle conoscenze che egli ha nel suo libro su di lui e le sue tecniche; lo Specter lo trasporter\u00e0 quindi nel Cocito tramite i suoi poteri e qui si apprester\u00e0 a condannarlo al supplizio eterno, se non che, sorretto dallo spirito del suo maestro, Sion riuscir\u00e0 a sconfiggerlo utilizzando una particolare tecnica che pu\u00f2 essere usata solo sfruttando le anime dei morti.\nI suoi colpi sono:\nQueen di Alraune.\nQueen della Mandragola (\u5929\u9b54\u661f\u30a2\u30eb\u30e9\u30a6\u30cd\u306e\u30af\u30a3\u30fc\u30f3, \"Tenmasei Aruraune non Ku\u012bn\") \u00e8 lo specter appartenente alla Stella della Tenma sei (stella del cielo malefico, o demoniaco), mentre il suo simbolo rappresenta la Mandragola (in originale \"Alraune\"). \u00c8 doppiato da Yusei Oda nella versione giapponese e da Massimo Di Benedetto in quella italiana.\nNel manga classico lo si vede per la prima volta al castello terreno di Hades, in Germania, dove insieme agli Specter Shilfield, Valentine e Gordon colpisce i 4 cavalieri di bronzo (Pegasus, Andromeda, Sirio e Cristal) alle spalle, atterrandoli, poco prima che il castello crolli, poi per ordine di Radamante raggiungono insieme ai suoi compagni il regno dei morti gettandosi nel profondo passaggio che conduce a tale regno.\nRiapparir\u00e0 davanti al \"Muro del Pianto\" insieme a Shilfield e Gordon, \u00e8 si scontrer\u00e0 insieme a loro in un duro duello contro Sirio il Dragone, dal quale alla fine verr\u00e0 ucciso con un potentissimo colpo.\nQueen appare anche nel manga \"Lost Canvas\" dove si scontra brevemente contro il gold saint Dohko, mettendolo in difficolt\u00e0, ma dal quale alla fine viene sconfitto; In questa serie viene inoltre specificato che lui e Gordon del Minotauro si definiscono \"Fratelli in armi\": \u00e8 lui infatti ad uccidere Gordon dopo la sua sconfitta per mano di Dohko, sostenendo che sia una fine migliore alla sconfitta.\nDa notare che in questo manga esistono due specter della Mandragola, errore dovuta all'autrice Shiori Teshirogi che non sapeva che in tedesco \"Alraune\" significasse appunto Mandragola. Nella versione italiana dell'anime \"alraune\" \u00e8 stato per l'appunto tradotto \"mandragola\". La sua tecnica mortale si chiama , tramite la quale con entrambe le braccia colpisce il collo dell'avversario a grande velocit\u00e0, decapitandolo all'istante. L'avversario, un attimo prima di venire decapitato, vede l'illusione di un enorme ghigliottina la cui lama affilata scatta verso di lui.\nGordon di Minotaurus.\nGordon del Minotauro (\u5929\u7262\u661f\u30df\u30ce\u30bf\u30a6\u30ed\u30b9\u306e\u30b4\u30fc\u30c9\u30f3, \"Tenr\u014dsei Minotaurosu no G\u014ddon\") della Stella del Cielo Prigioniero \u00e8 doppiato da Paolo Sesana nella versione italiana.\nNel manga classico di Saint Seiya lo si vede per la prima volta al castello terreno di Hades, in Germania, dove insieme agli Specter Shilfield, Valentine e Alraune colpisce i 4 cavalieri di bronzo (Pegasus, Andromeda, Sirio e Cristal) alle spalle, atterrandoli, poco prima che il castello crolli, poi per ordine di Radamante raggiungono insieme ai suoi compagni il regno dei morti gettandosi nel profondo passaggio che conduce a tale regno.\nRiapparir\u00e0 davanti al \"Muro del Pianto\" insieme a Shilfield e Alraune, \u00e8 si scontrer\u00e0 insieme ad loro in un duro duello contro Shiryu del Dragone, dal quale alla fine verr\u00e0 ucciso con un potentissimo colpo.\nGordon appare anche nel manga spin-off \"Lost Canvas\" dove si scontra contro il gold saint Dohko, interessato a confrontare la propria ascia con le famose spade dell'armatura di Libra (riuscendo persino ad incrinarne leggermente la punta), mettendolo in difficolt\u00e0, ma dal quale alla fine viene sconfitto.\nLa sua tecnica mortale \u00e8 , mediante la quale con il suo braccio colpisce l'avversario con un colpo veloce e molto potente, che prende le sembianze di una grande ascia.\nShilfield di Basilisk.\nShilfield del Basilisco (\u5929\u6377\u661f\u30d0\u30b8\u30ea\u30b9\u30af\u306e\u30b7\u30eb\u30d5\u30a3\u30fc\u30c9, \"Tensh\u014dsei Bajirisuku no Shiruf\u012bdo\") della Stella del Cielo Agile \u00e8 doppiato da Tetsu Inada nella versione giapponese e da Luca Ghignone in quella italiana.\nNel manga classico di Saint Seiya lo si vede per la prima volta al castello terreno di Hades, in Germania, dove insieme agli Specter Gordon, Valentine, Alraune, colpisce i 4 cavalieri di bronzo (Pegasus, Andromeda, Sirio e Cristal) alle spalle, atterrandoli, poco prima che il castello crolli, poi per ordine di Radamante raggiungono insieme ai suoi compagni il regno dei morti gettandosi nel profondo passaggio che conduce a tale regno.\nRiapparir\u00e0 davanti al \"Muro del Pianto\" insieme ad Alraune e Gordon, \u00e8 si scontrer\u00e0 insieme ad loro in un duro duello contro Shiryu del Dragone, dal quale ne esce seriamente ferito. Morir\u00e0 entrando nella superdimensione, nel tentativo di inseguire Shiryu che si stava dirigendo verso i Campi Elisi.\nShilfield appare anche nel manga spin-off alternativo \"Lost Canvas\", dapprima in compagnia di Valentine, tentando di contenere la furia del loro superiore Rhadamante a causa del dolore provocato dal sangue di Ade nel suo corpo, quindi verr\u00e0 inviato in missione al santuario in sostegno a Gordon e Queen, si scontra contro il gold saint Dohko, riuscir\u00e0 in un primo momento a metterlo in seria difficolt\u00e0, grazie anche al veleno mortale che genera il suo cosmo, ma infine verr\u00e0 sconfitto dal cavaliere di Atena. La sua tecnica mortale \u00e8 l', mediante la quale colpisce l'avversario con un'onda luminosa che \u00e8 formata da una potentissima raffica di vento (generata dal suo cosmo), che lo scaraventa via con inaudita e micidiale violenza. La raffica consente anche di diffondere tutt'attorno il veleno del Basilisco, e perci\u00f2 prende anche il nome di (ma ci\u00f2 vale solo per la serie alternativa Lost Canvas).\nSpecter delle Stelle Malefiche della Terra.\nNiobe di Deep.\n \u00e8 lo Specter della \"stella terrestre dell'oscurit\u00e0\". La sua surplice rappresenta una creatura tratta dalle profondit\u00e0 degli inferi, molto simile agli Abitatori del profondo (in originale \"Deep Ones\") di Howard Phillips Lovecraft. \u00c8 doppiato da Shingo Horii (serie di Hades) e Takashi Matsuyama (\"Lost Canvas\") nella versione giapponese e da Sergio Romano in quella italiana.\nDurante l'attacco al santuario da parte di Gemini, Aquarius e Capricorn, approfittando dell'immobilizzazione di Mur dell'Ariete, Niobe riesce ad oltrepassare la prima casa e a raggiungere Aldebaran del Toro. Lo specter fa cos\u00ec la sua prima apparizione in modo trionfale, riuscendo a togliere la vita al possente cavaliere d'oro, permettendo ancora una volta ai traditori di continuare la loro ascesa verso le stanze di Atena. Niobe batte Toro colpendolo a tradimento con la sua tecnica \"Profumo Letale\", ma il cavaliere d'oro prima di morire gli lancia contro il suo \"Sacro Toro\", apparentemente senza successo. Non appena Mur arriva nella seconda casa, trova il suo amico morto nella posizione d'attacco del colpo. All'improvviso, l'armatura del Toro si scompone e lascia la scena allo specter di Deep, che si vanta di essere stato colui che ha ucciso Aldebaran un po' troppo presto. Niobe finisce cos\u00ec per essere il primo specter a manifestarsi al Santuario; ora il suo unico pensiero era quello di sbarazzarsi di un altro cavaliere d'oro. Questi utilizza nuovamente il \"Profumo Letale\" contro il cavaliere dell'Ariete che, sorpreso, non ha il tempo di schivare l'attacco e scompare tra le nubi. Niobe pensa dunque di essersi liberato anche del nuovo avversario, ma in men che non si dica, si ritrova faccia a faccia col \"Muro di cristallo\" di Mur che respinge l'attacco contro lo specter di Deep. Questo perch\u00e9 ha sentito il profumo dolciastro di Niobe nell'armatura del nemico. Mur si gira e si mette in direzione dell'uscita della casa del Toro, lasciandosi Niobe alle spalle. Lo specter gli chiede cosa stesse facendo e ottiene come risposta che Mur non combatte contro chi \u00e8 gi\u00e0 morto. Niobe non comprende le parole di Mur e quest'ultimo gli spiega che l'attacco di Aldebaran l'aveva colpito fin dall'inizio e che lui era gi\u00e0 morto, e il suo corpo era gi\u00e0 del tutto in pezzi. Lo Specter rimane incredulo alle parole di Mur, finch\u00e9 poco dopo il suo corpo esplode per effetto \"ritardato\" del Great Horn che il Toro aveva lanciato prima di morire.\nIn Lost Canvas, Niobe si reca al Santuario con le armate di Minosse, sebbene egli in realt\u00e0 appartenga a quelle di Rhadamante. Qui affronta il cavaliere dei Pesci Albafica, riuscendo prima a neutralizzare la sua distesa di rose velenose (cui \u00e8 immune grazie al suo profumo) con il proprio \"Profumo Letale\", facendole appassire. Tuttavia, essendo il veleno delle rose (con cui Albafica \u00e8 sempre a contatto) pi\u00f9 potente di quello del profumo di Niobe, questo non ha effetto sul Cavaliere dei Pesci che (dopo uno sfortunato tentativo d'attacco con le \"Rose di Fatale Incanto\", in originale \"Pirah\u1e45a Rose\"), lo uccide col Crimson Thorn iniettandogli direttamente nel corpo il proprio sangue venefico. Negli OAV di \"Lost Canvas\", la surplice di Niobe \u00e8 nera a differenza della serie di Hades del 2002 dove il colore \u00e8 verde scuro.\nIl colpo pi\u00f9 usato da Niobe \u00e8 il Profumo Letale (\"Deep Fragrance\" in originale) che consiste nel generare un profumo dolciastro e velenoso che penetra attraverso i pori della pelle, paralizzando i nervi dell'avversario fino a condurlo alla morte. Curiosamente il nome italiano di questo colpo \u00e8 la traduzione del suo secondo colpo segreto, nominato solo nelle schede tecniche del manga classico: il Dead Parfume.\nCube di Dullahan.\n \u00e8 uno Specter appartenente alle armate di Rhadamante, che appare sia nel manga classico di Saint Seiya che in \"Lost Canvas\". \u00c8 protetto dalla , mentre il suo simbolo \u00e8 il \"Dullahan\" o \"Durahan\", un cavaliere senza testa della mitologia irlandese. \u00c8 doppiato da Norihisa Mori nella versione giapponese e da Francesco Mei in quella italiana (\"Lost Canvas\").\nNella serie classica Cube ha un ruolo secondario. Viene mandato al Santuario per sorvegliare Gemini e gli altri Cavalieri resuscitati, ma insieme ad Ox e Miles viene colto di sorpresa ed ucciso proprio da Gemini, Capricorn e Aquarius; i tre ne indossano poi le Surplici, in modo da passare inosservati e di confondersi nel gruppo di Giganto, cosa facilitata dal fatto che le armature di Cube e dei suoi compagni coprono totalmente il corpo di chi le indossa. I loro corpi vengono poi trovati da Mur (nel manga, mentre nell'anime sono trovati da Pegasus, Sirio, Cristal ed Andromeda) lungo la scalinata che porta alla Quinta Casa.\nIn \"Lost Canvas\" Cube \u00e8 uno dei due sicari Specter inviati da Pandora al Santuario al fine di uccidere Tenma, ultimo legame umano di Ade; insieme a lui agisce Winber del Pipistrello.\nGrazie ai poteri di Winber i due riescono facilmente ad introdursi nel Santuario, facendo addormentare i presenti. La loro missione viene interrotta da Hasgard del Toro, che sfugge agli attacchi sonici dei due Specter distruggendosi i timpani. Dopo aver abbattuto Winber, Hasgard distrugge met\u00e0 della maschera di Cube, sconfiggendolo poi con il Titan's Nova, sebbene Cube fosse riuscito quasi ad ucciderlo col \"Death Message\".\nCome per quelle di molti altri Specter la Surplice di Cube nella versione animata di Lost Canvas \u00e8 di colore differente rispetto a quella apparsa nella serie di Hades, poich\u00e9 in quest'ultima \u00e8 di color verde scuro, il volto della maschera viola e gli occhi di quest'ultima rossi, mentre in Lost Canvas \u00e8 di un blu scuro tendente al viola.\nI suoi colpi sono:\nGiganto di Cyclopis.\n \u00e8 uno specter di Ade, appartenente all'armata di Rhadamante, il suo simbolo \u00e8 il ciclope e la sua stella \u00e8 quella della \"Terra Violenta\" (\"Chibo Sei\"). Nelle traduzioni italiane del manga viene chiamato \"Gigant\" (notare che \"Giganto\" altro non \u00e8 che la trasposizione in giapponese del nome \"gigant\" ossia \"gigante\"), mentre il nome del suo simbolo viene chiamato col nome inglese (Cyclopis). Fa anche un'apparizione in \"Lost Canvas\" dove per\u00f2 il suo nome non \u00e8 rivelato. \u00c8 doppiato da Hisao Egawa nella versione giapponese e da Riccardo Lombardo in quella italiana.\nAppare per la prima volta nella serie classica durante l'attacco degli Specter alle 12 Case, dove guida un gruppo incaricato da Rhadamante di controllare i Cavalieri riportati in vita. Al suo gruppo appartengono anche Raimi del Verme, Myu di Papillon, Niobe di Deep, Cube di Durahn, Miles dell'Elfo e Oxe di Gorgon.\nNella sua prima apparizione riesce a mettere in difficolt\u00e0 Mur dell'Ariete (e anche Pegasus nell'anime) grazie alla sua forza fisica, prima di lasciare il Cavaliere a Papillon, su esplicita richiesta del compagno.\nGrazie all'aiuto di Raimi (che tiene occupato Ioria) riesce ad attraversare indenne la quinta Casa, ma viene ucciso con il resto del suo gruppo da Virgo nella Casa della Vergine. Prima di morire Virgo gli chiede se abbia paura della morte, ma lo Specter risponde sostenendo che chi \u00e8 fedele ad Ade pu\u00f2 ottenere la vita eterna; all'affermazione del Cavaliere d'Oro, che in anni di meditazione e contatto col Buddha non ha mai sentito parlare di un uomo che avesse raggiunto l'immortalit\u00e0, capisce di essere stato ingannato.\nIn \"Lost Canvas\" Giganto appare all'inizio, dove viene sconfitto insieme ad un gruppo di suoi specter da Doko. Riappare poi successivamente mentre viene riportato in vita da Aron/Ade.\nI suoi colpi (Giant Hold e Big Hunkle) sono solo nominati nella scheda presente nel manga classico, ma mai mostrati.\nPapillon della Farfalla.\n \u00e8 uno Specter delle armate di Rhadamante dotato di enormi poteri ESP, protetto dalla e il suo simbolo \u00e8 la farfalla (in francese \"papillon\"). Indossa una surplice di color arancione acceso ed ha i capelli viola. \u00c8 doppiato da Atsushi Kisaichi nella versione giapponese e da Leonardo Graziano in quella italiana.\nIn Saint Seiya Next Dimension appare il suo predecessore del 18\u00b0secolo di nome 'Giulietta di Papilon' che ha poteri e aspetto simili a quelli del suo successore Myu.\nPapillon \u00e8 l'unico specter nel doppiaggio italiano della serie di Hades a non avere un nome proprio ma ad essere chiamato col nome del suo simbolo, mentre nelle traduzioni del manga \u00e8 stato adattato in \"Mi\" (prima edizione) e \"Myu\" (seconda edizione).\nInviato al Grande Tempio da Rhadamante insieme ad un gruppo di Specter, alla Quarta Casa del Cancro si scontra col Grande Mur, che come lui ha grandi poteri psicocinetici. Inizialmente si mostra sotto forma di essere amorfo, e attacca gli avversari con la psicocinesi e un gas-liquido velenoso, per poi trasformarsi in un insetto che intrappola Mur in un bozzolo di seta. Quando il Cavaliere d'oro si libera, egli scopre che anche Myu di Papillon si trova in un bozzolo, dal quale poi emerge mostrando la sua vera forma e la sua armatura alata. Grazie alle sue tecniche, ai suoi poteri mentali e alle metamorfosi dell'armatura, Papillon mette in seria difficolt\u00e0 il Cavaliere d'oro, ma alla fine viene bloccato dalla \"Trappola di cristallo\" e sconfitto dal colpo \"Onda di luce stellare\". Le sue farfalle per\u00f2 sopravviveranno e osserveranno l'esito delle battaglie, per poi riportare le informazioni raccolte a Rhadamante.\nNell'anime lo scontro \u00e8 simile, con la differenza che anche Pegasus \u00e8 presente, almeno fino alla battaglia finale di Papillon contro Mur, e viene anch'egli imprigionato nel bozzolo. Nell'anime \u00e8 assente lo scontro tra la psicocinesi di Mur e quella di Papillon, presente nel manga dove i due guerrieri per un po' si fronteggiano usando solo il loro potere psicocinetico, definito come davvero grande.\nA detta di Rhadamante i suoi poteri paranormali lo rendono uno degli Specter pi\u00f9 forti e, secondo il Giudice, Papillon avrebbe perfino le capacit\u00e0 di battere i cavalieri d'oro, tant'\u00e8 che anche Giganto (lo specter scelto come capo del gruppo) dimostra di avere rispetto (e timore) di lui.\nLa sua capacit\u00e0 di metamorfosi \u00e8 stata spiegata da Kurumada in un'intervista apparsa sulla rivista Home Sha, dove l'autore spiega che le Surplici hanno il potere di far mutare fisicamente coloro che le indossano, portando il corpo del portatore ad adeguarsi alla Surplice.\nI suoi colpi sono:\n(Le farfalle dello Spectre di Papilon inoltre possono essere usate da lui per spiare tutto ci\u00f2 che accade in luoghi lontani da lui e anche molto vasti, come visto nel 'manga classico di Saint Seiya' e nel suo sequel 'Next Dimension').\nRaimi del Verme.\n \u00e8 uno Specter che appartiene alle armate di Rhadamante, protetto dalla . Il suo nome pu\u00f2 essere traslitterato sia in \"Raimi\" che in \"Laimi\" (come viene chiamato nella traduzione italiana del manga classico) e la sua Surplice rappresenta un verme (\"Worm\" in originale). \u00c8 doppiato da Kazuya Nakai (serie di Hades) e Atsushi Imaruoka (\"Lost Canvas\") nella versione giapponese e da Luca Bottale (serie di Hades) e Maurizio Di Girolamo (\"Lost Canvas\") in quella italiana.\nRaimi appare per la prima volta nella serie classica, durante l'assalto degli Specter al Santuario dove scontra con Ioria del Leone per permettere ai suoi compagni di proseguire.\nll'inizio grazie alla sua tecnica segreta ed alla sua capacit\u00e0 di muoversi sottoterra riesce a mettere in difficolt\u00e0 il Cavaliere del Leone, ma poi viene facilmente sconfitto da quest'ultimo che lo uccide con la tecnica Lightning Plasma.\nNel manga di \"Lost Canvas\" si presenta solo come Worm, ma nell'anime quest'errore non \u00e8 presente.\nCaratterialmente Raimi \u00e8 molto violento e malvagio, difatti quando s'imbatte in Sasha e Tenma non esista ad attaccarli per prendere le loro teste a solo scopo di divertimento. La sua capacit\u00e0 di nascondersi sottoterra lo rende poi un avversario terribile e anche sleale, mentre fisicamente \u00e8 molto magro ed ha delle profonde occhiaie su un viso zombiesco. Nella serie di Hades la sua armatura \u00e8 rossiccia coi tentacoli violetti e gli occhi delle appendici arancioni, mentre negli OVA \"Lost Canvas\" \u00e8 blu tendente al nero e gli occhi sono blu elettrico. In \"Next Dimension\" lo specter di Worm \u00e8 identico come aspetto a Raimi del manga classico.\nIn Saint Seiya \"Next Dimension\" lo specter di Worm attacca alla quinta casa del Leone il gold saint di Leo Kaiser, \u00e8 lo immobilizza con la sua tecnica \"Worm's Bind\", ma questi si libera facilmente in breve e rapidamente ha la meglio, lasciandolo a terra ferito. Lo Specter chiede quindi al gold saint di Cancer DeathToll di intervenire in suo aiuto, ritenendolo un alleato, ma questi lo elimina con colpo, spezzandogli la spina dorsale.\nIn \"Lost Canvas\" Raimi \u00e8 uno dei primi Specter a comparire. In questa serie, Raimi riesce ad arrivare al Santuario passando sottoterra, per poter attraversare con calma la barriera di Atena. il suo obbiettivo \u00e8 prendere la testa della dea, in cui s'imbatter\u00e0 in sua insaputa.\nViene ucciso da Shion dell'Ariete con un solo colpo.\nI suoi colpi sono:\nZelos della Rana.\n \u00e8 lo specter appartenente alla Stella della , mentre il suo simbolo rappresenta una rana (in originale \"frog\", anche tradotto in \"rospo\") e nella serie di \"Hades\" \u00e8 di colore grigia. Visto la confusione che esiste in giapponese fra la \"R\" e la \"L\" il suo nome (che deriva dal dio greco dell'ardore) \u00e8 stato anche trascritto come \"Zellos\" o \"Zeros\", a seconda delle traduzioni. \u00c8 doppiato da Bin Shimada nella versione giapponese e da Claudio Moneta in quella italiana.\nSi tratta di un personaggio viscido come l'animale da cui prende il nome, e da cui riprende anche il gracidare e il modo di muoversi. Orribile d'aspetto, ha i denti sporgenti e la pelle piena di brufoli o pustole; ha carattere vigliacco, senza alcun senso dell'onore.\nSecondo la sua scheda tecnica ha un attacco chiamato \"Jumping smash\" che per\u00f2 non \u00e8 mai stato mostrato.\nAlla sua prima apparizione lo si vede come portaordini di Rhadamante, ma in realt\u00e0 l'unica persona a cui sembri dimostrare fedelt\u00e0 \u00e8 Pandora, in quanto di grado superiore rispetto a Rhadamante; non esita infatti a provocare pi\u00f9 volte il Generale per aver mandato alcuni Specter al Santuario senza il permesso della sacerdotessa.\nZelos \u00e8 un personaggio forte con i deboli e debole con i forti, difatti non si esime dal maltrattare chi \u00e8 pi\u00f9 debole di lui (come un Aquarius in fin di vita nel Castello di Ade), ma allo stesso tempo fa di tutto per accattivarsi le persone pi\u00f9 potenti, in modo da compensare la sua debolezza fisica. Viene ucciso da Cristal, il quale vendica cos\u00ec il suo maestro.\nIn \"Next Dimension\", lo Specter di Frog ha come nome M\u012byan, ed \u00e8 simile sia nell'aspetto che nel carattere a Zelos, appare pi\u00f9 volte al castello di Pandora.\nIn \"Lost Canvas\" dopo una breve apparizione dopo il risveglio di Ade, appare come assassino al servizio di Pandora ed il suo carattere viene ancora di pi\u00f9 accentuato: non solo non interviene in aiuto dei suoi compagni Cube e Wimber contro Hasgard, ma appena questi sono sconfitti esce allo scoperto pronto a prendere la testa di un inerme Tenma; viene fermato da Kagaho, fedele solo ad Ade e non a Pandora.\nIl suo colpo, Jumping Smash, \u00e8 nominato nella scheda presente nel manga classico, ma mai visto.\nSpecter terrestri minori.\nSoldati semplici Skeleton.\n(I soldati Skeleton sono i soldati dell'esercito di Hades, presenti nel manga/anime classico, Next Dimension, Episode G e Lost Canvas. Essi indossano Surplici minori (cio\u00e8 Surplici inferiori a quelle dei 108 Specter) che sono tutte uguali, \u00e8 possiedono come arma una falce. L'unico Skeleton di cui conosciamo il nome \u00e8 Marchino, personaggio della serie classica, che ha il compito di aiutante al palazzo del Giudizio all'Inferno, dove \u00e8 vietato proferire suoni, \u00e8 che viene ucciso per aver fatto troppo rumore dallo Specter Lune).\nAltri Specter.\nVi sono poi degli Specter di cui Kurumada ha poi rivelato le stelle d'appartenenza, tacendone per\u00f2 i nomi. Questi Specter sono quelli che hanno accompagnato Giganto al Santuario, che vengono sconfitti da Kanon tra il primo e il secondo cerchio dell'inferno, quelli che vengono sconfitti dai Cavalieri d'Oro usciti dal Cocito ed infine quelli sconfitti da Phoenix prima di raggiungere l'Elisio.\nLe stelle degli Specter apparsi al Santuario sono:\nNella valle tra primo e secondo cerchio abbiamo:\nAl Cocito abbiamo:\nInfine al Muro del Lamento:\nSpecter esclusivi di Lost Canvas.\nNota: la maggioranza degli Specter apparsi nelle serie \"Lost Canvas\" sono gi\u00e0 apparsi nella serie classica. Qui sono riportati solo quelli inediti in ordine d'apparizione.\nKageboshi.\n \u00e8 uno Specter apparso nel gaiden dedicato ad Asmita, appartenente alla \"Stella dell'Oppressione Terrestre\". Viene incaricato da Atavaka di vagare per il mondo sotterraneo, alla ricerca di anime che in qualche modo sono riuscite a mantenere la loro coscienza dopo la morte, in modo che possano essere reclutate nell'esercito di Ade come Skeletor. Ha un breve scontro con Asmita, quando questi salva una persona che stava per essere torturata dagli Skeletor. Dopo aver sconfitto questi ultimi, Kageb\u014dshi attacca Asmita, ma finisce per incorrere nella stessa sorte del suoi subordinati.\nIn linea con i temi buddisti del Gaiden di Asmita, la sua Surplice rappresenta un monaco buddista.\nLuco della Driade.\n \u00e8 uno Specter apparso nel gaiden dedicato ad Albafica, appartenente alla \"Stella dell'Ascensione Celeste\". \u00c8 il fratello minore di Lugonis, maestro di Albafica e precedente Cavaliere dei pesci. Vene sconfitto dallo stesso Albafica prima della riunione dei Cavalieri d'Oro.\nIn combattimento \u00e8 in grado di manipolare la vegetazione a suo vantaggio; in particolare, Luco basa i suoi poteri sul mughetto bianco, il quale \u00e8 capace di contrastare i veleni (curando coloro che ne sono contaminati), rendendo inefficaci le rose del Cavaliere della 12\u00aa casa; inoltre coloro che hanno subito la cura di Luco possono essere asserviti alle schiere di Ade, diventando Skeletor (se uomini) o le donne incappucciate (che in questo manga alternativo sono apparse al servizio di Pandora, Violate e come aiutanti di Lune nella trascrizione della storia umana). I suoi colpi sono Curse of Lily (blocca l'avversario con delle radici che spuntano da sotto i suoi piedi) e Land of Lily (attraverso un mugetto bianco Luco avvelena l'avversario).\nWimber del Pipistrello.\n \u00e8 uno degli assassini personali di Pandora, appartenente alla \"Stella del giudizio terrestre\" ed il suo simbolo \u00e8 un pipistrello (\"bat\" in originale). \u00c8 doppiato da T\u014dru Nara nella versione giapponese e da Luca Sbaragli in quella italiana.\nWimber viene introdotto come uno degli assassini di fiducia di Pandora, che viene mandato insieme a Cube dalla comandante dell'armata infernale al Santuario per uccidere Tenma.\nGiunti al Santuario, Wimber utilizza il suo attacco per sopire il cavaliere di Pegaso e gli altri abitanti, ma mentre stava per sferrare il colpo di grazia, viene fermato da Hasgard del Toro. Ha cos\u00ec luogo lo scontro tra lo Specter e il cavaliere d'oro, ma grazie ad un colpo suicida del Cavaliere viene eliminato insieme a Cube.\nIl suo attacco si chiama : Wimber utilizza una moltitudine di pipistrelli che volano nell'aria emettendo ultrasuoni in grado di attaccare direttamente il sistema nervoso del nemico, stordendolo e facendogli perdere i sensi.\nVeronica di Nasu.\n \u00e8 lo Spettro appartenente alla \"Stella della Ricerca Terrestre\", il suo simbolo \u00e8 una mosca, ma viene indicato col nome di \"nasu\", termine che nella religione zoroastriana indica ci\u00f2 che \u00e8 considerato impuro e negativo, in quanto nello zoroastrismo essa era considerata una creatura creata da Angra Maniyu, il dio del male. \u00c8 doppiata da Takehito Koyasu nella versione giapponese. e da Alessandro Capra nella versione italiana.\nMalgrado il suo nome, l'abito da suora privo di crocifisso e l'aspetto, Veronica \u00e8 un uomo che sembra per\u00f2 una donna (come dimostra la voce molto profonda scelta nell'anime per il personaggio).\nIn quanto custode della foresta da morte ha ricevuto dal dio Tanato parte dei suoi poteri rappresentati dalla stella nera che ha sulla fronte, uguale a quella del Dio, tra cui il controllo di zombie e delle varie creature che popolano la foresta ed un corpo praticamente immortale. Caratterialmente Veronica \u00e8 una persona spietata e vigliacca, poich\u00e9 lascia che siano gli esseri che manovra (zombie, le creature della foresta e mosche) a combattere al posto suo ed ama giocare con i sentimenti dei suoi nemici. Considera la putrefazione come un momento bello.\nViene ucciso da Manigoldo del Cancro, che scoperto il segreto del corpo immortale di Veronica, il Cavaliere d'Oro riesce a separare il corpo dello Spettro dalla sua anima, per poi bruciare quest'ultima con la \"Celeste fiamma dello Tsei-she-ke\".\nIl suo attacco, chiamato , consiste nel far marcire una larga porzione dell'ambiente circostante, che via via si espande sempre di pi\u00f9, facendo decomporre cos\u00ec anche i nemici.\nAltri.\nAtavaka.\n \u00e8 uno Specter presente del Gaiden di Lost Canvas dedicato ad Asmita. Tuttavia, egli non sembra essere un regolare Specter, in quanto non presenta mai la sua stella malefica (nonostante sia identificato come una stella terrestre) e non sembra soggetto all'autorit\u00e0 di Pandora. Si tratta di un illuminato che, in una vita precedente, raggiunse l'8\u00b0 senso prima della morte e quindi ebbe il potere di evitare di essere imprigionato nel regno dei morti e di reincarnarsi liberamente a propria scelta. Nella sua ultima vita \u00e8 rinato in un umano adatto a diventare Specter, con l'unico scopo di poter entrare da vivo nel regno dei morti tramite la Surplice e da li iniziare il suo piano: divorare tutte le anime che vi sono per accumulare pi\u00f9 potere degli dei stessi e sottometterli alla verit\u00e0 universale a cui \u00e8 giunto a consapevolezza con l'illuminazione. Durante la battaglia col Cavaliere della Vergine si rivela un avversario tale che nemmeno col comune \"Tenbu H\u014drin\" \u00e8 possibile sconfiggerlo, cos\u00ec Asmita ricorre a tutte le sue forze per compiere l'impossibile: privare Atavaka dell'8\u00b0 senso e obbligarlo forzatamente al ciclo delle reincarnazioni naturali.\nIl suo nome e l'aspetto della sua Surplice (una sorta di demone dotato di pi\u00f9 braccia) rimandano all'omonima figura di Atavaka, un demone della mitologia buddista responsabile dell'uccisione di innumerevoli bambini, divenuto poi, grazie proprio all'aiuto di Buddha, capo degli Yak\u1e63a e vassallo di Vai\u015brava\u1e47a.\nNote sui nomi.\nDa notare l'esistenza di due Specter con uguale simbolo, ossia Queen di Alraune e Fedor della Mandragora, dove l'autrice di \"Lost Canvas\" probabilmente si \u00e8 ispirata a due miti o aspetti differenti della suddetta figura. Per il colpo segreto di Fedor \"Strangle Shrill\", l'autrice si \u00e8 ispirata alla serie di Harry Potter di cui \u00e8 una grande fan.\nGi\u00e0 segnalato \u00e8 il caso delle controparti di Eaco e Minosse in \"Next Dimension\" scritto e disegnato da Masami Kurumada stesso pur mantenendo un'apparenza simile ai personaggi classici si chiamano Suikyo e Vermeer, considerati i loro nomi umani poich\u00e9 gli Specter si risvegliano in corpi di uomini diversi a seconda dell'epoca (il primo era anche un Cavaliere di Atena). Inoltre come omaggio a \"Next Dimension\" in \"Lost Canvas\" Suikyo era il nome che Eaco aveva prima di risvegliarsi come Specter.\nPer scelte autoriali la stella dello specter Cheshire \u00e8 la \"Chij\u016bsei\" (Stella della bestia terrestre) non facente parte dell'opera originale del Suikoden e nella serie originale di Kurumada essa \u00e8 la \"Tenjusei\" appartenente allo Specter Pharaon.\nUn'ultima nota, Kurumada ha creato i 108 Specter basandosi sui 108 mali dell'uomo della religione Buddista."}
{"id": "1083657", "revid": "599013", "url": "https://it.wikipedia.org/wiki?curid=1083657", "title": "Cnd", "text": ""}
{"id": "1083660", "revid": "36426", "url": "https://it.wikipedia.org/wiki?curid=1083660", "title": "Palazzo (edificio)", "text": ""}
{"id": "1083661", "revid": "599013", "url": "https://it.wikipedia.org/wiki?curid=1083661", "title": "Cnf", "text": ""}
{"id": "1083663", "revid": "983767", "url": "https://it.wikipedia.org/wiki?curid=1083663", "title": "M3 Grease Gun", "text": "Lo U.S. Submachine Gun, Caliber .45, M3 (nota anche come M3 Grease Gun ovvero ingrassatore per la somiglianza all'attrezzo) fu un mitra calibro .45 ACP/9 \u00d7 19 mm Parabellum adottato dallo United States Army il 12 dicembre 1942.\nIntesa come rimpiazzo per il mitra Thompson M1A1, la M3 e la sua evoluzione M3A1 cominciarono la sostituzione negli ultimi mesi del 1944 ma la scarsa produzione e i vari ritardi nell'applicare i cambiamenti richiesti fecero s\u00ec che l'arma venisse scarsamente impiegata durante la seconda guerra mondiale, trovando impiego invece nella guerra di Corea e nella guerra del Vietnam.\nStoria.\nNel 1941 la U.S. Army Ordnance Board not\u00f2 l'efficacia dei mitra impiegati in Europa, in particolar modo rimase colpita dal tedesco MP 40 dall'italiano Mab 38 e dallo Sten (la prima e l'ultima entrambe in 9 mm Parabellum) e decisero quindi di iniziare lo sviluppo di qualcosa di affine al mitra britannico nell'ottobre del 1942. L'Ordnance Department richiese all'esercito l'invio di una serie di requisiti per la nuova arma, ma ricevette invece due liste separate di requisiti dalla fanteria e dalla cavalleria per un'arma da spalla che potesse sparare sia in modalit\u00e0 semiautomatica che totalmente automatica camerata per le cartucce .45 ACP o .30 Carbine.\nLe due liste di requisiti vennero riviste e corrette all'Aberdeen Proving Ground. Si richiedeva un'arma interamente in metallo stampato (come d'altro canto lo erano l'MP 40 e lo Sten), camerata per il .45 ACP, progettata per una produzione economica e rapida, con selettore di fuoco a tre posizioni, un otturatore abbastanza pesante da garantire un rateo di fuoco inferiore ai 500 colpi al minuto e la capacit\u00e0 di piazzare il 90% dei colpi sparati in piedi in automatico su un bersaglio quadrato di 186\u00a0cm di lato a 50 m di distanza. La comparazione sarebbe stata con il gi\u00e0 esistente M1928A1 Thompson.\nGeorge Hyde della Inland Division (General Motors) fu incaricato di progettare l'arma, mentre Frederick Sampson (capo ingegnere alla Inland) sarebbe stato responsabile della messa a punto dei macchinari di produzione. I requisiti iniziali (per l'arma designata \"T15\") dell'8 ottobre 1942 furono modificate per rimuovere il fuoco semiautomatico e permettere l'installazione di un kit di conversione dal .45 ACP al 9\u00a0mm Parabellum. La nuova arma avrebbe assunto la designazione \"T20\".\nCinque prototipi della T20 in .45 ACP furono prodotti dalla General Motors per le prove. Nel primo test l'arma super\u00f2 la prova di precisione con un punteggio di 97/100. Nel test di resistenza l'arma spar\u00f2 5.000 proiettili (con bossolo in ottone) con solo due malfunzionamenti (mancata alimentazione da caricatore). Altri quattro rami delle forze armate testarono l'arma e tutti riportarono problemi di alimentazioni dovuti non all'arma ma al caricatore.\nIl T-20 fu definitivamente approvato dalla U.S. Ordnance per la produzione per la Guide Lamp (divisione della GM) nel dicembre 1942 con la denominazione \"U.S. Submachine Gun, Caliber .45, M3\". La Guide Lamp produsse 606.694 armi tra il 1943 e il 1945. Nonostante i problemi riscontrati con l'alimentazione dal caricatore, non furono apportate modifiche al design originale.\nLa produzione di armi in 9\u00a0mm ammonta a circa 1.000 unit\u00e0. Gli originali, identificabili dalla marcatura \"U.S. 9 mm S.M.G.\" sul fianco, furono consegnati all'OSS nel 1944. Altri arsenali produssero invece parti necessarie alla conversione dal .45 ACP al 9\u00a0mm ma in numeri molto limitati. Sebbene fossero previsti inizialmente 25.000 kit di conversione, l'ordine venne drasticamente ridotto a 500 esemplari nel dicembre 1943 e nonostante questo pochissimi kit furono effettivamente prodotti. I kit comprendevano una canna da 9\u00a0mm, un nuovo otturatore (con annesse molle di recupero) e un adattatore (prodotto in Gran Bretagna) da montare sull'arma per usare i caricatori dello Sten britannico. Dato che i sistemi di mira non venivano modificati nella conversione, l'arma in 9\u00a0mm sparava clamorosamente alto a 100 m, e nonostante questo il problema non venne reputato compromettente. Sempre l'OSS ordin\u00f2 anche 1.000 armi in calibro .45 dotate di silenziatore integrale (progettato dai Bell Laboratories). La Guide Lamp avrebbe prodotto le canne forate per le armi mentre la High Standard avrebbe prodotto le meccaniche dell'arma e si sarebbe occupata dell'assemblaggio.. Ad oggi, si stima che il silenziatore Bell avrebbe avuto un'efficacia pari all'80% di quella dello STEN Mk.II/S\nDato l'abbondante uso dello stampaggio, l'uso di rivetti e di saldatura a punti, la M3 non era facilmente riparabile sul campo, n\u00e9 venivano prodotte parti di ricambio, rendendo quindi l'arma \"de facto\" una \"usa e getta\". Nel 1944, tuttavia, una grave carenza nella produzione delle armi, spinse le fabbriche a produrre parti di ricambio per il campo in modo da sopperire alla mancanza di nuovi M3 e rendere utilizzabili armi danneggiate.\nSubito dopo l'introduzione in servizio attivo, cominciarono ad arrivare le prime lamentele sull'arma, in primis legate al mancato funzionamento della leva di armamento di alcune armi. Un'indagine approfondita rivel\u00f2 notevoli problemi progettuali nella leva di armamento, oltre a problemi minori legati alla deformazione dei mirini o alla ritenzione della canna in posizione. Il risultato fu l'introduzione di una serie di modifiche, tra cui una migliore tempratura del metallo dell'arma, un nuovo estrattore, migliori blocchi per la canna e rivetti di rinforzo inseriti proprio al di sotto delle mire dell'arma. Altre lamentele giunsero per il frequente rilascio accidentale del caricatore dell'arma o per la mancata ritenzione del calcio in posizione ritratta, e si decisero quindi altri due interventi al progetto dell'arma da applicare a partire dal 31 agosto 1944. I due cambiamenti comprendevano uno \"scudo\" attorno al rilascio del caricatore per proteggerlo da urti o pressioni involontarie e una barra tra le due aste del calcio retrattile per prevenirne lo scorrimento accidentale.\nNel dicembre 1944 le richieste di una semplificazione dell'arma portarono all'introduzione della variante \"M3A1\", di cui furono prodotti 15.469 esemplari prima della fine del conflitto.\nLa speranza originale era che l'M3 avrebbe gradualmente portato alla totale sostituzione del Thompson Submachine Gun, che sarebbe quindi stato ritirato dal servizio in prima linea. Tuttavia, a causa di ritardi imprevisti nell'inizio della produzione e delle continue richieste di miglioramento, l'arma non riusc\u00ec mai a soppiantare il Thompson che venne acquistato senza interruzioni fino al febbraio 1944. Durante la guerra furono assemblate un totale di 622.163 M3 (nelle due varianti), un numero abbastanza esiguo se si considera che esistevano invece 1.500.000 mitra Thompson, che quindi si trovava in un rapporto di 3:1 con il concorrente. Dopo la fine della guerra, trov\u00f2 maggiore impiego nella guerra di Corea ed in misura minore quella del Vietnam. Ufficialmente, il ritiro dal servizio per l'arma inizi\u00f2 nel 1959 ma i carristi continuarono ad usarla fino alla met\u00e0 degli anni '90 per la sua maneggevolezza.\nCaratteristiche.\nL'arma usava nella costruzione stampaggio e saldatura a punti per ridurre il numero di ore necessarie alla realizzazione. Solo canna, otturatore e gruppo di scatto dovevano essere realizzati con macchinari di precisione. Il castello era composto di due \"facce\" saldate assieme a formare un cilindro. Sul davanti si trova una ghiera zigrinata che mantiene la canna in posizione. La canna era forgiata a freddo e dotata di rigatura a quattro linee destrorse. Le due varianti dell'arma potevano montare un soppressore di fiamma, ma nessuno di questi accessori vide servizio nel conflitto mondiale. Un soppressore di fiamma fu alla fine prodotto per la Guerra di Corea e denominato Hider, Flash M9: si rivel\u00f2 apprezzato in combattimento, visto che i frequenti scontri notturni imposero la necessit\u00e0 di ridurre la fiammata dell'arma.\nNella parte posteriore troviamo un calcio a stampella retrattile (all'interno del castello). Le estremit\u00e0 del calcio erano lavorate in maniera da poter essere usate sia come astina di pulizia che come leva per rimuovere il blocco canna.\nLa leva di armamento della M3 si trovava sul lato destro dell'arma ed era composta da ben 9 parti. Quando la leva veniva azionata un braccio saliva fino ad agganciare l'otturatore per poi tirarlo indietro con il movimento del meccanismo.\nIl sistema di puntamento consisteva di un'apertura fissa tarata per le 100 iarde (91 m) e di un mirino a lama. Tutte le armi venivano testate per garantire alta precisione a 100 piedi (30 m). Puntando il mirino nella parte inferiore del bersaglio, il requisito era che ogni arma riuscisse a piazzare almeno 4 colpi su 5 all'interno del centro (76\u00a0mm di diametro).\nL'unica sicura dell'arma consisteva nel chiudere la copertura della finestra di espulsione, processo che avrebbe bloccato l'otturatore (sia chiuso che aperto) grazie a degli scavi nello stesso. L'arma non presenta una funzione per disabilitare il grilletto pertanto l'inserimento di un caricatore rende l'arma di fatto pronta a sparare. Dato lo scarso spessore delle lamine di acciaio usate, l'arma veniva facilmente danneggiata se fatta cadere con la copertura dell'otturatore aperta, causandone la piegatura. Una caduta su oggetti appuntiti e duri avrebbe potuto piegare il castello abbastanza da bloccare definitivamente l'otturatore.\nIl caricatore da 30 colpi dell'arma fu oggetto di critiche per tutta la vita dell'arma. Contrariamente al Thompson, la M3 si alimentava con un caricatore bifilare ma ad alimentazione singola, sul modello dello Sten inglese, che rendeva anche difficile il caricamento manuale rispetto ai caricatori bifilari tradizionali. Inoltre l'alimentatore dei caricatori aveva la tendenza a bloccarsi in caso di sporcizia o urti. Furono quindi distribuite delle protezioni in plastica per proteggere le parti pi\u00f9 fragili del caricatore.\nDettagli tecnici.\nLa M3 era camerata per la stessa munizione .45 usata nel Thompson, ma l'arma era pi\u00f9 semplice, economica e leggera, sebbene molto meno precisa (contrariamente alla credenza generale, convinzione generata anche da un filmato di addestramento prodotto dall'esercito statunitense).\nLa M3 era un'arma automatica, raffreddata ad aria, operata a rinculo ad otturatore aperto. Usando fogli di acciaio spessi 1,5\u00a0mm (0,06 pollici), il castello veniva realizzato in due met\u00e0 poi saldate assieme. L'arma presenta un percussore solidale all'otturatore, che veniva traforato longitudinalmente per l'inserimento di due molle di ritorno. Tale configurazione permetteva alte tolleranze nella lavorazione e una maggiore affidabilit\u00e0 in caso di ingresso di corpi estranei nel corpo dell'arma. L'estrattore \u00e8 a molla, compresso nella testa dell'otturatore, mentre l'eiettore si trova nel gruppo grilletto. La canna, come avveniva anche nello STEN inglese per risparmiare tempo, veniva forgiata a freddo.\nFunzionamento.\nIl ciclo di funzionamento dell'M3 seguiva queste fasi:\nIl basso rateo di fuoco dell'arma scaturisce da una combinazione di bassa pressione generata dalla cartuccia .45 ACP, un otturatore molto pesante e molle poco rigide.\nVarianti.\nM3A1.\nNel Dicembre 1944 fu introdotta una variante migliorata dell'arma, denominata M3A1, con un alto tasso di intercambiabilit\u00e0 con la vecchia M3. I miglioramenti proposti furono:\nCon i suoi 3,60\u00a0kg la M3A1 era pi\u00f9 leggera del precedente modello (3,70\u00a0kg), e il peso rimosso \u00e8 tutto attribuibile al meccanismo di caricamento. La M3A1 fu formalmente messa in produzione il 21 Dicembre 1944.\nIl nuovo modello risult\u00f2 pi\u00f9 affidabile, leggero e semplice da mantenere (il vecchio M3 prevedeva la rimozione della guardia grilletto e della leva di armamento prima di poter svitare la canna, mentre il nuovo M3A1 permetteva fin da subito la rimozione della stessa). Ad oggi, \u00e8 rimasto un solo kit di comversione per il 9\u00a0mm.\nPoich\u00e9 gi\u00e0 distribuiti in gran numero, si decise di mantenere il caricatore originale nonostante i problemi gi\u00e0 riconosciuti durante le prove. Nel tentativo di migliorarne l'affidabilit\u00e0, si produsse anche una copertura in plastica, denominata T2 per proteggere i caricatori da danneggiamento e dall'ingresso di corpi estranei. Negli anni '60 fu introdotto un rimpiazzo in neoprene che potesse essere rimosso pi\u00f9 facilmente e con meno rumore. Sfortunatamente, durante la Guerra del Vietnam ci si accorse che nel clima umido della giungla, il tappo in gomma favoriva la formazione di ruggine su caricatore, portando quindi alla corrosione delle munizioni caricate.\nInizialmente, le M3 che rientravano per riparazioni non venivano migliorate al nuovo standard, ma ci si assicurava solo che avessero il castello rinforzato e la protezione per il rilascio caricatore. Durante la Guerra di Corea, le M3 allora in servizio vennero riconvertite in M3A1 aggiungendo parti di nuova produzione. Durante la conversione, spesso veniva s\u00ec rimossa la leva di caricamento, ma tutto il meccanismo veniva lasciato all'interno dell'arma. In generale, la M3A1 venne vista come un miglioramento del precedente esemplare. Tuttavia continuarono a giungere rapporti di spari accidentali fino alla fine della Guerra di Corea. Gli incidenti erano spesso causati dalla caduta dell'arma su superfici abbastanza dura da causare l'apertura della finestra di espulsione (come gi\u00e0 detto, unico sistema di sicurezza dell'arma) e lo svincolamento dell'otturatore che arretrava ma non abbastanza da bloccarsi in apertura, e quindi tornava avanti e sparando il primo proiettile del caricatore.\nNel 1945 la Guide Lamp produsse 15.469 M3A1 prima che la produzione venisse interrotta a fine guerra. Durante la Guerra di Corea, la Ithaca Gun Co produsse altre 33.000 armi complete cos\u00ec come migliaia di altre parti per le riparazioni o ricostruzioni di preesistenti M3 e M3A1.\nP.A.M. 1 &amp; 2 (Argentina).\nNel 1954, una variante della M3A1 fu progettata dall'azienda argentina FMAP (\"F\u00e1brica Militar de Armas Port\u00e1tiles\") di Rosario e messa in produzione con la designazione P.A.M. 1 (\"Pistola Ametrelladora Modelo 1\"). Realizzata con acciaio sottile, la P.A.M. 1 era in poche parole una replica in scala 7:8 dell'arma americana in calibro 9\u00a0mm, risultando allo stesso tempo pi\u00f9 leggera e dotata di un rateo di fuoco pi\u00f9 alto. In servizio, l'arma argentina si rivel\u00f2 poco adatta agli usi intesi: il metallo sottile si scaldava troppo facilmente e il controllo in modalit\u00e0 automatica era problematico. In pi\u00f9, riuscire a sparare colpi singoli con l'arma si rivel\u00f2 impossibile a causa del rateo aumentato. I problemi riscontrati di colpi accidentali furono superati con l'introduzione di una sicura aggiuntiva, che entr\u00f2 in servizio nel nuovo modello P.A.M. 2 nel 1963. Chiamata colloquialmente \"La Engrasadora\" (equivalente dell'inglese \"Greasegun\"), 47.688 P.A.M. 1 e 2 furono prodotte tra il 1955 e il 1972 e un discreto numero di esse venne impiegato durante le operazioni militari nella Guerra delle Falkland nel 1982."}
{"id": "1083664", "revid": "599013", "url": "https://it.wikipedia.org/wiki?curid=1083664", "title": "Cnk", "text": ""}
{"id": "1083666", "revid": "599013", "url": "https://it.wikipedia.org/wiki?curid=1083666", "title": "Cnm", "text": ""}
{"id": "1083668", "revid": "599013", "url": "https://it.wikipedia.org/wiki?curid=1083668", "title": "Cns", "text": ""}
{"id": "1083670", "revid": "301156", "url": "https://it.wikipedia.org/wiki?curid=1083670", "title": "Cnu", "text": ""}
{"id": "1083671", "revid": "1305772", "url": "https://it.wikipedia.org/wiki?curid=1083671", "title": "Worms Armageddon", "text": "Worms Armageddon \u00e8 un videogioco strategico a turni in 2D sviluppato da Team17 Digital Ltd. e pubblicato da MicroProse Software, Inc. nel 1999-2000 per Dreamcast, Game Boy Color, Nintendo 64, PlayStation e Microsoft Windows. Fa parte della serie videoludica \"Worms\" ed \u00e8 il successore di \"Worms 2\".\nIl motore grafico \u00e8 lo stesso del predecessore, ma vengono introdotte nuove armi e attrezzature. Molte personalizzazioni di \"Worms 2\", come l'editor avanzato di schemi, sono state rimosse, al fine di ottenere un'interfaccia pi\u00f9 semplice ed intuitiva.\nInoltre \u00e8 stata modificata la fisica legata alla Corda Ninja, creando cos\u00ec innumerevoli possibilit\u00e0 d'utilizzo e dando origine a nuove modalit\u00e0 di gioco.\nPer la prima volta viene inserito un corposo comparto online chiamato \"WormNET\", che nei primi anni richiedeva la registrazione e suddivideva i giocatori in leghe e gradi.\nProblemi legati al furto digitale di identit\u00e0, costrinsero Team17 a eliminare tali funzioni dalla modalit\u00e0 in rete. In seguito, tramite aggiornamenti, il problema venne risolto e i gradi ripristinati.\nModalit\u00e0 di gioco.\nCome nei capitoli precedenti, l'obiettivo di base \u00e8 uccidere tutti i vermi (\"worms\") avversari. Ciascun giocatore ha a disposizione una squadra di vermi (che pu\u00f2 personalizzare sotto molti aspetti, tra cui nome, voce, bandiera, ecc.): vince il gioco la squadra di vermi che riesce a uccidere tutte le altre, rimanendo l'unica sul campo. Si pu\u00f2 giocare una campagna di 33 missioni predefinite per giocatore singolo, che possono avere obiettivi particolari e richiedere strategie particolari, missioni di allenamento, o partite singole.\nLe partite possono ospitare fino a 6 giocatori umani o controllati dal computer, che possono far parte di alleanze in qualunque combinazione, con un massimo di 8 vermi per team. Molti parametri di gioco sono impostabili selezionando uno schema tra quelli predefiniti o completamente personalizzati.\nOltre allo stile classico del gioco, definito deathmatch, vi sono anche alcune varianti. Tra queste, molte implicano l'uso della corda come requisito essenziale.\nLe sfide avvengono su mappe bidimensionali, che possono essere \"chiuse\" (ad esempio si tratta di caverne, e in questo caso gli attacchi aerei non sono utilizzabili) o \"aperte\". L'intero ambiente di gioco \u00e8 completamente distruttibile dalle armi e circondato dall'acqua, presente anche nella parte bassa dello schermo al di sotto del terreno: distruggendolo \u00e8 quindi possibile raggiungere l'acqua sottostante. Tale elemento \u00e8 letale per i vermi e, se vi cascano, affogano immediatamente. Ogni verme ha un certo numero iniziale di punti vita, che pu\u00f2 variare a seconda dello schema (il valore standard \u00e8 di 100) ed \u00e8 diminuito proporzionalmente ai danni provocati dalle armi o dalle cadute. Ogni giocatore al proprio turno pu\u00f2 muovere in tempo reale uno dei propri vermi e pu\u00f2 usufruire di un arsenale, anch'esso variabile a seconda dello schema in uso, che comprende le armi e gli strumenti in dotazione alla squadra. Si passa dalle semplici pistole, alle fantasiose pecore kamikaze imbottite di esplosivo. Durante la partita possono anche cadere delle casse (la percentuale di caduta \u00e8 a discrezione dell'utente), contenenti oggetti, punti vita aggiuntivi o abilit\u00e0 strategicamente utili.\nQuando un giocatore prevale su tutti gli altri vince un round. Ma se la conclusione di una partita non avviene entro un certo tempo (personalizzabile), viene provocata la \"Morte improvvisa\". Essa pu\u00f2 consistere in un graduale aumento del livello dell'acqua, una diminuzione della vita dei vermi o lo scatenarsi di un'arma particolarmente potente e distruttiva (come il Test nucleare indiano). Per assicurarsi la vittoria assoluta di un match, a seconda dello schema scelto pu\u00f2 essere necessario vincere pi\u00f9 di un round.\nCuriosit\u00e0.\nTeam17 annunci\u00f2 per scherzo anche una versione del gioco per lo ZX Spectrum, computer che era obsoleto gi\u00e0 da molto tempo, e alcuni servizi di news ci credettero."}
{"id": "1083673", "revid": "91213", "url": "https://it.wikipedia.org/wiki?curid=1083673", "title": "Verste", "text": ""}
{"id": "1083674", "revid": "599013", "url": "https://it.wikipedia.org/wiki?curid=1083674", "title": "Cnw", "text": ""}
{"id": "1083676", "revid": "842", "url": "https://it.wikipedia.org/wiki?curid=1083676", "title": "MicroProse Software, Inc.", "text": ""}
{"id": "1083677", "revid": "599013", "url": "https://it.wikipedia.org/wiki?curid=1083677", "title": "Coc", "text": ""}
{"id": "1083678", "revid": "486946", "url": "https://it.wikipedia.org/wiki?curid=1083678", "title": "Specter di Hades", "text": ""}
{"id": "1083680", "revid": "599013", "url": "https://it.wikipedia.org/wiki?curid=1083680", "title": "Cof", "text": ""}
{"id": "1083683", "revid": "599013", "url": "https://it.wikipedia.org/wiki?curid=1083683", "title": "Cok", "text": ""}
{"id": "1083685", "revid": "599013", "url": "https://it.wikipedia.org/wiki?curid=1083685", "title": "Cot", "text": ""}
{"id": "1083687", "revid": "599013", "url": "https://it.wikipedia.org/wiki?curid=1083687", "title": "Cph", "text": ""}
{"id": "1083689", "revid": "599013", "url": "https://it.wikipedia.org/wiki?curid=1083689", "title": "Cpq", "text": ""}
{"id": "1083692", "revid": "125067859", "url": "https://it.wikipedia.org/wiki?curid=1083692", "title": "Cpr", "text": ""}
{"id": "1083694", "revid": "599013", "url": "https://it.wikipedia.org/wiki?curid=1083694", "title": "Cpx", "text": ""}
{"id": "1083696", "revid": "599013", "url": "https://it.wikipedia.org/wiki?curid=1083696", "title": "Crd", "text": ""}
{"id": "1083698", "revid": "599013", "url": "https://it.wikipedia.org/wiki?curid=1083698", "title": "Crg", "text": ""}
{"id": "1083701", "revid": "599013", "url": "https://it.wikipedia.org/wiki?curid=1083701", "title": "Crs", "text": ""}
{"id": "1083703", "revid": "599013", "url": "https://it.wikipedia.org/wiki?curid=1083703", "title": "Crw", "text": ""}
{"id": "1083705", "revid": "599013", "url": "https://it.wikipedia.org/wiki?curid=1083705", "title": "Csg", "text": ""}
{"id": "1083707", "revid": "72811", "url": "https://it.wikipedia.org/wiki?curid=1083707", "title": "Maximum berserk", "text": ""}
{"id": "1083708", "revid": "599013", "url": "https://it.wikipedia.org/wiki?curid=1083708", "title": "Csx", "text": ""}
{"id": "1083711", "revid": "599013", "url": "https://it.wikipedia.org/wiki?curid=1083711", "title": "Ctb", "text": ""}
{"id": "1083713", "revid": "599013", "url": "https://it.wikipedia.org/wiki?curid=1083713", "title": "Ctg", "text": ""}
{"id": "1083714", "revid": "1100311", "url": "https://it.wikipedia.org/wiki?curid=1083714", "title": "Charlie Adam", "text": "Biografia.\nSuo padre Charlie \u00e8 stato anch'egli un calciatore ed \u00e8 morto nel 2012 a seguito di un suicidio.\nCaratteristiche tecniche.\nCentrocampista centrale, \u00e8 un buon tiratore dalla distanza ed \u00e8 molto abile nei calci piazzati.\nCarriera.\nClub.\nCentrocampista o esterno sinistro, Adam firm\u00f2 per il Glasgow Rangers a 15 anni dopo aver svolto le giovanili nel Dundee. Esord\u00ec nella prima squadra nel maggio 2004 e fin da allora \u00e8 stato usato saltuariamente, trovando una certa continuit\u00e0 di utilizzo sotto la conduzione tecnica di Paul Le Guen.\nPur rimanendo sotto contratto con il club di Glasgow, Adam ha giocato due stagioni consecutive in prestito, nel Ross County e successivamente nel St. Mirren. Tornato alla casa madre nel 2006 sotto il citato Le Guen, \u00e8 arrivato anche l'esordio europeo. Il 16 aprile 2007 \u00e8 stato votato miglior giovane dei Rangers.\nA febbraio 2009 firma in prestito per il Blackpool su un contratto di sei mesi con opzione per il riscatto; a fine stagione ottiene la promozione in Championship con la squadra. Il 6 luglio 2009 i Rangers lo cedettero a titolo definitivo al Blackpool, squadra di seconda serie inglese, per la cifra di , cifra record per il club inglese, e Adam firm\u00f2 un triennale con opzione di estensione di un ulteriore anno. Successivamente divent\u00f2 capitano della squadra e a fine stagione il Blackpool ritorn\u00f2 in Premier League vincendo la finale play-off a Wembley contro il Cardiff City, nella quale Adam realizz\u00f2 il gol dell'1-0 su calcio di punizione; la partit\u00e0 la vinse per 3-2 la squadra di Adam.\nIl 7 maggio 2011, durante la partita di Premier League tra Tottenham e Blackpool, ruppe la gamba a Gareth Bale a seguito di un pesante scontro. Nello stesso mese rinnova il suo contratto per un'altra stagione nonostante la retrocessione dalla massima serie inglese patita all'ultima giornata a causa di una sconfitta contro il Manchester United.\nNel mese di luglio 2011 passa al Liverpool per la cifra di 6,75 milioni di \u00a3 (pi\u00f9 bonus) e il giocatore firma un triennale. Gi\u00e0 in gennaio i \"Reds\" avevano tentato di acquistarlo. Segna il suo primo gol con la nuova maglia il 27 agosto 2011 contro il Bolton, venendo successivamente espulso per doppia ammonizione a White Hart Lane contro il Tottenham in una sconfitta. Il 27 gennaio 2012 solleva il suo primo e unico trofeo in maglia \"reds\", la Football League Cup, vinta ai rigori ancora contro il Cardiff City.\nIl 31 agosto 2012 viene acquistato dallo Stoke City per 6,2 milioni di \u20ac. Debutta il giorno successivo nella pareggio casalingo con il Wigan Athletic, e segna la sua prima rete con i \"potters\" il 10 novembre nella vittoria per 1-0 sul QPR. Il 4 aprile 2015 realizza una rete a Stamford Bridge contro il Chelsea beffando Courtois con un tiro da 67 metri (nuovo record in Premier League superando Xabi Alonso di un metro).\nIl 22 luglio 2019 diventa un giocatore del Reading.\nNazionale.\nVanta alcune presenze nella nazionale scozzese Under-21 e fu chiamato per la prima volta in prima squadra da Alex McLeish nel 2008 per gli impegni contro Austria e Far Oer. Ha quindi debuttato nella sfida di Vienna come sostituto al 67' minuto in una vittoria per 0-1.\nCon l'arrivo sulla panchina della nazionale di Craig Levein si afferma come titolare in nazionale. Segn\u00f2 la sua prima rete in una vittoria per 2-1 in amichevole sulla Danimarca all'Hampden Park il 10 agosto 2011.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2018\"."}
{"id": "1083717", "revid": "599013", "url": "https://it.wikipedia.org/wiki?curid=1083717", "title": "Ctl", "text": ""}
{"id": "1083720", "revid": "599013", "url": "https://it.wikipedia.org/wiki?curid=1083720", "title": "Cty", "text": ""}
{"id": "1083725", "revid": "599013", "url": "https://it.wikipedia.org/wiki?curid=1083725", "title": "Cuc", "text": ""}
{"id": "1083727", "revid": "599013", "url": "https://it.wikipedia.org/wiki?curid=1083727", "title": "Cue", "text": ""}
{"id": "1083729", "revid": "599013", "url": "https://it.wikipedia.org/wiki?curid=1083729", "title": "Cul", "text": ""}
{"id": "1083731", "revid": "599013", "url": "https://it.wikipedia.org/wiki?curid=1083731", "title": "Cur", "text": ""}
{"id": "1083733", "revid": "599013", "url": "https://it.wikipedia.org/wiki?curid=1083733", "title": "Cuu", "text": ""}
{"id": "1083734", "revid": "834", "url": "https://it.wikipedia.org/wiki?curid=1083734", "title": "Oti", "text": ""}
{"id": "1083736", "revid": "1305772", "url": "https://it.wikipedia.org/wiki?curid=1083736", "title": "CUZ", "text": ""}
{"id": "1083737", "revid": "623860", "url": "https://it.wikipedia.org/wiki?curid=1083737", "title": "Cuz", "text": "Il cuz \u00e8 una pietanza tipica lombarda originaria del territorio di Corteno Golgi in Val Camonica.\nLa pietanza \u00e8 uno spezzatino di carne di pecora matura (non di agnello), cotto nel proprio grasso. \u00c8 secondo alcuni la pietanza lombarda pi\u00f9 antica e forse avrebbe origini celtiche."}
{"id": "1083738", "revid": "599013", "url": "https://it.wikipedia.org/wiki?curid=1083738", "title": "Cvg", "text": ""}
{"id": "1083740", "revid": "599013", "url": "https://it.wikipedia.org/wiki?curid=1083740", "title": "Cvn", "text": ""}
{"id": "1083742", "revid": "599013", "url": "https://it.wikipedia.org/wiki?curid=1083742", "title": "Cvo", "text": ""}
{"id": "1083746", "revid": "599013", "url": "https://it.wikipedia.org/wiki?curid=1083746", "title": "Cvt", "text": ""}
{"id": "1083748", "revid": "767487", "url": "https://it.wikipedia.org/wiki?curid=1083748", "title": "The Chrysalis Years", "text": "The Chrysalis Years \u00e8 una compilation in tre cd che include tutti i cinque album che i Ramones hanno fatto con la Chrysalis Records: \"Brain Drain\", \"Mondo Bizarro\", \"Acid Eaters\", \"\u00a1Adios Amigos!\" e \"Loco Live\".\n\u00c8 stata pubblicata nel 2002."}
{"id": "1083749", "revid": "228587", "url": "https://it.wikipedia.org/wiki?curid=1083749", "title": "Cwa", "text": ""}
{"id": "1083751", "revid": "34392", "url": "https://it.wikipedia.org/wiki?curid=1083751", "title": "Cotswold Hills", "text": ""}
{"id": "1083752", "revid": "599013", "url": "https://it.wikipedia.org/wiki?curid=1083752", "title": "Cwb", "text": ""}
{"id": "1083754", "revid": "599013", "url": "https://it.wikipedia.org/wiki?curid=1083754", "title": "Cwi", "text": ""}
{"id": "1083756", "revid": "599013", "url": "https://it.wikipedia.org/wiki?curid=1083756", "title": "Cwl", "text": ""}
{"id": "1083759", "revid": "599013", "url": "https://it.wikipedia.org/wiki?curid=1083759", "title": "Cxh", "text": ""}
{"id": "1083761", "revid": "599013", "url": "https://it.wikipedia.org/wiki?curid=1083761", "title": "Cxj", "text": ""}
{"id": "1083763", "revid": "34119", "url": "https://it.wikipedia.org/wiki?curid=1083763", "title": "Joanna Virginia Caskey", "text": ""}
{"id": "1083764", "revid": "599013", "url": "https://it.wikipedia.org/wiki?curid=1083764", "title": "Cxl", "text": ""}
{"id": "1083767", "revid": "599013", "url": "https://it.wikipedia.org/wiki?curid=1083767", "title": "Cxo", "text": ""}
{"id": "1083769", "revid": "599013", "url": "https://it.wikipedia.org/wiki?curid=1083769", "title": "Cyb", "text": ""}
{"id": "1083771", "revid": "1305772", "url": "https://it.wikipedia.org/wiki?curid=1083771", "title": "Worms (videogioco 2007)", "text": "Worms \u00e8 un videogioco strategico a turni sviluppato dal Team17 e pubblicato da Microsoft Game Studios per Xbox Live. Il videogioco fa parte della serie di videogioco \"Worms\".\nDurante lo sviluppo il nome in codice era \"Worms HD\" ma infine Microsoft decise di rinominare il gioco semplicemente \"Worms\" (forse per evitare il fraintendimento che il gioco richiedesse necessariamente dispositivi ad alta definizione). La prima dimostrazione pubblica del gioco si ebbe al Consumer Electronics Show del 2007 e il videogioco fu messo in vendita il 7 marzo 2007 al costo di 800 Microsoft Points."}
{"id": "1083772", "revid": "1543377", "url": "https://it.wikipedia.org/wiki?curid=1083772", "title": "Campionato internazionale di scherma 1922", "text": "Il secondo Campionato internazionale di scherma si disput\u00f2 nel 1922 in due diverse localit\u00e0: a Parigi, in Francia, per la spada maschile e ad Ostenda, in Belgio, per la sciabola maschile."}
{"id": "1083773", "revid": "599013", "url": "https://it.wikipedia.org/wiki?curid=1083773", "title": "Cyi", "text": ""}
{"id": "1083776", "revid": "599013", "url": "https://it.wikipedia.org/wiki?curid=1083776", "title": "Cys", "text": ""}
{"id": "1083778", "revid": "339392", "url": "https://it.wikipedia.org/wiki?curid=1083778", "title": "St.poul", "text": ""}
{"id": "1083779", "revid": "599013", "url": "https://it.wikipedia.org/wiki?curid=1083779", "title": "Cyz", "text": ""}
{"id": "1083782", "revid": "599013", "url": "https://it.wikipedia.org/wiki?curid=1083782", "title": "Czf", "text": ""}
{"id": "1083784", "revid": "599013", "url": "https://it.wikipedia.org/wiki?curid=1083784", "title": "Czl", "text": ""}
{"id": "1083788", "revid": "599013", "url": "https://it.wikipedia.org/wiki?curid=1083788", "title": "Czm", "text": ""}
{"id": "1083791", "revid": "2208340", "url": "https://it.wikipedia.org/wiki?curid=1083791", "title": "Tokugawa Tsunayoshi", "text": "Figlio di Tokugawa Iemitsu e fratello minore di Tokugawa Ietsuna, fu il quinto sh\u014dgun dello shogunato Tokugawa.\nInfanzia e ascesa.\nTsunayoshi nacque da una delle concubine di Iemitsu, una figlia adottiva di Honjo Munemasa (originariamente sembra appartenesse a una famiglia di mercanti di Kyoto), e trascorse l'infanzia con lei nel castello di Edo. Si crede che fosse leggermente ritardato, a causa della stretta consanguineit\u00e0 della famiglia. Secondo Buya Shokudan, invece, \u00ab\"il figlio minore (Tsunayoshi) si distingueva per la sua precocit\u00e0 e per la sua vivacit\u00e0 sin da piccolo, e il padre, il terzo sh\u014dgun, Iemitsu, cominci\u00f2 a temere che potesse usurpare la posizione dei fratelli maggiori. Perci\u00f2 ordin\u00f2 che il ragazzo (Tsunayoshi) non fosse educato come un guerriero, come consueto per la sua posizione, ma come uno studioso\"\u00bb.\nNel 1651 Iemitsu mor\u00ec, quando Tsunayoshi aveva solo cinque anni, e Ietsuna divenne sh\u014dgun. Non si sa come Tsunayoshi trascorse questo periodo, ma non fu mai coinvolto negli affari dello shogunato.\nNel 1680 Ietsuna mor\u00ec senza lasciare eredi, e sorse il problema della successione. Sakai Tadakiyo, uno dei pi\u00f9 influenti consiglieri di Ietsuna, sugger\u00ec che lo shogunato passasse a un membro della famiglia imperiale, come gi\u00e0 era avvenuto nella stessa situazione nello shogunato Kamakura, ma la sua proposta venne bocciata dal clan Tokugawa. Hotta Masatoshi, un altro influente consigliere di Ietsuna, sugger\u00ec Tsunayoshi, e la proposta trov\u00f2 ampi consensi; Tsunayoshi divenne cos\u00ec sh\u014dgun nello stesso anno e concesse a Masatoshi il titolo di Tair\u014d (capo del R\u014dj\u016b e l'ufficio di pi\u00f9 alto grado nello shogunato dopo quello dello sh\u014dgun).\nShogunato.\nPoco dopo la sua ascesa diede prova di grande adesione al codice dei samurai ordinando ad un vassallo accusato di malgoverno di compiere seppuku e confiscando il suo feudo di 250.000 koku. Sin dagli inizi Tsunayoshi ebbe come unica consigliera sua madre, che prese il posto dei vari reggenti e consiglieri che avevano guidato l'azione del fratello.\nNel 1682 Tsunayoshi comand\u00f2 alle forze dell'ordine di vigilare sulla moralit\u00e0 della popolazione, e promulg\u00f2 leggi severe, che bandivano la prostituzione, impedivano alle case da t\u00e8 di assumere cameriere donne, e viet\u00f2 i tessuti rari e costosi (che continuarono a circolare nel contrabbando). Nello stesso anno cominci\u00f2 a tenere letture pubbliche di opere neoconfuciane, in particolare il \"Da Xue\" e lo \"Xiao Jing\"; alle letture, che presero cadenza annuale, chiamava tutti i daimy\u014d, e nel 1690 ne tenne una a Ky\u014dto davanti a shintoisti, buddhisti e emissari della corte dell'Imperatore Higashiyama.\nNel 1684, dopo l'assassinio di Masatoshi da parte di un cugino, diminu\u00ec l'autorit\u00e0 del posto di Tair\u014d.\nNel 1691, Engelbert Kaempfer prese parte all'ambasciata annuale inviata dagli olandesi in Giappone; viaggi\u00f2 da Nagasaki a \u014csaka, poi Ky\u014dto, e infine raggiunse Edo. Kaempfer racconta nei suoi scritti che nell'udienza con lo sh\u014dgun (posticipata a causa di un incendio scoppiato a Edo), Tsunayoshi e alcune dame di corte parlarono con i membri dell'ambasciata da dietro pannelli sottili, e lo sh\u014dgun chiese loro di parlare e cantare tra loro come se fossero da soli, in modo da poter osservare le abitudini degli occidentali. Al termine dell'udienza lo sh\u014dgun fece allestire una rappresentazione di teatro N\u014d, di cui era appassionato.\nA partire dal 1694, Tsunayoshi divenne ossessionato dal proteggere tutti gli esseri viventi; in particolare, essendo nato nell'anno del cane del calendario cinese, promulg\u00f2 lo , il primo di diversi editti a protezione dei cani, soprattutto di quelli randagi o malati. Si giunse al punto che un apprendista fu condannato a morte per aver ferito un cane. Nel 1695, si racconta che il numero di cani a Edo divenne un serio problema, e lo sh\u014dgun fu soprannominato ; alla fine dello stesso anno furono costruiti diversi canili nei sobborghi della citt\u00e0 capaci di ospitarne circa 50.000, e nei quali venivano ben nutriti con riso e pesce.\nDopo la morte della madre, il ruolo di consigliere di Tsunayoshi fu assunto da Yanagisawa Yoshiyasu.\nNel 1701 avvenne uno scontro tra daimy\u014d all'interno del castello di Edo; dei due contendenti, Asano Naganori venne condannato a morte, mentre Kira Yoshinaka non venne neanche formalmente accusato. Alcuni vassalli del clan Asano, noti come i Quarantasette R\u014dnin, lo vendicarono uccidendo Yoshinaka; la loro storia divenne leggendaria, e fu presa come spunto per diverse rappresentazioni teatrali, tra cui l'opera di bunraku dal titolo \"Kanadehon Chushingura\", scritta da Takeda Izumo nel 1748 e poi adattata in un'opera di kabuki ancora molto rappresentata.\nNel 1706, Edo fu colpita da un tifone, e l'anno seguente il Fuji erutt\u00f2. Tsunayoshi, che era gi\u00e0 malato, mor\u00ec tre giorni dopo il suo sessantatreesimo compleanno, e gli succedette suo nipote Ienobu, figlio di suo fratello Tsunashige e daimy\u014d di K\u014dfu."}
{"id": "1083792", "revid": "8303216", "url": "https://it.wikipedia.org/wiki?curid=1083792", "title": "Beavis and Butt-Head", "text": ""}
{"id": "1083793", "revid": "8303221", "url": "https://it.wikipedia.org/wiki?curid=1083793", "title": "Beavis &amp; Butt-head", "text": ""}
{"id": "1083794", "revid": "1543377", "url": "https://it.wikipedia.org/wiki?curid=1083794", "title": "Campionato internazionale di scherma 1923", "text": "Il terzo campionato internazionale di scherma si \u00e8 svolto nel 1923 a L'Aia, nei Paesi Bassi.\nSono stati assegnati 2 titoli maschili:"}
{"id": "1083795", "revid": "110157", "url": "https://it.wikipedia.org/wiki?curid=1083795", "title": "Jeff Lindsay", "text": "Vive in Florida con sua moglie, la scrittrice Hilary Hemingway, figlia di Leicester Hemingway e nipote di Ernest. Lindsay \u00e8 conosciuto soprattutto come autore della serie di romanzi incentrati sulla figura di Dexter Morgan. Molti dei suoi primi lavori sono stati scritti insieme a sua moglie. \"Time Blender\" \u00e8 stato scritto con Michael Dorn.\nIl primo romanzo della serie su Dexter Morgan, \"La mano sinistra di Dio\", \u00e8 stato nominato per il Mystery Writers of America's Edgar Award nella sezione Migliore Opera Prima. Tuttavia, la nomination \u00e8 stata ritirata quando si \u00e8 scoperto che Lindsay aveva pubblicato negli anni novanta molti romanzi con lo pseudonimo Jeffrey P. Lindsay; lo stesso libro ha comunque ricevuto nel 2005 il Premio Dilys.\nDal primo romanzo con Dexter Morgan protagonista, \"La mano sinistra di Dio\", \u00e8 stata tratta una serie televisiva, \"Dexter\", prodotta e trasmessa dal canale statunitense Showtime."}
{"id": "1083797", "revid": "8303243", "url": "https://it.wikipedia.org/wiki?curid=1083797", "title": "Beavis &amp; Butt-Head", "text": ""}
{"id": "1083798", "revid": "1924342", "url": "https://it.wikipedia.org/wiki?curid=1083798", "title": "Amy Winehouse", "text": "Amy Winehouse esordisce nel mondo della musica pubblicando, nel 2003, per l'etichetta discografica Island, l'album \"Frank\", che riscuote un buon successo di pubblico e critica. La decisa affermazione arriva nel 2007 con l'uscita del secondo album \"Back to Black\" che, trainato da singoli come \"Rehab\", \"Love Is a Losing Game\" e l'omonima traccia \"Back to Black\", scala le classifiche mondiali ottenendo un successo che merita alla musicista la vittoria di cinque Grammy Awards.\nSuccessivamente, l'artista fa spesso parlare di s\u00e9 per gravi problemi legati a droga, alcol e disordini alimentari, che causano progressivi ritardi alla realizzazione del suo terzo album, fino alla morte, avvenuta nella sua casa, a Londra. Winehouse \u00e8 ritenuta la precorritrice della nuova generazione del \"soul\" bianco, del quale \u00e8 una delle esponenti, seguita da Adele e Duffy.\nBiografia.\nInfanzia e adolescenza (1983-2002).\nAmy Jade Winehouse nasce il 14 settembre 1983 a Enfield, Middlesex, Inghilterra, un \"borough\" della Londra esterna, in una famiglia ebraica, da Mitch Winehouse (tassista) e Janis Seaton (farmacista). Cresce nel vicino quartiere di Southgate, dove frequenta la Ashmole School. All'et\u00e0 di dieci anni, fonda un gruppo rap amatoriale chiamato \"Sweet 'n' Sour \" che ella descrive come la versione \"bianca ed ebraica delle Salt-n-Pepa\". I genitori, entrambi nati nel 1950, divorziarono nel 1993, quando lei aveva 10 anni e il fratello Alex 14. A dodici anni, frequenta la Sylvia Young Theatre School, sobrio istituto con regole altrettanto severe, che Winehouse stentava a rispettare (per esempio, indossava gioielli seppur fosse vietato). Quando un insegnante comunic\u00f2 ai genitori l'imminente bocciatura della figlia, questi le cambiarono scuola. Frequent\u00f2 quindi la BRIT School a Selhurst, Croydon.\nIn quel periodo, si fora il naso da sola per mettersi un piercing e si fa alcuni tatuaggi\nCresce ascoltando diversi generi di musica (dalle Salt-n-Pepa a Sarah Vaughan) e riceve la sua prima chitarra a tredici anni. Nel 1999 la cantante entra alla National Youth Jazz Orchestra, nella quale canta per la prima volta come professionista. Nel 2002, dopo che il suo amico e cantante \"soul\" Tyler James manda una sua demo a un \"talent scout\", Winehouse firma con l'etichetta discografica Island/Universal.\n\"Frank\" e primi anni (2003-2005).\nIl suo album di esordio, \"Frank\", viene pubblicato il 20 ottobre 2003, prodotto principalmente da Salaam Remi. L'album \u00e8 caratterizzato da molte superficiali influenze jazz e, salvo due \"cover\", ogni canzone \u00e8 scritta (anche se non interamente) da Winehouse. L'album riceve molteplici critiche positive. e la sua voce viene paragonata a quella di Sarah Vaughan e Macy Gray.\nAncora nel 2003, la cantante fa il suo esordio in tv alla trasmissione \"Later... with Jools Holland\", cantando \"Stronger Than Me\" e \"Take the Box\". L'album si piazza ad alti livelli nelle classifiche britanniche quando nel 2004 viene nominato ai BRIT Awards nelle categorie British Female Solo Artist e British Urban Act. Riceve due dischi di platino e vende in totale 1 milione e mezzo di copie. In seguito, ancora nel 2004, vince l'Ivor Novello Award come \"Best Contemporary Song\" con il suo primo singolo \"Stronger Than Me\". \"Frank\" figura anche nella lista del Mercury Prize.\nIn questo periodo, Winehouse scrive una canzone per il cantante Tyler James, intitolata \"Long Day\", e contenuta nell'album di esordio di quest'ultimo (\"The Unlikely Lady\"). Dopo la pubblicazione, la cantante commenta di sentirsi \u00absoltanto per l'80% dietro l'album\u00bb (\"Frank\") a causa dell'inclusione da parte della casa discografica di alcune canzoni che non le sono piaciute. Dopo la pubblicazione del suo secondo album afferma: \u00abnon riesco neanche pi\u00f9 ad ascoltarlo, \"Frank\". Anzi, non sono mai riuscita ad ascoltarlo. Suonarlo dal vivo mi piace, ma ascoltarlo \u00e8 un'altra cosa\u00bb.\n\"Back to Black\" e il successo mondiale (2006-2008).\nIl 27 ottobre 2006, viene pubblicato a livello mondiale l'album \"Back to Black\", che in Inghilterra arriva alla vetta della Official Albums Chart in pochissime settimane. Negli USA l'album raggiunge la posizione numero 7 ed \u00e8 un esordio molto alto per un disco di una cantante inglese nella Billboard 200.\nIl singolo apripista, che anticipa l'uscita dell'album, \u00e8 \"Rehab\", pubblicato il 23 ottobre 2006, che diviene un tormentone mondiale. Questa canzone parla del suo rifiuto di disintossicarsi dall'alcol. &lt;br&gt;\nIl secondo singolo a essere estratto dall'album \u00e8 \"You Know I'm No Good\", uscito l'8 gennaio 2007, che non raggiunger\u00e0 la prima posizione della classifica pur ricevendo un giudizio favorevole dalla critica. Il terzo singolo \u00e8 la \"title track\" dell'album che si intitola \"Back to Black\" e che viene pubblicato il 30 aprile 2007 riscuotendo il successo che aveva avuto \"Rehab\", tanto da portare Winehouse alla vittoria della categoria \"Artist Choice\" presente negli MTV Europe Music Awards 2007, tenuti a Monaco di Baviera il 1\u00ba novembre 2007. Il quarto singolo a essere stato pubblicato, il 13 agosto 2007, \u00e8 \"Tears Dry on Their Own\" che viene trasmesso con regolarit\u00e0 nelle radio ma non riscuote la popolarit\u00e0 di \"Rehab\" o \"Back to Black\".\nIl quinto singolo pubblicato il 10 dicembre 2007 \u00e8 \"Love Is a Losing Game\". Considerata una delle sue canzoni migliori, ha vinto il premio Ivor Novello 2008 nella categoria miglior canzone ed \u00e8 stata sottoposta come testo d'esame a Cambridge, in paragone con poemi di Sir Walter Raleigh.\nIl 10 febbraio 2008 Winehouse vince cinque Grammy Award: tre per la canzone \"Rehab\" nelle categorie \"Record of the Year\", \"Song of the Year\" e \"Best Female Pop Vocal Performance\", uno nella categoria \"Best New Artist\" e uno per l'album \"Back to Black\" nella categoria \"Best Pop Vocal Album\".\nLa cantante si aggiudica cos\u00ec tre dei quattro premi pi\u00f9 importanti e si allinea alle altre quattro cantanti che hanno ottenuto un numero cos\u00ec elevato di riconoscimenti in un solo anno: Lauryn Hill, Alicia Keys, Norah Jones e Beyonc\u00e9.\nIl sesto e ultimo singolo estratto da \"Back to Black\" sar\u00e0 \"Just Friends\".\nDopo \"Back to Black\" (2008-2010).\nA Lisbona, il 30 maggio 2008, Amy Winehouse partecipa a Rock in Rio, ma si presenta sul palco rauca e con la voce rotta: la cantante si giustifica del suo stato dicendo che ha avuto alcuni problemi respiratori.\nIl 27 giugno 2008, due giorni dopo l'uscita da una clinica nella quale era entrata per un enfisema polmonare, canta di fronte a oltre 46\u00a0000 spettatori giunti a Hyde Park a Londra per festeggiare i 90 anni di Nelson Mandela, insieme con numerosi altri artisti, quali Annie Lennox, i Simple Minds, Joan Baez, Queen + Paul Rodgers e Zucchero Fornaciari.\nAncora nel 2008, esce una versione \"deluxe\" del suo primo album in studio, \"Frank\", che continua a ricevere critiche positive. \nDopo le vicende inerenti alla sua salute, affrontate all'inizio dell'estate 2008, Amy Winehouse rimane in cura per poter tornare a casa dei suoi genitori. Alcune foto che la ritraggono dopo il ricovero la mostrano decisamente migliorata rispetto a poche settimane prima.\nNello stesso periodo proseguono i lavori per il nuovo album e intorno alla met\u00e0 dell'agosto 2008 il padre della cantante dichiara: \"Molto materiale \u00e8 pronto per il nuovo album e lei sta provvedendo alla sua riabilitazione per consentirne l'uscita sul mercato\".\nL'8 ottobre si esibisce al CityBurlesque, un bar di Londra, mostrandosi sobria al pubblico ed eseguendo due \"cover\": \"Fly Me to the Moon\" e \"Embraceable You\". Nel novembre 2010 la cantante annuncia un suo ritorno sulle scene musicali, con concerti previsti in Brasile, Italia, Serbia, Turchia e Romania. Il 2 novembre 2010 viene pubblicato un brano della Winehouse in collaborazione con Quincy Jones intitolato \"It's My Party\", contenuto in \"Soul Bossa Nostra,\" album di quest'ultimo.\n\"Lioness: Hidden Treasures\" e \"At The BBC\": il successo postumo (2011 - 2016).\nLa morte della cantante \u00e8 sopraggiunta prima dell'uscita del suo terzo disco, pubblicato postumo soltanto il 5 dicembre 2011 dalla Universal. Il disco contiene, oltre a brani inediti, anche demo di vecchia data che non erano mai stati pubblicati prima. Le produzioni sono del gi\u00e0 citato Salaam Remi e di Mark Ronson. Prima della pubblicazione dell'album, il 5 dicembre 2011 venne pubblicato, attraverso il canale YouTube della cantante, un video intitolato \"Amy Winehouse - Hidden Treasures Story\", nel quale i produttori descrivono l'album.\nLa produzione dell'album \u00e8 frutto della collaborazione tra Salaam Remi e Mark Ronson, con il consenso della famiglia Winehouse. I due hanno lavorato insieme per ascoltare di nuovo migliaia di ore della voce di Winehouse. Salaam Remi, commentando il progetto, ha detto: \nAnticipato dal singolo \"Our Day Will Come\", il disco ha ottenuto un ottimo successo di vendite, raggiungendo la vetta di diverse classifiche come quelle di Svizzera, Austria, Paesi Bassi, Portogallo e Regno Unito. Inoltre, il disco si \u00e8 classificato con un ottimo punteggio all'interno delle classifiche di fine anno di Germania, Regno Unito e Paesi Bassi.\nDurante marzo 2012, viene pubblicato per il mercato francese l'EP \"Rehab\", in formato disco in vinile. L'8 maggio 2012 viene pubblicato un album in memoria della cantante intitolato \"Amy's Jukebox. The Music That Inspired Amy Winehouse\", che racchiude al suo interno canzoni di Frank Sinatra e di altri cantanti jazz; successivamente \u00e8 stato confermato che tutti gli incassi saranno devoluti alla \"Amy Winehouse Foundation\". A settembre viene pubblicato un altro singolo, \"Cherry Wine\", in collaborazione con il \"rapper\" e amico Nas, e contenuto nel decimo album di quest'ultimo, \"Life Is Good\".\nDurante il 2012, Winehouse viene classificata al numero 26 su VH1\u00a0100 nella categoria Greatest Women In Music. Il 21 settembre 2012 viene annunciato sul canale Facebook della cantante l'uscita di un album \"live\" (il secondo della cantante) intitolato \"Amy Winehouse at The BBC\", che \u00e8 stato pubblicato il 12 novembre dello stesso anno. Successivamente \u00e8 stata annunciata l'uscita di un \"boxset\" composto da quattro dischi, \"Amy Winehouse at The BBC\", uscito il 19 novembre 2012. Sempre il 21 settembre viene pubblicato un video promozionale del \"boxset\" su YouTube.\nIn questo periodo, dopo che a luglio 2012 Mitch Winehouse aveva dichiarato che probabilmente ci sarebbero stati uno o due altri album postumi vengono riconfermate vecchie voci sul nuovo album della cantante: secondo il \"Daily Telegraph\" fra tali voci quella per cui sarebbe disponibile molto materiale in formato demo e anche un duetto con il \"rapper\" Cee Lo Green, che a quanto pare sarebbe stato registrato nell'isola di Santa Lucia.\nAlla fine del 2012 la cantante riceve una \"nomination\" ai Grammy Award nella categoria Best Rap/Sung Collaboration.\nA gennaio 2013 Amy Winehouse riceve una nomination ai BRIT Awards 2013, nella categoria British Female Solo Artist. La sua \u00e8 la prima nomination postuma nella storia dei Brit.\nIl 14 gennaio 2016 riceve la seconda nomination postuma ai BRIT Awards 2016 nella categoria British Female Solo Artist per la colonna sonora del documentario \"Amy\", diretto da Asif Kapadia.\nVita privata.\nLa cantante tra la pubblicazione del primo e del secondo album perde quattro taglie e dichiara alla stampa britannica, interessata al fatto, che \u00e8 stato a causa dei commenti che facevano sul suo peso.\nNell'ottobre 2006, la cantante ammette di aver sofferto di disordini alimentari: \"un po' di anoressia, un po' di bulimia. Non sono del tutto a posto ma credo che nessuna donna lo sia\".\nNei mesi seguenti \u00e8 presente sui \"tabloid\" britannici per problemi legati all'alcool, tra cui un'esibizione in stato di ubriachezza al \"The Charlotte Church Show\", e l'interruzione del discorso del \"leader\" degli U2, Bono, durante un intervento di ringraziamento ai \"Q Awards\". Le vengono chieste opinioni sulla violenza e l'alcool e risponde \u00abmi diverto molto certe notti ma poi esagero e rovino la serata col mio ragazzo. Sono veramente un'ubriacona\u00bb. Il 16 novembre 2006 appare al \"Never Mind The Buzzcocks\" visibilmente alterata e fa commenti sul presentatore Simon Amstell.\nIl 14 febbraio 2007, agli Elle Style Awards, la cantante viene vista con tagli e cicatrici su di un braccio; il portavoce della Winehouse ne attribuisce la causa a una caduta per strada. Le speculazioni sui problemi con l'alcool continuano quando vengono pubblicate foto che la ritraggono al reparto alcolici di un supermercato locale e in un \"pub\" a Camden Town con il comico Noel Fielding e il presentatore Alex Zane.\nNell'aprile 2007 il quotidiano \"The Sun\" pubblica la notizia del fidanzamento della cantante con Blake Fielder-Civil. I due si sposano il 18 maggio 2007, a Miami Beach in Florida. Il 1\u00ba novembre 2007, in occasione degli MTV Europe Music Awards, per due volte la cantante inglese sale sul palco in apparente stato confusionale: al ritiro del premio Artist Choice Award, consegnatole da Michael Stipe e non pronuncia il tradizionale discorso di ringraziamento ai \"fan\", mostrandosi invece immobile e spaesata; poco dopo, chiamata a esibirsi, canta con qualche difficolt\u00e0.\nIl 21 gennaio 2008 comincia a circolare un video dove la cantante fuma \"crack\" e ammette di avere preso \u00absei valium per calmarsi\u00bb. Lo \"scoop\" \u00e8 del giornale \"The Sun\". Il video ha cominciato a girare su YouTube e sulle altre piattaforme di condivisione video. &lt;br&gt;\n&lt;br&gt;\nA gennaio 2009, la Winehouse torna a far parlare di s\u00e9 dopo il salvataggio in mare di Louise Williams, una donna di 39 anni che stava partecipando a una lezione di vela sulle coste dell'isola di Saint Lucia, localit\u00e0 nella quale la cantante era in vacanza. Dopo che un'onda ha travolto la donna, facendola cadere dalla barca, la Winehouse si \u00e8 immediatamente buttata in acqua saltando da una piccola scogliera per andarle in soccorso. Successivamente portata a riva, la Williams non ha riportato gravi conseguenze.\nIl 6 agosto 2009 \u00e8 stato ufficializzato il divorzio dal marito. Il 16 novembre 2009 \u00e8 ricorsa alla chirurgia estetica per aumentarsi di una taglia il seno.\nIl chitarrista dei Rolling Stones Keith Richards ha rivolto consigli alla Winehouse e a Pete Doherty perch\u00e9 smettessero di drogarsi nell'ottobre 2010, dopo aver gi\u00e0 (nel marzo 2008) detto a Winehouse di non permettere che la droga stroncasse la sua vita e la sua carriera. Nel 2010, dopo che il produttore Mark Ronson in una trasmissione televisiva ha affermato che era stato lui a preparare le demo di \"Back to Black\" e \"Rehab\" la cantante, particolarmente infastidita dal commento, scrive su \"Twitter\": \u00abRonson, tu per me sei morto. Ho scritto un album e tu ti sei preso met\u00e0 dei crediti, fatti una carriera..\u00bb. Successivamente il produttore si scusa con la cantante di quanto detto, ma la cantante replica che non vuole pi\u00f9 collaborare con lui. Nel 2010, Winehouse fa domanda per l'adozione di una bambina caraibica. La richiesta viene accolta, ma la bambina non andr\u00e0 mai a vivere con Winehouse poich\u00e9 il periodo in cui si doveva trasferire coincide con quello nel quale Winehouse viene trovata senza vita.\nIl 18 giugno 2011, in occasione dell'apertura del nuovo \"tour\" europeo annuale, canta visibilmente ubriaca davanti al pubblico di Belgrado (Serbia). A seguito di quest'ultima esibizione vengono cancellati due appuntamenti europei ma poco tempo dopo verr\u00e0 annullato l'intero \"tour\" europeo. A seguito della \"performance\", Winehouse, accusa le guardie del corpo di averla costretta a salire sul palco e di averle impedito di scendere.\nIn questo periodo Winehouse viene denunciata dalla nuova compagna dell'ex marito Blake Fielder-Civil, Sarah Aspin, per \"stalking\" nei confronti di Blake. Aspin ha conosciuto Fielder-Civil in riabilitazione nel 2009, i due hanno avuto dei figli, ma la donna si \u00e8 sempre dichiarata preoccupata che il compagno non riuscisse a dimenticare la Winehouse. Il 20 luglio 2011, tre giorni prima della sua morte, Amy Winehouse appare all'iTunes Festival di Londra durante l'esibizione con Dionne Bromfield: questa \u00e8 la sua ultima apparizione in pubblico.\nLa morte.\nAlle 15:53 del 23 luglio 2011, Amy Winehouse viene trovata morta nel letto di casa sua al numero 30 di Camden Square. Il personale sanitario delle due ambulanze che accorse immediatamente sul posto non pot\u00e9 che constatarne il decesso: l'autopsia eseguita il 25 luglio non chiariva le cause della morte. Dopo ulteriori esami tossicologici e istologici, il 24 agosto 2011 un portavoce della famiglia rende noto che \u00abLe analisi non hanno rilevato tracce di sostanze stupefacenti, solo tracce di alcol, ma non in misura tale da poter stabilire se e fino a che punto l'alcol abbia influito sulla sua morte\u00bb.\nSubito dopo la notizia, migliaia sono i messaggi di cordoglio da parte dei \"fan\" della cantante lasciati nei vari \"social network\" e davanti alla sua casa. Il cantante jazz Tony Bennett ha dichiarato: \u00abEra in difficolt\u00e0 in quel momento perch\u00e9 aveva un paio di impegni, e lei non riusciva a tenere il passo. Ma ci\u00f2 di cui la gente non si rendeva conto in quel momento \u00e8 che lei sapeva, sapeva che era in un sacco di guai, che non stava vivendo. E non era la droga. Era alcool verso la fine [...] \u00e8 stata una cosa triste perch\u00e9 lei era l'unica cantante che cantava davvero, quello che io chiamo il \"modo giusto\", perch\u00e9 era una grande cantante jazz... Era davvero una grande cantante jazz, una cantante jazz vera...\u00bb\nLe esequie sono state celebrate il 26 luglio con rito ebraico al Golders Green Crematorium, situato a nord di Londra. Le ceneri, unite a quelle della nonna Cynthia, morta di cancro polmonare nel 2006 e adorata dalla cantante, sono state disperse in seguito allo Edgwarebury Jewish Cemetery, il cimitero ebraico situato a Edgware, nel quartiere di Barnet, alla presenza di genitori, parenti, amici, del produttore e cantante Mark Ronson e della cantante Kelly Osbourne.\nIl 27 ottobre 2011 sono stati resi noti gli esiti degli esami tossicologici, che hanno rivelato la presenza di alcol nel sangue cinque volte superiore al limite consentito per la guida. Viene reso noto che la morte \u00e8 stata causata da uno \"shock\" chiamato \"stop and go\", ovvero dall'assunzione di una massiccia dose di alcol dopo un lungo periodo di astinenza.\nAmy Winehouse, morta a 27 anni, \u00e8 andata ad aggiungersi a quella cerchia di artisti colpiti dalla cosiddetta \"maledizione del 27\", in quanto deceduti proprio a quell'et\u00e0.\nControversie e indagini successive sulla morte.\nAndrew Scott Reid ha ammesso l'irregolarit\u00e0 della sua azione: \"A novembre \u00e8 divenuto chiaro che ho fatto un errore nel processo di nomina. Sebbene confidi nel fatto che le inchieste siano state fatte correttamente, mi scuso se ci\u00f2 pu\u00f2 aver provocato preoccupazioni\".\nIl padre della cantante, Mitch Winehouse, ha scritto tramite \"Twitter\" che far\u00e0 ogni sforzo immaginabile per trovare la verit\u00e0 sulla faccenda.\nUn altro incidente relativo alle indagini \u00e8 lo smarrimento di alcuni documenti relativi alle cause del decesso. La polizia londinese ha inviato alcuni documenti a un indirizzo sbagliato.\nUn portavoce di Scotland Yard ha commentato l'evento dicendo che: \"La polizia \u00e8 stata informata che del materiale relativo a un'inchiesta potrebbe essere stato consegnato a un indirizzo non corretto. Al momento sono in atto indagini per stabilire le circostanze di questa faccenda\".\nL'8 gennaio 2013 viene detto che la cantante probabilmente \u00e8 morta per un'intossicazione da alcol che le ha bloccato la respirazione. La dottoressa Shirley Radcliffe, incaricata di indagare sul caso Winehouse, ha detto: \"\u00c8 stato un atto volontario che ha avuto una svolta inaspettata, non era nelle sue intenzioni il suicidio.\"\nIl 25 giugno successivo, il fratello di Amy Winehouse dichiara che la cantante non \u00e8 morta per via dell'alcol ma perch\u00e9 soffriva di bulimia fin dall'adolescenza. Infatti viene ribadito che l'ipotesi formulata a gennaio dello stesso anno rimane solamente un'ipotesi, niente di pi\u00f9.\nEventi successivi alla sua morte.\nNel giorno del primo anniversario della morte di Amy Winehouse, l'ex marito Blake Fielder-Civil trova delle lettere e degli SMS spediti dalla cantante prima della sua morte. Poche ore dopo, Blake viene ricoverato per aver tentato il suicidio con un cocktail di farmaci. Successivamente esce dal coma. Gi\u00e0 nel 2008, Fielder-Civil aveva dichiarato \u00abHo portato mia moglie gi\u00f9 per una strada che non avrebbe mai dovuto percorrere\u00bb.\nIl 21 settembre 2012, le ceneri di Amy Winehouse, unite a quelle della nonna Cynthia, sono state disperse all'Edgwarebury Jewish Cemetery. Nel cimitero \u00e8 stato eretto un sepolcro di marmo nero, con scritte in color rosa, che reca il suo nome e quello della nonna; in basso \u00e8 raffigurato un libro dove sono incisi, tra gli altri, il nome di Tyler James, Salaam Remi, quello di Mark Ronson e quello di Dionne Bromfield.\nSuccessivamente Blake Fielder-Civil viene fotografato nel cimitero mentre depone dei fiori sulla tomba della cantante. Il padre di Blake all'inizio di ottobre aveva dichiarato: \"Blake non ha ancora elaborato il lutto; non c'\u00e8 dubbio che ci saranno un sacco di lacrime, \u00e8 stato devastato quando \u00e8 morta e vuole essere vicino a lei e al suo luogo di riposo\".\nAd inizio 2013 viene confermato che Amy Winehouse sar\u00e0 inserita nella Walk of Fame di Londra. Il 30 ottobre 2013 viene lanciato \"online\" uno \"store\" interamente dedicato alla cantante. Nel sito sono presenti tutti gli album, gli EP e vari \"gadget\" (borse, diari, abiti, spille e altro).\nFilantropia.\nNel corso della sua vita Amy Winehouse ha donato denaro a molti enti di beneficenza, in particolare quelli riguardanti i bambini. Anche se questo aspetto della sua personalit\u00e0 non \u00e8 mai stato reso noto al grande pubblico, sia nella comunit\u00e0 artistica che nella comunit\u00e0 degli enti benefici era conosciuta per la sua generosit\u00e0 e il suo \"soft touch\": \u00abchiedi a Amy e lei lo far\u00e0\u00bb era una frase comune nella comunit\u00e0 degli enti benefici.\nDipendenze e problemi psicologici.\nAmy Winehouse ha combattuto battaglie contro l'abuso di sostanze stupefacenti, che sono state oggetto di molta attenzione da parte dei \"media\". Nel 2005, la cantante ha attraversato un pessimo periodo per l'incremento dell'uso di droghe pesanti, con violenti sbalzi d'umore e perdita di peso. La sua famiglia ritiene che dalla met\u00e0 del 2006, quando sua nonna mor\u00ec, la cantante abbia avuto maggiori problemi, poich\u00e9 la nonna era per lei un fattore di stabilizzazione. Nell'agosto 2007, Winehouse ha cancellato una serie di spettacoli nel Regno Unito e in Europa, giustificando la scelta con un esaurimento; poco dopo \u00e8 stata ricoverata in ospedale a causa di un'overdose di eroina, ecstasy, cocaina, ketamina e alcol. In varie interviste, ha ammesso di avere problemi di questo tipo con disturbi di autolesionismo, depressione e anoressia. Nel documentario \"Amy\" viene aggiunta in una scena la voce in sottofondo di Blake Fielder che riporta una conversazione con lei riguardo al motivo della sua dipendenza e promiscuit\u00e0. La cantante avrebbe ammesso che i suoi problemi erano dovuti al divorzio dei genitori, traumatico per lei, soprattutto riguardo al comportamento di suo padre.\nIn seguito alla pubblicazione di alcuni video sul \"tabloid\" britannico \"The Sun\" il padre della cantante \u00e8 andato a vivere con lei e la Island Records, la sua etichetta discografica, ha annunciato l'abbandono del progetto per una campagna di promozione americana a suo nome. Alla fine del gennaio 2008, Winehouse riferisce ai giornali che sta per entrare in un centro di riabilitazione per due settimane di cura.\nIn un'intervista nell'ottobre 2010, parlando della sua decisione di uscire dalla droga, Amy dichiara: \"Mi sono letteralmente svegliata un giorno ed ho detto, non voglio farlo pi\u00f9'\". L'alcol era un altro problema: Amy stava in astinenza per qualche settimana per poi cedere; il medico che la seguiva ha detto che la Winehouse \u00e8 stata trattata con Librium per astinenza da alcol, ma ha rifiutato la terapia psicologica.\nProblemi legali.\nLa Winehouse nella sua vita ha avuto diversi problemi legali, in molti casi successivamente sfociati in cause in tribunale. Nel 2006, la Winehouse ha preso a pugni in faccia una \"fan\", poich\u00e9 aveva criticato il fatto di aver sposato Blake Fielder-Civil. Durante lo scontro ha attaccato suo marito che stava cercando di calmarla. Il 18 ottobre 2007 viene arrestata a Bergen in Norvegia per possesso di sette grammi di marijuana, poi scarcerata il giorno seguente dietro cauzione di 500 euro.\nNel marzo 2009 la cantante \u00e8 stata denunciata per aver dato una testata a un fotografo. A settembre 2009 la cantante viene vista litigare con un ragazzino, compagno di scuola di Dionne Bromfield (sua figlioccia). Secondo il \"infdaily\" la cantante sarebbe andata in una scuola nella periferia-nord di Londra per difendere la sua figlioccia, che subiva violenze psicologiche da un bullo, per via del colore della sua pelle. Sempre a quanto dice il \"infdaily\" la cantante avrebbe prima cercato di parlare con il bullo, dopo, quando il ragazzo ha iniziato a sputare alla cantante, quest'ultima ha iniziato a fare altrettanto.\nIl 20 gennaio 2010, a seguito di un'aggressione a un uomo, fu condannata a due anni di carcere. Successivamente, dopo un ricorso, fu condannata a pagare di spese processuali e di compensazione all'uomo che aveva attaccato.\nRelazioni.\nIl 18 maggio 2007 ha sposato Blake Fielder-Civil, in una cerimonia a Miami Beach, in Florida.. Nel mese di agosto 2007, i due sono stati fotografati feriti per le strade di Londra, dopo una presunta lotta. Dal 21 luglio 2008 al 25 febbraio 2009, Fielder-Civil \u00e8 stato in carcere in seguito alla sua dichiarazione di colpevolezza con l'accusa di aver tentato di deviare il corso della giustizia.\nDopo la richiesta di divorzio da parte del marito, nel 2009, Winehouse viene fotografata con l'attore Josh Bowman in vacanza a Saint Lucia; nel gennaio 2009 la cantante ha affermato che si era innamorata di un altro uomo e che non aveva pi\u00f9 bisogno di droghe, basi su cui aveva invece poggiato il matrimonio. Nel mese di marzo, la Winehouse ha affermato: \"Amo ancora Blake ed ho voglia di vivere con lui nella mia nuova casa. Non gli permetter\u00f2 di divorziare da me, lui \u00e8 la versione maschile di me siamo fatti l'uno per l'altra\".\nIl divorzio \u00e8 stato concesso il 16 luglio 2009 ed \u00e8 diventato definitivo il 28 agosto 2009.\nDopo il divorzio dal marito, la cantante ha avuto una relazione con il regista Reg Traviss, per circa due anni.\nDopo la morte di Amy Winehouse, a fine 2012, Pete Doherty ha detto in un'intervista al Daily Mail: \"Per quanto possa essere difficile, lo ammetto, \u00e8 vero, eravamo amanti. L'ho amata e la amo ancora\".\nAmy Winehouse Foundation.\nLa fondazione Amy Winehouse \u00e8 un'associazione di beneficenza istituita il 14 settembre 2011. Il suo intento \u00e8 quello di aiutare e dare sostegno ai giovani in difficolt\u00e0, cresciuti in ambienti svantaggiati o che soffrono di dipendenza da alcool o droga.\nL'Amy Winehouse Foundation ha tre punti cardine da seguire:\nInfluenze e rapporti con altri cantanti.\nAmy Winehouse ha influenzato molti artisti; soprattutto dopo l'ondata di successo avuta con \"Back to Black\" nel 2006. Tra gli artisti maggiormente influenzati ricordiamo Adele, Rebecca Ferguson, Caro Emerald, Duffy, Alessia Cara, Lana Del Rey, Lily Allen e Paloma Faith. In Italia ha ispirato Nina Zilli.\nRihanna nel 2008 ha dichiarato di essere una grande ammiratrice di Amy Winehouse e che le avrebbe fatto piacere scrivere un brano con lei, magari un inno femminista anche con la partecipazione di Duffy. Jay-Z, nel 2009, ha dichiarato: \"la voce di Mrs Winehouse \u00e8 molto potente, bella e diversa, per questo dopo aver lavorato con lei nel remix di Rehab mi piacerebbe duettare con lei nel suo nuovo album\".\nNel 2010 il cantante R&amp;B Usher dice in un'intervista che gli piacerebbe molto collaborare con la Winehouse. Anche la cantautrice Alicia Keys espresse il suo apprezzamento circa il talento della Winehouse.\nA sua volta, Amy Winehouse \u00e8 stata profondamente influenzata dalla musica Motown, prima fra tutte Diana Ross, da sola e con le Supremes.\nAmy Winehouse era una grande amica del \"rapper\" statunitense Nas. Si erano conosciuti grazie al produttore Salaam Remi ed erano diventati amici: infatti, la canzone \"Me and Mr. Jones\" (contenuta nell'album \"Back To Black\") era originariamente intitolata \"Fuckery\", ma la cantante ha cambiato il titolo in quanto Mr. Jones era il soprannome di Nas. Tra le altre cose, i due cantanti sono nati entrambi il 14 settembre. I due hanno inciso due canzoni insieme, una \u00e8 \"Like Smoke\", contenuta nell'album della cantante britannica ; l'altra \u00e8 \"Cherry Wine\", contenuta nell'album \"Life Is Good\", del \"rapper\" Nas.\nIn un'intervista del 2012 a Cristina Parodi Live, Noemi dice: \"Di Amy Winehouse mi piaceva molto la voce, ma anche la personalit\u00e0... il mio pi\u00f9 grande rimpianto \u00e8 non averla mai ascoltata dal vivo... lei era un'icona irraggiungibile\".\nAltri artisti sono stati influenzati da Winehouse, come Lady Gaga, la quale, secondo alcuni giornali inglesi, avrebbe dovuto interpretare Winehouse in un film che racconta la vita della cantante, voci subito smentite dal padre della cantautrice, Mitch Winehouse. Anche la cantautrice Imany, famosa per il brano \"You Will Never Know\", dice di esser stata ispirata da cantanti come Amy Winehouse o Nina Simone.\nStile musicale e accoglienza critica.\nLo stile musicale di Amy Winehouse combina elementi della musica \"soul\" e jazz degli anni sessanta uniti a un suono R&amp;B contemporaneo. Dal suo debutto Winehouse \u00e8 stata valutata per i testi originali, sinceri e sarcastici. Con la pubblicazione dell'album \"Frank\", \"The Guardian\" ha scritto, \"La musica di Amy Winehouse \u00e8 da qualche parte tra Nina Simone e Erykah Badu, sembra innocente e disordinata\". Chris Willman da Entertainment Weekly ha ritenuto che lo stile della cantante sia stato fortemente influenzato dalla \"band\" statunitense Sade. Inoltre BBC Online ha detto che \"Le influenze della cantante sono chiare (Sarah Vaughan, Dinah Washington)\". Concludendo una recensione di \"Frank\", Dan Cairns del \"The Times\" ha definito il disco: \"sorprendentemente brillante ma eclettico, accessibile e senza compromessi\".\nLa pubblicazione di \"Back to Black\" ha guadagnato il plauso della critica, Jude Rogers ha detto che \"Back to Black\" \"\u00e8 un disco incredibile che unisce l'anima di sonorit\u00e0 Motown e bande ragazza degli anni sessanta e restituirli a chi ascolta in una forma luminosa, moderna\"; Victoria Segal da The Times dice: \"le canzoni sono esplicite, malgrado gli accordi siano sinceri e vecchio stile, l'album \u00e8 molto contemporaneo\". Inizialmente i redattori di \"Rolling Stone\" hanno dato a \"Back to Black\" un giudizio misto \"per la qualit\u00e0 dei suoni che non rimangono costanti durante l'intero album, ma le sue composizioni sono impossibili di antipatia\". Tuttavia, in un'edizione 2010, lo stesso giornale ha elogiato il \"mix\" di materiali definendolo \"un miracolo inaspettato, emozionante e molto triste\".\n ha ricevuto in generale recensioni positive da parte di diversi critici musicali. John Bush di AllMusic ha ritenuto che \"solo il testo delle canzoni e la prevalenza di cover o di registrazioni originali rivelano che si tratta di una raccolta postuma\"\", ed ha continuato definendo l'album\" \"sorprendentemente uniforme\". In riferimento a \" Amy Winehouse at The BBC\", il \"rapper\" Nas ha detto: \"Mi ricordo la prima volta che ho sentito la sua voce... ho subito capito che era destinata ad essere una delle pi\u00f9 grandi\". Parlando dell'album \"live\",Garry Mulholland afferma \"L'album dimostra, ancora una volta, che abbiamo perso il talento vocale di una generazione\"\nQualit\u00e0 vocali e interpretative.\nAmy Winehouse era conosciuta per la sua voce seria, e il grado di esprimere tale misura circa tre ottave (Re 1 --Mi \u266d4). In un articolo del 2007, parlando della voce della cantante, Teresa Wiltz, del \"Washington Post\" ha scritto che: \"la sua profondit\u00e0 insolita e la potenza della sua voce sono quegli elementi che hanno reso il suo tono umano e divino allo stesso tempo\".\nLioness Records.\nLa Lioness Records \u00e8 un'etichetta discografica inglese, fondata nel 2009 dalla cantante soul Amy Winehouse; la quale decise il nome \"Lioness\" (in italiano \"Leonessa\"), perch\u00e9 ispirata da una collana regalata dalla nonna, Cynthia, raffigurante una leonessa.\nDopo la morte della cantante l'incarico di dirigente della casa discografica \u00e8 rimasto scoperto, il sito web \u00e8 stato chiuso ed \u00e8 stata lasciata solamente la pagina all'interno di Facebook.\nLinee di abbigliamento.\nAlla fine del 2010 Amy Winehouse afferma di star collaborando con il marchio britannico Fred Perry, per la realizzazione di diversi modelli di vestiti.\nAd inizio del 2011 viene rivelato che la collezione sar\u00e0 composta da \"T-Shirt\", gonne, borse, guanti e cinture, le quali rispecchieranno totalmente lo stile della cantante.\nDopo la morte della cantante il marchio Fred Perry in accordo con il padre della cantante ha deciso di devolvere tutti gli incassi delle collezioni create da lei alla Amy Winehouse Foundation.\nCaratteristiche fisiche.\nImmagine fisica.\nAlex Foden, parlando della Winehouse ha detto: \"Lei ha un alveare in testa...\" \"ha preso in prestito l'acconciatura da The Ronettes e il suo trucco da Cleopatra.\"\nSecondo Ronnie Spector la cantante non si \u00e8 ispirata a nessuno, ma lei ha creato \"lo stile Winehouse; \"invece il \"New York Times\" ha discusso la molteplicit\u00e0 delle influenze sullo stile Winehouse: \"Trebay \"ha osservato che anche il marito potrebbe aver influenzato il look della cantante\nAmy Winehouse era nota anche per i numerosi tatuaggi presenti su varie parti del corpo.\nMitologia.\nAmy Winehouse, morta a 27 anni, \u00e8 andata ad aggiungersi a quella cerchia di artisti colpiti dalla cosiddetta \"maledizione del 27\", in quanto deceduti proprio a quell'et\u00e0.\nAmy Winehouse nell'arte.\n\"Mall Galleries\" ha aperto una mostra nel maggio 2008, che includeva una scultura raffigurante la Winehouse, dal titolo \"eccesso\". Il pezzo, creato da Guy Portelli, ha avuto una miniatura della cantante si trova sulla cima di un cracking bottiglia di champagne, con un po' di sotto liquido versato. Il corpo era coperto da quello che sembrava essere piccole pillole, mentre una mano tesa teneva un bicchiere.\nUn altro pezzo, una stampa dal titolo \"Celebrity 1\" dell'artista Suckling Charlotte, \u00e8 stato esposto nella stessa mostra. Una scultura di cera raffigurante la Winehouse \u00e8 andata in mostra al \"Madame Tussauds\", il 23 luglio 2008. La cantante non ha partecipato alla inaugurazione, anche se i suoi genitori invece hanno confermato la loro partecipazione.\nUna scultura di Marco Perego, dal titolo \"The Only Good Rock Star \u00e8 una rock star morta', che raffigura Winehouse che\"\n\" giace in una pozza di sangue con una mela e un foro di proiettile in testa dopo essere stata colpito dal romanziere americano, e a battere il poeta William S. Burroughs (in una ricostruzione dell'uccisione accidentale di sua moglie Joan Vollmer), \u00e8 stato programmato per andare in mostra nella Galleria a New York il 14 novembre 2008. Il Portavoce di Amy Winehouse ha dichiarato: \"\u00c8 una sorta di omaggio divertente. L'artista sembra in preda a una persona tabloid che non \u00e8 la vera Amy\". \"Un'altra opera raffigurante la cantante \u00e8 quella di\" Victor Heyfron, \"realizzata nel 2008.\nLa \"Young British Artist Annemarie Wright\" ha creato un tributo alla cantante, con i testi delle canzoni scritti a mano da\" Frank\" e \"Back to Black\". Questa immagine \u00e8 stata permanentemente esposta nel salone di \"Adee Phelan \"(Birmingham).\nL'artista americano Daniel Edwards ha dedicato una delle sue numerose sculture ad Amy Winehouse, chiamando questa scultura \"Memorial Portrait for Amy Winehouse\". La scultura sarebbe un busto di bronzo con caratteri rispecchiabili in quelli dell'et\u00e0 classica. Lo scultore ha detto: \"Per costruire questa scultura ho pensato a lei come a una bellissima e delicata principessa delle fiabe\u2026\""}
{"id": "1083800", "revid": "1543377", "url": "https://it.wikipedia.org/wiki?curid=1083800", "title": "Campionato internazionale di scherma 1925", "text": "Il quarto Campionato internazionale di scherma si \u00e8 svolto nel 1925 ad Ostenda, in Belgio.\nFu assegnato unicamente il titolo maschile della sciabola individuale."}
{"id": "1083802", "revid": "1573940", "url": "https://it.wikipedia.org/wiki?curid=1083802", "title": "Mascarenotus", "text": "Mascarenotus \u00e8 un genere di gufi comprendente tre specie estinte tra il XVII secolo e il 1850.\nTassonomia.\nIl genere comprende le seguenti specie:"}
{"id": "1083810", "revid": "1543377", "url": "https://it.wikipedia.org/wiki?curid=1083810", "title": "Val Semeiks", "text": "Nato negli Stati Uniti da genitori lituani, si \u00e8 laureato in chimica e matematica e ha iniziato a lavorare come \"art director\" in campo pubblicitario. Successivamente ha cominciato a lavorare in campo fumettistico nel 1986 su storie di Conan il barbaro, per poi passare alla DC Comics in serie come \"The Demon\" e \"Lobo\" (entrambe scritte da Alan Grant), lavori con i quali \u00e8 diventato famoso.\nSuccessivamente ha lavorato per la Marvel Comics (su X-Men e Wolverine) e nuovamente per la DC Comics (su \"One Million\", \"JLA/WildC.A.T.s\" e \"Legends of the Dark Knight\")."}
{"id": "1083811", "revid": "1573940", "url": "https://it.wikipedia.org/wiki?curid=1083811", "title": "Mascarenotus grucheti", "text": "Il gufo di Reunion (\"Mascarenotus grucheti\" ) \u00e8 una specie di gufo estinta alla fine del diciassettesimo secolo."}
{"id": "1083812", "revid": "1543377", "url": "https://it.wikipedia.org/wiki?curid=1083812", "title": "Campionato internazionale di scherma 1926", "text": "Il quinto campionato internazionale di scherma si \u00e8 svolto nel 1926 in due localit\u00e0: a Budapest, in Ungheria, (per il fioretto e la sciabola) e ad Ostenda, in Belgio, (per la spada).\nSono stati assegnati i tre titoli individuali maschili."}
{"id": "1083813", "revid": "1522738", "url": "https://it.wikipedia.org/wiki?curid=1083813", "title": "Fiore (Pok\u00e9mon)", "text": ""}
{"id": "1083816", "revid": "30445", "url": "https://it.wikipedia.org/wiki?curid=1083816", "title": "Nuova Guinea occidentale", "text": ""}
{"id": "1083818", "revid": "15756", "url": "https://it.wikipedia.org/wiki?curid=1083818", "title": "Ramb III", "text": "Ramb III (poi Kiebitz, poi Mornar, poi Galeb) \u00e8 stata una veloce motonave bananiera della Regia azienda monopolio banane che durante la seconda guerra mondiale, dopo essere stata requisita dalla Regia Marina, venne da questa utilizzata come incrociatore ausiliario; preda bellica dei tedeschi dopo l\u2019armistizio tra l\u2019Italia e gli Alleati fu quindi incorporata nella Kriegsmarine e impiegata quale posamine.\nAffondata nel 1944, fu recuperata nel 1947 e ricostruita, divenendo il panfilo presidenziale di Tito.\nPremesse e costruzione.\nNella seconda met\u00e0 degli anni trenta il Ministero delle colonie del Regno d'Italia, avendo la necessit\u00e0 di trasportare nel territorio metropolitano le banane prodotte in Somalia, all'epoca colonia italiana, ordin\u00f2 quattro unit\u00e0 dotate di un'autonomia sufficiente per effettuare il percorso da Mogadiscio a Napoli senza soste intermedie ed a pieno carico. In base a queste necessit\u00e0 furono costruite 4 navi frigorifere che dovevano essere gestite dalla Regia Azienda Monopolio Banane (RAMB, con sede a Roma), due nei CRDA di Monfalcone e due, tra cui la \"Ramb III\", nei cantieri Ansaldo di Genova-Sestri Ponente. Completata nell'aprile 1938, la \"Ramb III\" venne iscritta con matricola 2190 al Compartimento marittimo di Genova. \nNavi medio-piccole ma molto moderne per l'epoca, le quattro Ramb, furono progettate dall'ing. Luigi Barberis, maggior generale del Genio navale. Erano munite di quattro stive e di quindici picchi di carico (dodici da cinque tonnellate, uno da 30 a prua, uno da 15 a poppa ed uno da 1500\u00a0kg per l'apparato motore), potevano imbarcare 2418 tonnellate di carico, nonch\u00e9 dodici passeggeri, due dei quali in appartamenti di lusso con camera da letto, salotto e servizi e dieci in camerini a due letti, uno dei quali provvisto di bagno, mentre per gli altri vi era un bagno ogni due camerini. La nave era anche dotata di un ponte riservato esclusivamente ai passeggeri (separato da quelli per l'equipaggio), di una sala da pranzo con vista su tutti i lati tranne che a poppa e di due verande-fumatoi vetrate. Le sistemazioni dei passeggeri erano anche provviste di aria condizionata.\nL'apparato propulsivo era costituito da due motori diesel FIAT di potenza compresa, a seconda delle fonti, tra i 6800 ed i 7200 CV, che azionavano due eliche, permettendo una discreta velocit\u00e0 di crociera di 17-18 nodi ed una massima di 19,5. La nave aveva una scorta di 1250 tonnellate di nafta.\nAllo scoppio della guerra, in base a disposizioni legislative, fu prevista la possibilit\u00e0 di trasformarle in incrociatori ausiliari, con 4 pezzi da 120/40\u00a0mm in coperta. I materiali per la militarizzazione delle navi furono posti in deposito a Massaua per due unit\u00e0 ed a Napoli per le altre due.\nNei due anni di pace in cui si trov\u00f2 ad operare, la \"Ramb III\" venne impiegata per il trasporto delle banane dalla Somalia all'Italia.\nLa seconda guerra mondiale.\nIl servizio per la Regia Marina fino all'armistizio.\nIl 10 giugno 1940, alla data dell'entrata dell'Italia nella seconda guerra mondiale, la \"Ramb III\" era l'unica delle quattro navi a trovarsi nel Mediterraneo, mentre le altre tre si trovavano nel Mar Rosso, quindi senza alcuna possibilit\u00e0 di collegarsi con il territorio metropolitano. Il giorno seguente la dichiarazione di guerra, l'11 giugno 1940, la \"Ramb III\" venne requisita a Genova dalla Regia Marina ed iscritta nel ruolo del naviglio ausiliario dello Stato con caratteristica \"D 6\". Trasformata in incrociatore ausiliario con l'imbarco di un armamento composto da quattro cannoni da 120/45\u00a0mm e due mitragliere da 13,2\u00a0mm (per altre fonti quattro da 20/70\u00a0mm; in seguito vennero aggiunti anche scaricabombe per bombe di profondit\u00e0), l'unit\u00e0 venne adibita a compiti di scorta convogli.\nDal 19 giugno 1940 la nave venne assegnata alle scorte dei convogli tra Italia e Libia. Il 25 giugno 1940 l'incrociatore ausiliario e le torpediniere \"Orsa\" e \"Procione\" scortarono da Napoli a Tripoli i trasporti truppe \"Esperia\" e \"Victoria\": si trattava del primo convoglio per la Libia.\nDopo un singolo viaggio da Napoli a Tripoli con carne congelata, l'incrociatore ausiliario venne trasferito nel Basso Adriatico, con compiti di scorta dei convogli in partenza da Bari verso Grecia ed Albania. In tale periodo l'unit\u00e0 svolse numerose missioni di scorta, da sola od insieme alla vecchia torpediniera \"Nicola Fabrizi\".\nNella notte tra il 3 ed il 4 ottobre 1940 il \"Ramb III\" scort\u00f2 un convoglio composto dai piroscafi \"Antonietta Costa\", \"Oreste\" e \"Premuda\" da Durazzo a Bari. Durante la navigazione, verso le 3.30 di notte del 4 ottobre, l\"Antonietta Costa\", in posizione 41\u00b028' N e 18\u00b005' E (una sessantina di miglia ad est/nordest di Bari), urt\u00f2 un oggetto sommerso: segu\u00ec una violenta esplosione sottomarina, che scosse e danneggi\u00f2 lievemente l\"Antonietta Costa\" e venne fortemente avvertita anche da tutte le altre navi. A seguito di successive verifiche risult\u00f2 che il mercantile aveva probabilmente speronato ed affondato il sommergibile britannico \"Rainbow\".\nIl 21 ottobre (o nel novembre) 1940 il \"Ramb III\" venne dislocato a Brindisi e posto sotto il comando di \u00abMaritrafalba\u00bb (Comando superiore del traffico con l'Albania), venendo quindi impiegato, cos\u00ec come gli incrociatori ausiliari \"Capitano A. Cecchi\", \"Lago Tana\" e \"Lago Zuai\", in missioni di scorta di convogli da e per l'Albania e la Grecia.\nAssegnato alle \u00abforze speciali\u00bb destinate ad un previsto sbarco a Corf\u00f9 (al quale avrebbero partecipato il reggimento di fanteria di Marina \u00abSan Marco\u00bb e la 47\u00aa Divisione fanteria \"Bari\"), il \"Ramb III\" salp\u00f2 il 31 ottobre 1940 insieme al resto di tale forza (i vecchi cacciatorpediniere \"Mirabello\" e \"Riboty\", i vecchi incrociatori leggeri \"Bari\" e \"Taranto\", le anziane torpediniere \"Prestinari\", \"Castelfidardo\", \"Curtatone\", \"Calatafimi\", \"Monzambano\", \"Confienza\", \"Solferino\", \"Cantore\", \"Fabrizi\", \"Medici\", \"Stocco\", gli incrociatori ausiliari \"Capitano A. Cecchi\", \"Lago Zuai\" e \"Lago Tana\", 4 MAS della XIII Flottiglia e tre navi cisterna classe Sesia\u00a0\u2013 queste ultime con a bordo gli uomini del Reggimento \u00abSan Marco\u00bb, mentre la Divisione \u00abBari\u00bb, tenuta come riserva, si sarebbe imbarcata a Valona su quattro convogli di piroscafi e bragozzi \u2013), ma l'indomani l'operazione (che avrebbe dovuto avere luogo il 2 novembre e fruire anche dell'appoggio e della scorta degli incrociatori leggeri della IV e VII Divisione e dei relativi cacciatorpediniere) fu annullata e le navi sbarcarono le truppe a Valona. \nAlle 22.30 dell'11 novembre 1940 la \"Ramb III\", al comando del capitano di fregata richiamato Francesco De Angelini, lasci\u00f2 Valona per scortare in Puglia, insieme alla torpediniera \"Nicola Fabrizi\", un convoglio di quattro mercantili (piroscafi da carico \"Premuda\", \"Capo Vado\" ed \"Antonio Locatelli\", motonave passeggeri \"Catalani\"). Dopo aver attraversato i campi minati il convoglio, che procedeva ad 8 nodi con eccellente visibilit\u00e0 (la luna era quasi piena), fu avvistato all'1.15 del 12 novembre, a 12-15 di miglia per 315\u00b0 da Saseno, dalla 7\u00aa Divisione incrociatori britannica (incrociatori leggeri \"Orion\", \"Ajax\" e \"Sydney\" e cacciatorpediniere \"Nubian\" e \"Mohawk\"), inviata nel canale d'Otranto per attaccare convogli italiani come azione diversiva e complementare al contemporaneo attacco aerosilurante alla base di Taranto. Nello stesso momento anche le navi italiane avvistarono quelle inglesi, ma la disparit\u00e0 di forze era enorme: verso l'1.25 le navi britanniche aprirono il fuoco ed in breve tutti e quattro i trasporti furono affondati od incendiati (la distruzione del convoglio venne ultimata entro l'1.53, con 25 vittime e 140 superstiti, tra cui 42 feriti, fra gli equipaggi dei mercantili affondati). La \"Catalani\" affond\u00f2 intorno alle due, il \"Capo Vado\" e l\"Antonio Locatelli\" un'ora pi\u00f9 tardi, il \"Premuda\" alle 4.15. Mentre la \"Nicola Fabrizi\" si portava decisamente al contrattacco, cercando di attaccare le unit\u00e0 inglesi e di distoglierne l'attenzione del convoglio, e riportando gravi danni (nonch\u00e9 11 morti e 17 feriti) in tale tentativo, la \"Ramb III\" spar\u00f2 17 colpi (o 19 salve) con i propri quattro cannoni da 120\u00a0mm, per poi ritirarsi e lasciare il luogo dello scontro, onde evitare la distruzione. L'incrociatore ausiliario, dopo aver comunicato via radio l'accaduto, arriv\u00f2 illeso a Bari il mattino successivo. Il comandante De Angelini venne sanzionato per aver abbandonato il luogo dell'azione a combattimento ancora in corso.\nIl 12 dicembre 1940 l'unit\u00e0 fu posta sotto il diretto controllo di Supermarina e per pi\u00f9 di un mese venne utilizzata nel trasporto di truppe, provviste e rifornimenti nel Dodecaneso, poi scort\u00f2 una nave in Nordafrica. Dal 15 gennaio 1941 (per altre fonti dalla primavera dello stesso anno) l'incrociatore ausiliario, agli ordini del comandante Giuseppe Arienti, fu nuovamente destinato a compiti di scorta dei convogli per la Libia, specie sulla rotta Napoli-Tripoli, nonch\u00e9 di trasporto della carne destinata alle truppe operanti in tali territori (allo scopo risultavano infatti adatte le sue stive frigorifere), svolgendo un servizio molto intenso.\nIl 5 marzo 1941 il \"Ramb III\", insieme alle torpediniere \"Orione\" e \"Pegaso\", lasci\u00f2 Tripoli scortando alla volta di Napoli un convoglio composto dai piroscafi tedeschi \"Castellon\", \"Ruhr\" e \"Maritza\": le navi giunsero a destinazione il 7 marzo.\nIl 7 aprile dello stesso anno la nave fu la prima unit\u00e0 a giungere a Bengasi, appena riconquistata dalle forze dell'Asse, trasportando approvvigionamenti, armi ed esplosivi. Tra il 17 ed il 21 aprile il \"Ramb III\", nel corso di duri attacchi aerei nemici, contribu\u00ec, manovrando e facendo fuoco con il proprio armamento, ad evitare che 500 tonnellate di munizioni andassero distrutte.\nIl 30 maggio 1941 l'unit\u00e0 venne silurata dal sommergibile britannico \"Triumph\" mentre si trovava nel porto di Bengasi: a causa dell'affollamento nel porto, la nave aveva la prua che sporgeva di una trentina di metri dalla diga foranea ed alle 19.30 (per altre fonti alle 19.45) venne colpita da uno dei due siluri lanciati alle 19.25 dal sommergibile britannico da poche migliaia di metri.\nIl siluro danneggi\u00f2 gravemente la prua, ma, grazie alla tenuta stagna delle stive frigorifere, la nave non affond\u00f2, appoggiandosi semplicemente al fondo del porto con la prua. Tutta la zona centrale e poppiera invece conserv\u00f2 una spinta di galleggiamento sufficiente ed i motori non subirono danni. Non essendo possibile eseguire i necessari lavori di riparazione con i mezzi a disposizione in loco, venne presa la decisione di asportare l'intera parte prodiera, gravemente lesionata ed allagata, sino all'altezza della stiva numero 3, rinforzando al contempo la paratia stagna confinante con tale compartimento, in modo da riportare la nave, che per il resto dello scafo era in buono stato, in condizioni di galleggiabilit\u00e0. Tali lavori, svolti nei giorni immediatamente successivi al siluramento, comportarono lo scarico completo della nave e lo sbarco dei cannoni prodieri e dei picchi di carico; dopo il rinforzo della paratia stagna la prua venne separata dal resto della nave mediante il brillamento di alcune piccole cariche esplosive. Dopo il sollevamento, l'incrociatore ausiliario venne zavorrato in modo da ovviare all'appruamento e ripristinare l'assetto longitudinale e trasversale. Risultando comunque la paratia prodiera insufficientemente robusta da consentire di navigare normalmente in condizioni di sicurezza, il direttore di macchina Giovanni Mimbelli ed il comandante Arienti decisero di affrontare la navigazione verso l'Italia a marcia indietro, con l'ausilio di un rimorchiatore, che avrebbe rimpiazzato il timone (inutilizzabile in tali condizioni). Lasciata Bengasi il 21 agosto, la \"Ramb III\", con le macchine indietro a tutta forza (la velocit\u00e0 consentita non superava comunque i tre nodi) e trainata dal rimorchiatore, affront\u00f2 la navigazione dalla Libia alla Sicilia, percorrendo in tali condizioni il canale di Sicilia (per altre fonti la nave non pass\u00f2 dalla Sicilia, ma da Bengasi fece rotta per Brindisi, ove arriv\u00f2 il 25 agosto). Dalla Sicilia l'incrociatore ausiliario venne rimorchiato a Trieste (sostando a Brindisi, Bari ed Ancona), ove giunse il 20 settembre 1941 e venne sottoposta ai lavori di grande riparazione e ricostruzione della parte prodiera nei cantieri San Marco. Da Bengasi a Trieste la \"Ramb III\" aveva percorso in tutto 597 miglia (per altre fonti 925), con 219 ore di moto, tutte a marcia indietro. Il comandante Arienti venne sbarcato (rimase poi ucciso durante un bombardamento aereo), mentre il direttore di macchina Mimbelli rimase a bordo della \"Ramb III\" sino al termine dei lavori.\nPoco dopo le 13.10 del 1\u00ba febbraio 1943 il \"Ramb III\", in navigazione alla volta di Palermo, avvist\u00f2 alcuni naufraghi in posizione 38\u00b013' N e 12\u00b050' E (a 7 miglia per 060\u00b0 da Capo San Vito Siculo): si trattava dei superstiti del piroscafo da carico \"Pozzuoli\", silurato ed affondato poco prima (colpito da due siluri alle 12.11 ed affondato nel giro di un minuto) dal sommergibile britannico \"Turbulent\". La nave vir\u00f2 pertanto vers\u00f2 nord, per recuperare i naufraghi, ma poco dopo vir\u00f2 nuovamente verso est e gett\u00f2 in acqua alcune bombe di profondit\u00e0, per poi fermarsi e dare inizio all'opera di recupero dei superstiti. Alle 14.08, tuttavia, il \"Turbulent\" lanci\u00f2 un siluro dai tubi di poppa contro il \"Ramb III\": dopo un minuto e mezzo dal lancio l'incrociatore ausiliario rimise in moto ed evit\u00f2 l'arma, che gli pass\u00f2 a poppa.\nIl servizio sotto bandiera tedesca.\nAll'atto della proclamazione dell'armistizio, l'8 settembre 1943, la \"Ramb III\" si trovava nel porto di Trieste, ormeggiata al quinto molo (molo Carboni) del Porto Duca d'Aosta, accanto al mercantile armato tedesco \"John Knudsen\". Nella notte tra l'8 ed il 9 settembre i reparti e le unit\u00e0 tedesche dislocate in zona ricevettero l'ordine di vigilare e di non permettere a nessuna nave italiana di uscire dal porto. Nella mattinata del 9 settembre la \"Ramb III\", come le altre navi italiane presenti a Trieste, ricevette un cablogramma con l'ordine di partire per consegnarsi agli Alleati. Ricevuto tale ordine, l'incrociatore ausiliario salp\u00f2 le ancore, ma venne immediatamente preso sotto tiro da parte della \"John Knudsen\": l'equipaggio italiano reag\u00ec aprendo il fuoco con una mitragliera ed armando il cannone poppiero, preparandosi ad aprire il fuoco con esso, ma gli uomini della \"Knudsen\" abbordarono e catturarono la nave italiana, ponendosi ai cannoni ed alle mitragliere ed aprendo il fuoco contro la corvetta \"Berenice\", che stava cercando di lasciare il porto e che venne affondata con il concorso di altre navi e di cannoni terrestri (colpita al timone dal proiettile di un cannone contraereo, la corvetta inizi\u00f2 a girare in tondo, divenendo facile bersaglio, e poco dopo le otto del mattino, dopo una ventina di minuti di combattimento, affond\u00f2 con la perdita di 80 dei suoi 97 uomini).\nIncorporata nella Kriegsmarine come trasporto, in un primo momento la nave mantenne il nome di \"Ramb III\". Il 13 novembre 1943 la \"Ramb III\", insieme a tre pontoni-traghetto tipo \u00abSiebel\u00bb ed a varie unit\u00e0 minori, sbarc\u00f2 reparti della 71. Infanterie-Division nelle isole dalmate di Cherso, Veglia e Lussino, nell'ambito dell'operazione \u00abHerbstgewitter\u00bb (\"Tempesta d'autunno\"), che prevedeva una serie di operazioni anfibie per il recupero delle isole di Veglia, Cherso e Lussino, occupate dai partigiani iugoslavi.\nIn seguito l'unit\u00e0 venne sottoposta a lavori di trasformazione in posamine, con l'aggiunta all'armamento di tre mitragliere pesanti da 37/54\u00a0mm Breda, ad uso contraereo, nonch\u00e9 delle attrezzature per il trasporto e la posa di mine (l'equipaggio venne ridotto a tre ufficiali e 64 tra sottufficiali e marinai). Ribattezzata \"Kiebitz\", la nave entr\u00f2 in servizio per la Kriegsmarine il 15 febbraio 1944, prendendo parte alle operazioni contro le isole della costa dalmata ed a missioni di posa di mine. Dal marzo al novembre 1944 la \"Kiebitz\", unitamente al posamine ex italiano \"Fasana\", pos\u00f2 nelle acque dell'Adriatico (spingendosi verso sud sino ad Ancona) un totale di circa 5000 mine.\nLa prima missione come posamine, il 18 marzo 1944, venne interrotta bruscamente a causa della perdita della torpediniera \"TA 36\", gi\u00e0 italiana \"Stella Polare\". Tale unit\u00e0, infatti, mentre stava posando delle boe che indicavano il punto in cui la \"Kiebitz\" avrebbe rilasciato le mine, alle 17.10 urt\u00f2 una mina che le distrusse la prua, affondando con la morte di 46 uomini. La Kiebitz raccolse i superstiti e rientr\u00f2 in porto.\nIl 13 luglio 1944, durante una nuova missione, la \"Kiebitz\", a causa di un'avaria alle macchine, urt\u00f2 due delle proprie mine, riportando gravissimi danni: nonostante tutto il posamine, assistito dalla torpediniera \"TA 38\" (ex italiana \"Spada\"), riusc\u00ec a rientrare a Pola. Trasferita a Trieste, la nave rimase in riparazione fino al 7 agosto successivo. In agosto riprese l'attivit\u00e0 di posa di mine, resa sempre pi\u00f9 difficoltosa dalle continue avarie, specie alle eliche.\nParticolarmente intensa fu l'attivit\u00e0 di posa mine nel settembre 1944: in cinque differenti missioni, nelle notti tra l'8 ed il 9 settembre, tra il 10 e l'11, tra il 16 ed il 17, tra il 27 ed il 28 e tra il 28 ed il 29, la nave pos\u00f2 rispettivamente i campi minati \u00abMurmel 6-10\u00bb, \u00abMurmel 11-12\u00bb, \u00abWaschb\u00e4r\u00bb, \u00abMurmel 16-17\u00bb e \u00abMurmel 19-20\u00bb.\nIl 3 novembre 1944 la \"Kiebitz\", scortata dalle torpediniere \"TA 40\", \"TA 44\" e \"TA 45\", tutte ex italiane, effettu\u00f2 la posa di un campo minato difensivo nell'Alto Adriatico.\nDue giorni pi\u00f9 tardi, nel corso di un bombardamento aereo statunitense su Fiume, il posamine, che era ormeggiato presso la Riva Ammiraglio Thaon de Revel nel porto della citt\u00e0 quarnerina, venne colpito da tre bombe sganciate da quadrimotori statunitensi ed in seguito a un furioso incendio provocato da una bomba che aveva colpito un deposito di carburante affond\u00f2 dopo alcune ore, adagiandosi su un fondale di circa 20 metri di profondit\u00e0, con il ponte di coperta completamente sommerso, mentre gli alberi, parte delle piazzole dell'armamento e le sovrastrutture erano emergenti. Nella medesima incursione furono affondate anche la torpediniera \"TA 21\" (ex italiana \"Insidioso\") ed il cacciasommergibili \"G 104\", mentre furono semidistrutti due magazzini ubicati sul Molo Genova.\nLa vita nella Marina iugoslava.\nAlla fine del conflitto fu recuperata nel 1947 e riattata a Pola con lavori che durarono dal 1948 al 1952. Inizialmente ribattezzata \"Mornar\" (marinaio) ebbe il nome definitivo di \"Galeb\" (gabbiano). Nel 1959 fu ancora riammodernata.\nNel corso del suo servizio nella Marina iugoslava venne usata come nave scuola per gli allievi ufficiali della Marina iugoslava e come nave di rappresentanza per i viaggi del presidente Tito. Sotto questa veste la nave effettu\u00f2 549 giorni di crociera, di cui 308 con Tito a bordo, per 86.062 miglia, attraccando in porti di 18 stati ed ospitando 102 tra capi di Stato e di governo.\nCon il collasso della Iugoslavia la nave venne assegnata al governo del Montenegro e lasciata abbandonata presso le Bocche di Cattaro. Alcuni anni dopo venne venduta ad un uomo di affari greco per un eventuale restauro che non venne realizzato ed \u00e8 attualmente ormeggiata in un porto nei pressi di Fiume in attesa che venga deciso il suo destino.\nLe altre Ramb.\nLe altre Ramb, all'atto delle dichiarazione di guerra, si trovavano nel Mar Rosso, quindi erano tagliate fuori dal territorio metropolitano. In questa situazione la \"Ramb I\" e la \"Ramb II\" furono armate come incrociatori ausiliari con il materiale approvvigionato a Massaua, mentre la \"Ramb IV\" fu convertita in nave ospedale.\nLa \"Ramb I\" e la \"Ramb II\" nel Mar Rosso ebbero un'attivit\u00e0 bellica estremamente modesta, finch\u00e9, nel febbraio del 1941, in seguito al precipitare degli eventi in Africa Orientale Italiana, abbandonarono Massaua a due giorni di navigazione una dall'altra per tentare di raggiungere il Giappone.\nLa \"Ramb I\" fu intercettata nell'Oceano Indiano dall'incrociatore leggero \"Leander\" ed affondata dopo un combattimento senza possibilit\u00e0 di scampo durato circa 20 minuti il giorno 27 febbraio 1941. Furono salvati 103 uomini dell'equipaggio.\nLa \"Ramb II\", arrivata in Giappone circa quattro settimane dopo la partenza da Massaua, fu utilizzata con il nome di \"Calitea\" come nave da trasporto fino all'armistizio dell'Italia, quando venne sabotata dall'equipaggio affinch\u00e9 non cadesse in mani giapponesi. Riadattata, fu utilizzata dalla Marina Giapponese sempre come nave da trasporto e fu affondata il 12 gennaio 1945 nel porto di Osaka per un bombardamento aereo statunitense, subendo in tal modo esattamente la stessa sorte della \"Ramb III\".\nLa \"Ramb IV\", alla caduta di Massaua, fu abbordata dalla flotta britannica (nonostante la protezione della Croce Rossa) e, tenuta come preda bellica, fu inviata nel Mediterraneo Orientale come nave ausiliaria (alla fine del 1941 portava ancora i contrassegni come nave ospedale) e fu affondata il 10 maggio 1942 da un attacco aereo tedesco."}
{"id": "1083819", "revid": "767487", "url": "https://it.wikipedia.org/wiki?curid=1083819", "title": "Pennywise (album)", "text": "Pennywise \u00e8 un album dei Pennywise, gruppo skate punk, pubblicato il 22 ottobre 1991 da Epitaph Records. \u00c8 il loro primo album studio completo. L'album esplora diversi temi, incluse idee su un mondo utopico nella traccia incoraggiante di apertura \"Wouldn't It Be Nice\", e idee sulla vita di tutti i giorni in \"Living for Today\" e \"Waste of Time\"."}
{"id": "1083820", "revid": "339392", "url": "https://it.wikipedia.org/wiki?curid=1083820", "title": "Kiebitz", "text": ""}
{"id": "1083821", "revid": "1543377", "url": "https://it.wikipedia.org/wiki?curid=1083821", "title": "Campionato internazionale di scherma 1927", "text": "Il sesto campionato internazionale di scherma si \u00e8 svolto nel 1927 a Vichy, in Francia.\nSono stati assegnati 3 titoli maschili:"}
{"id": "1083822", "revid": "599013", "url": "https://it.wikipedia.org/wiki?curid=1083822", "title": "Galeb", "text": ""}
{"id": "1083827", "revid": "1573940", "url": "https://it.wikipedia.org/wiki?curid=1083827", "title": "Palazzo Vettori", "text": "Palazzo Vettori \u00e8 un palazzo di Firenze che si trova in Via Cavour 26. Si tratta di un edificio posto d'angolo su via degli Alfani, a guardare il Canto e il Palazzo di Bernardetto de' Medici (Via Cavour 31), nel Quartiere di San Giovanni. La fabbrica del palazzo si definisce su commissione della famiglia Guidotti grazie all'unificazione di tre case poste su via Larga (l'attuale via Cavour) e due ubicate lungo via del Ciliegio (attuale via degli Alfani), fra le quali una appartenente, gi\u00e0 ai primi del Quattrocento, agli stessi Guidotti, caratterizzata da una facciata arricchita da graffiti realizzati da Andrea Feltrini. \nPervenuto a Giovan Francesco da Tolentino, Palazzo Vettori viene acquistato da un ramo della famiglia Medici nel 1478 e, secondo Guido Carocci, \u00abl'intero palazzo fu rifatto dai conti Zeffirini di Cortona\u00bb. Il piano terreno \u00e8 coperto da bugnato, mentre ai piani superiori si allineano due serie di finestre incorniciate. All'esterno presenta due portali sormontati da balconi, mentre ai piani superiori si allineano due serie di finestre incorniciate.\nDal 1\u00ba gennaio 2016 Palazzo Vettori \u00e8 sede della Kent State University. Tale istituzione dirige corsi di studio all'estero presso il palazzo e ospita studenti della Webster University e della Dankook University."}
{"id": "1083835", "revid": "584094", "url": "https://it.wikipedia.org/wiki?curid=1083835", "title": "Albano (torrente)", "text": "L'Albano \u00e8 un fiume della Lombardia, che scorre in provincia di Como.\nIdrografia.\nNasce dalla Bocchetta di Sommafiume, sotto la vetta del Pizzo di Gino, nella frazione di Germasino (Gravedona ed Uniti) e scorre in direzione ovest-est nella Valle Albano, sfociando nel lago di Como a Dongo. Attraversa i comuni di Garzeno, Germasino (Gravedona ed Uniti) e Dongo. Durante il suo percorso raccoglie numerosi piccoli affluenti, chiamati dai locali \"lamm\", il maggiore dei quali nasce sotto la Cima Verta.\nLungo la valle \u00e8 stato istituito il Parco Locale di Interesse Sovracomunale della Valle Albano.\nCostruita nel comune di Garzeno nel 1962, la diga di Reggea raccoglie le sue acque e le incanala in una centrale situata nel comune di Dongo.\nIl conoide alluvionale, che forma in prossimit\u00e0 della foce, uniformandosi a quelli formati dall'Livo e dal Liro, forma una area piana fra le pi\u00f9 ampie fra quelle sulle rive Lario occidentale. Questa ha come punti estremi, la frazione di Arbosto (Domaso) a Nord e il territorio di Dongo a Sud, \"allargandosi\" per circa 7 km.\nFlora e fauna.\nI pesci pi\u00f9 diffusi sono la trota fario, la trota iridea, la trota di lago ed il cavedano. La fauna comprende anche anfibi, come la salamandra pezzata ed invertebrati della famiglia degli Heptageniidae"}
{"id": "1083842", "revid": "49009", "url": "https://it.wikipedia.org/wiki?curid=1083842", "title": "BBVA", "text": ""}
{"id": "1083844", "revid": "8303628", "url": "https://it.wikipedia.org/wiki?curid=1083844", "title": "Parti de la Gauche europ\u00e9enne", "text": ""}
{"id": "1083847", "revid": "76963", "url": "https://it.wikipedia.org/wiki?curid=1083847", "title": "Roger Slifer", "text": "\u00c8 noto in campo fumettistico soprattutto per i suoi cicli su \"Iron Man\" per la Marvel Comics nel 1976 e sulla serie \"Omega Men\" per la DC Comics negli anni ottanta, nella quale cre\u00f2 l'anti-eroe alieno Lobo insieme a Keith Giffen (\"Omega Men\" n. 3, giugno 1983).\n\u00c8 stato anche sceneggiatore e produttore televisivo per serie animate come \"Transformers\", \"G.I. Joe\", \"Jem and the Holograms\", \"Vola mio mini pony\" e \"Yu-Gi-Oh!\".\nCi sono inoltre alcuni personaggi immaginari chiamati con il suo nome: il personaggio Marvel Inferno, nemico di Ghost Rider, il cui nome da demone \u00e8 \"Slifer, Fear-Monger\", e la carta \"Slifer the Sky Dragon\" di \"Yu-Gi-Oh!\".\nInvestito da un'auto nel 2012 a Santa Monica, rest\u00f2 in coma per alcuni mesi, prima di essere trasferito in un centro di riabilitazione in Indiana, dove \u00e8 deceduto nel 2015 all'et\u00e0 di 60 anni "}
{"id": "1083848", "revid": "1305772", "url": "https://it.wikipedia.org/wiki?curid=1083848", "title": "Suffer Well", "text": "Suffer Well \u00e8 un singolo della band synth pop britannica Depeche Mode, terzo e penultimo tratto dal loro album in studio, \"Playing the Angel\" del 2005, pubblicato il 20 marzo 2006 in Europa.\nCome \"A Pain That I'm Used To\" \u00e8 stata resa disponibile negli Stati Uniti mediante download digitale su iTunes.\nBrano.\nLa canzone \u00e8 stata la prima ad essere scritta per i Depeche Mode dal cantante del gruppo, Dave Gahan, in collaborazione con Andrew Phillpot e Christian Eigner per la musica. Non \u00e8 tuttavia il suo primo lavoro da autore poich\u00e9 nel 2003 aveva gi\u00e0 realizzato un intero album da solista: \"Paper Monsters\".\n\"Suffer Well\" \u00e8 anche il primo singolo dei Depeche Mode a non essere stato composto da Martin Lee Gore dai tempi di \"Just Can't Get Enough\" (scritta da Vince Clarke) e ad essere stato realizzato con degli autori che non fanno parte della band.\nIl testo rappresenta la sofferenza patita da Dave Gahan negli anni precedenti e il suo rapporto con gli altri nel vivere il proprio disagio. Eloquente il suo pensiero riguardo al verso \"where were you when I fell from grace\": \"Era sicuramente una frecciata agli altri. Non lo avevo scritto proprio con questo senso ma quando la cantavo mi appariva Martin. Volevo dire: Non capivate che proprio allora avevo bisogno del vostro aiuto? Dov'erano le f*** risposte quando ne avevo bisogno? Quando sbattei contro un muro dopo essermi trascinato sul pavimento di quell'appartamento a Santa Monica, mi sentivo morire. Sentivo che il mio spirito era finito e gridavo dentro me stesso, Dove c*** siete?!\"\nVideoclip.\nIl videoclip, diretto da Anton Corbijn dopo 9 anni da \"Useless\", ripercorre sarcasticamente e allegoricamente il percorso di vita che Dave Gahan ha vissuto, specie nel corso degli anni novanta, con il rifiuto del benessere (la limousine che lo accompagna all'inizio e il cameo della vera moglie, Jennifer Sklias, vestita da angelo) e l'accettazione dei vizi (raffigurati nel video con un furto di gioielli, alcol, aspetto trasandato) che lo hanno portato quasi alla morte, il tutto in condizioni atmosferiche sempre peggiori.\nAltri cameo che compaiono nel video sono il manager del gruppo Jonathan Kessler nei panni dell'autista che accompagna Dave con la macchina e gli altri due membri del gruppo Martin e Andy come due manichini vestiti da sposi nella vetrina di un negozio (DM's Bridal Shop).\nAlcuni spezzoni del video compaiono in \"Martyr\".\nVersione in Simlish.\n\"Suffer well\" \u00e8 stata ri-adattata e ricantata per il gioco della EA di \"\" in \"Simlish\", la lingua parlata dai personaggi del gioco. Nel web \u00e8 disponibile anche un videoclip \"virtuale\" dei Depeche Mode impegnati in questa particolare versione."}
{"id": "1083849", "revid": "287204", "url": "https://it.wikipedia.org/wiki?curid=1083849", "title": "Renault 21", "text": "La 21 era un'autovettura di classe medio-alta prodotta tra il 1986 ed il 1995 (e fino al 1996 nei soli mercati argentino e turco) dalla Casa automobilistica francese Renault.\nStoria.\nNascita del modello.\nTra la fine degli anni settanta e l'inizio del decennio seguente venne avviato il progetto \"X48\", destinato alla produzione del modello che avrebbe sostituito la Renault 18. In quegli anni la Casa di Billancourt stava avviandosi verso una delle pi\u00f9 gravi crisi finanziarie della sua storia. Quando il progetto \"X48\" stava entrando nel vivo, la Renault piomb\u00f2 sull'orlo del baratro a causa di alcuni grossi investimenti non proprio azzeccati, come quello relativo all'annessione della AMC nel 1979, oppure allo scarso successo di alcuni modelli, come la Renault 14 o la Renault 30. Trovandosi con poche risorse al momento di pensare alla meccanica, ed in particolare ai gruppi motopropulsori, la Renault dovette arrangiarsi con ci\u00f2 che aveva gi\u00e0 in Casa: per quanto riguarda i motori si scelsero per la base di gamma due varianti del gi\u00e0 noto 1.7 Fonte, una da 76 CV e l'altra da 90 CV. Per le motorizzazioni superiori ci si orient\u00f2 sui propulsori Douvrin da 2 litri e cos\u00ec pure per le unit\u00e0 a gasolio. Sfortunatamente ci si trov\u00f2 di fronte ad un ostacolo non indifferente, costituito dal fatto che i motori Douvrin erano installabili solo in posizione longitudinale, mentre i 1.7 Fonte potevano esserlo solo trasversalmente. Per questi motivi, non potendo investire in nuovi motori o nuovi cambi, data l'esiguit\u00e0 di risorse economiche, si dovettero realizzare delle strutture specifiche per il sostegno dei gruppi motopropulsori, con il risultato che dal punto di vista telaistico le vetture sarebbero state caratterizzate da notevoli differenze a seconda che montassero un motore 1.7 Fonte o un Douvrin, diesel o benzina che fosse. Sarebbero variate addirittura le misure della carreggiate e del passo.\nPer quanto riguarda l'aspetto relativo al disegno industriale, si voleva ovviamente una vettura moderna, ma anche elegante ed in grado di fornire un'abitabilit\u00e0 superiore a quella della \"18\". I designers Renault lavorarono in maniera approfondita su tale aspetto e riuscirono ad ottenere una carrozzeria dal Cx pari a 0.29, un valore notevole per quell'epoca.\nLa nuova vettura fu presentata nel marzo 1986 al Salone di Ginevra con la nuova denominazione numerica di \"21\", una denominazione che in realt\u00e0 era gi\u00e0 nota da qualche mese presso la stampa specializzata.\nAl suo debutto doveva contrastare alcuni modelli concorrenti come la Peugeot 505 e la Ford Sierra, ma soprattutto risultava pi\u00f9 adatta ad affrontare il mercato nordamericano, nel quale Renault prevedeva la sua produzione e commercializzazione nell'ambito dell'alleanza con la AMC.\nDesign esterno ed interno.\nNel suo complesso la \"21\" appariva come una berlina dalla classica carrozzeria a tre volumi, ma dal disegno assai moderno e dal profilo a cuneo. Il corpo vettura della \"21\" trasponeva pi\u00f9 in piccolo alcuni contenuti stilistici mutuati direttamente dall'ammiraglia di Casa, la 25. Tra questi va sicuramente menzionato il disegno del frontale, caratterizzato da una calandra sigillata e spiovente, senza griglie del radiatore e suddivisa in tre sezioni orizzontali, una integrata con il cofano motore, anch'esso dal disegno spiovente, ed altre due che chiudono efficacemente il disegno e che accolgono su un lato lo stemma della Losanga. Anche i fari rettangolari e leggermente avvolgenti ricordano molto quelli della 25, cos\u00ec come i paraurti avvolgenti che si raccordano con i fascioni laterali ed infine anche con i paraurti posteriori, dando origine ad una sorta di \"cintura\" che avvolge l'intero perimetro della vettura. Lungo la fiancata piuttosto squadrata, oltre ai fascioni laterali, sono degni di nota la nervatura che unisce le maniglie porta, i montanti sottili, i vetri a filo della carrozzeria e la superficie vetrata a sei luci, ma anche il montante posteriore piuttosto inclinato per dare grinta al disegno del corpo vettura ed il passaruota posteriore leggermente tagliato nella zona superiore. Linee squadrate anche nella coda, dove si ritrovano altri gruppi ottici di forma rettangolare, ma in questo caso non avvolgenti.\nVale la pena sottolineare che soluzioni come la calandra carenata o i vetri a filo con la carrozzeria, oppure ancora l'assenza di gocciolatoi sul montante anteriore siano state dettate dall'esigenza di ottimizzare l'aerodinamica del corpo vettura. Si tratta quindi di soluzioni che hanno contribuito al raggiungimento del gi\u00e0 citato Cx di appena 0.29.\nAll'interno dell'abitacolo vi \u00e8 una grande luminosit\u00e0 dovuta alle ampie superfici vetrate. Il posto guida \u00e8 caratterizzato da un volante a due razze e da un cruscotto ampio, moderno (per l'epoca) e completo, con tachimetro digitale e numerose spie e strumentazioni elettroniche.\nMeccanica e motori.\nA dispetto della classica linea a tre volumi, la \"21\" si present\u00f2 come una delle pi\u00f9 particolari vetture in commercio all'epoca, se si andava ad osservarne la struttura sottopelle. Stringenti esigenze economiche hanno obbligato i progettisti Renault a rinunciare allo sviluppo di cambi specifici per consentire il montaggio trasversale dei motori Douvrin previsti per la \"21\" stessa. Perci\u00f2, il pianale della \"21\" era differente nella parte anteriore perch\u00e9 accoglieva due differenti telaietti ausiliari per il sostegno dei gruppi motopropulsori, ma non solo: mentre per le versioni con motore Fonte l'interasse tra le ruote anteriori e posteriori \u00e8 di 2.66 metri, per quelle con motore Douvrin (con propulsore montato longitudinalmente per forza di cose) il passo \u00e8 invece ridotto a 2.60 metri. Di conseguenza, la \"21\" non mantiene un'architettura meccanica ben precisa, ma arriva a proporne due, entrambe motore anteriore e trazione anteriore, ma dove il propulsore pu\u00f2 essere montato trasversalmente o longitudinalmente a seconda dei casi.\nPer quanto riguarda la meccanica telaistica della \"Renault 21\", la vettura montava un avantreno di tipo MacPherson con molle elicoidali ed un retrotreno che abbandon\u00f2 la vecchia soluzione ad assale rigido presente nella \"18\" in favore di una nuova soluzione a bracci longitudinali con barre di torsione. Erano presenti su entrambi gli assi anche ammortizzatori idraulici telescopici e barre antirollio. L'impianto frenante, servocomandato, prevedeva dischi ventilati all'avantreno e tamburi al retrotreno. Lo sterzo era a cremagliera, ma prevedeva il servosterzo solo nelle versioni di punta.\nAl suo debutto la \"21\" era prevista in cinque motorizzazioni:\nErano previste due varianti di cambio: la versione di base da 76 CV montava un cambio manuale a 4 marce, mentre le altre erano previste con un cambio, sempre manuale, a 5 marce.\nAllestimenti.\nAl debutto erano previsti diversi allestimenti per la \"Renault 21\":\nEvoluzione.\nLa commercializzazione della \"21\" fu avviata in Francia poco dopo la presentazione, per arrivare nei restanti listini europei gradualmente nel corso del 1986. La produzione ebbe luogo nello stabilimento Renault di Sandouville.\nAlla fine del 1986 la \"21\" sbarc\u00f2 anche negli USA ed in Canada con il nome di \"Renault Medallion\", un modello dalla vita breve, specialmente con il marchio Renault. Infatti, gi\u00e0 il 9 marzo 1987 il neo presidente Renault Raymond L\u00e9vy vendette la \"AMC\" alla Chrysler, nonostante i pareri contrari di alcuni suoi stretto collaboratori. Perci\u00f2, entro breve la \"Medallion\" venne proposta con il marchio Eagle. Sempre nel 1987, la \"21\" giunse anche sul mercato colombiano, ma ribattezzata come \"Renault Etoile\".\nNel frattempo, tornando in Europa, la gamma \"21\" fu ampliata con l'arrivo della 21 Nevada, ossia la versione con carrozzeria station wagon: realizzata sul pianale della 21, ma con passo allungato di 15\u00a0cm (con conseguente differenza di interasse a seconda dei motori anche in questo caso), la \"Nevada\" si fece notare per l'eccezionale volumetria interna, superata solo dalla monovolume Espace. Il vano di carico era uno dei pi\u00f9 ampi della categoria, tanto che fu proposta anche una versione a 7 posti, dotata di una panchetta omologata per due persone collocata proprio nel bagagliaio. Tale panchetta era amovibile, in modo da dare la possibilit\u00e0 di sfruttare l'ampio vano bagagli. Nelle versioni a 7 posti, l'accesso alla terza fila di sedili era inoltre reso agevole dalla possibilit\u00e0 di ribaltare il divano centrale mediante un sistema di ammortizzatori a gas del tipo di quelli impiegati per il portellone posteriore. Il passo allungato della 21 Nevada fece in modo da porre la vettura in concorrenza anche con giardinette di categoria superiore, vista l'assenza di una corrispondente versione della \"Renault 25\". La \"Nevada\" fu commercializzata con il nome di \"Savanne\" nel solo Regno Unito.\nLe novit\u00e0 per il 1987 non finirono qui: nello stesso anno, infatti, la gamma della berlina si ampli\u00f2 con l'introduzione della versione di punta, ossia la 21 Turbo, equipaggiata con una variante sovralimentata del 2 litri presente su altre versioni della gamma, un motore in grado di erogare fino a 175 CV. La \"21 Turbo\" era caratterizzata da una carrozzeria con numerosi elementi dal disegno specifico. Cambiava soprattutto il frontale, con fari pi\u00f9 estesi e a doppia parabola come sulla R25 Turbo, ma soprattutto pi\u00f9 sottili e inseriti in una nuova struttura che interrompeva il cofano e i passaruota anteriori all'altezza degli indicatori di direzione. La calandra era una griglia nera e il simbolo della losanga era al centro. Diversi erano anche i paraurti, con prese d'aria di raffreddamento dei dischi anteriori integrate e spoiler assai pronunciati, che proseguivano idealmente nelle nuove bandelle sottoporta aerodinamiche; inoltre sul bordo del cofano bagagli era installato un alettone e tutti questi particolari, nonch\u00e9 gli specchi retrovisori e le fasce laterali paracolpi, erano integralmente verniciati in tinta con la carrozzeria. Infine i cerchioni avevano un disegno specifico. Con tali modifiche la 21 Turbo manteneva un Cx di 0,31.\nLa \"Renault 21\" conobbe subito un notevole successo di vendite che diede una boccata d'aria fresca alle esangui risorse economiche della Casa francese: gi\u00e0 alla fine del 1986 ne furono venduti oltre 250.000 esemplari, che salirono a quasi 368.000 (sia berlina che Nevada) nel solo 1987. Ed il successo avrebbe potuto essere anche superiore a tali livelli se non fosse stato per l'entrata in listino della Peugeot 405 che rub\u00f2 potenziali clienti alla nuova berlina Renault. Gli effetti del lancio della rivale di Sochaux si sentirono soprattutto nel 1988, dopo che la \"405\" fu insignita del premio di Auto dell'anno e le vendite divennero sostenute anche per questo modello, mentre quelle della \"21\" ridiscesero a poco meno di 324.000 unit\u00e0, pur mantenendosi su livelli tutt'altro che sconfortanti. Basti pensare che nei primi tre anni di vendite, la \"21\" rimase saldamente ancorata al terzo posto nella graduatoria delle auto pi\u00f9 vendute in Francia. Sempre nel 1988 la \"21\" vide aggiornamenti alla sua gamma: le versioni \"RX\" ed \"RS\" scomparvero dai listini, mentre venne introdotta la \"Nevada 4x4\", caratterizzata dalla presenza della trazione integrale. Tale versione fu proposta con il gi\u00e0 noto 2 litri da 120 CV oppure con il diesel aspirato da 68 CV. Nello stesso anno, per il solo mercato italiano, fu introdotta una versione di base, spinta dall'unit\u00e0 Cl\u00e9on da 1.4 litri in grado di erogare 69 CV.\nNel 1989 la gamma \"21\" fu sottoposta ad un restyling, per il quale si utilizz\u00f2 il frontale della 21 Turbo come modello, pur con linee leggermente arrotondate. Cambiava anche la coda, con un accenno di spoiler integrato nel cofano bagagli della tre volumi e fari con trasparenti a tonalit\u00e0 invertite (fascia rossa superiore, a fare anche da portatarga). Il restyling vide anche l'introduzione di un'inedita variante di carrozzeria, la berlina a due volumi e mezzo e a 5 porte, erede spirituale della Renault 20, ormai non pi\u00f9 in listino dal 1984. In tale versione fu ancora pi\u00f9 evidente l'arrotondamento delle linee conseguente al restyling. Tale versione era dotata del pi\u00f9 pratico portellone posteriore: tutta la porzione posteriore cambiava a partire dalle portiere (escluse) e presentava linee morbide e pi\u00f9 arrotondate. L'arrivo della \"21\" a 5 porte fu motivata dall'esigenza di venire incontro a quella clientela, soprattutto francese, inglese e tedesca, che preferiva la praticit\u00e0 di una berlina con portellone. Per la \"21\" sottoposta al restyling, Renault dichiarava valori del Cx variabili da 0,29 (per le versioni berlina - quattro o cinque porte - in allestimento base \"TL\") a 0,34. Anche la gamma motori fu rivista in occasione del restyling: furono introdotte la \"21 TXI\", dotata di un nuovo 2 litri a 3 valvole per cilindro e con potenza massima di 140 CV, e la \"21 TXI Quadra\", dotata del medesimo propulsore, ma anche con trazione integrale. Con il restyling, la trazione integrale divenne disponibile anche sulla \"21 Turbo\", che fu quindi in listino in entrambe le configurazioni. Sul fronte dei diesel, il vecchio Douvrin da 2.1 litri fu sostituito dal nuovo Fonte diesel da 1870\u00a0cm\u00b3 e 65 CV di potenza massima. Tale motorizzazione non fu tuttavia prevista in tutti i mercati europei. Ad esempio non arriv\u00f2 mai nel mercato italiano, dove invece continu\u00f2 ad essere commercializzata la versione con motore da 2.1 litri. Inoltre, va ricordato che la lista optional per la \"21\" si arricch\u00ec anche del cambio automatico a 4 rapporti.\nNel 1990 cominciarono ad apparire le prime motorizzazioni catalizzate che si affiancarono semplicemente alle corrispondenti versioni prive di marmitta catalitica. Una di queste motorizzazioni fu la 1.7 da 90 CV, che si vide affiancata da una versione dotata di alimentazione ad iniezione e catalizzatore, raggiungendo cos\u00ec una potenza leggermente pi\u00f9 alta e pari a 93 CV. Un'altra versione che vide l'arrivo del catalizzatore fu la \"2.0i 12v\", che per\u00f2 sub\u00ec per contro un leggero decremento di potenza, che scese a 135 CV.\nNel 1992 la diffusione del convertitore catalitico, che sarebbe dovuto diventare obbligatorio su tutte le auto a partire dal 1\u00ba gennaio 1993, port\u00f2 la Casa francese a rivedere parzialmente la gamma: il 2 litri ad 8 valvole fu sostituito da un 2,2 litri ricco di coppia motrice, mentre le versioni da 1,7 litri furono semplicemente ritoccate e subirono un leggero decremento di potenza. Entro la fine dell'anno, tutti i modelli della gamma avrebbero adottato il catalizzatore.\nNel 1994 le R21 berlina furono tolte di produzione con l'arrivo della prima generazione della Renault Laguna. La versione station wagon rimase invece in produzione con la denominazione di Renault Nevada, in attesa dell'arrivo della Laguna Break. Nel 1995, con l'introduzione di quest'ultima, anche la Nevada fu tolta di produzione.\nRiepilogo caratteristiche.\nDi seguito vengono riepilogate le caratteristiche delle varie versioni costituenti la gamma della \"Renault 21\" in Europa:\nLa Renault 21 nel mondo.\nLa \"Renault 21\" fu commercializzata, come gi\u00e0 accennato all'inizio, anche in altri Paesi lontani, ed in particolare in Nordamerica ed in Colombia.\nLa Renault Medallion.\nLa \"Renault 21\" fu introdotta come \"Renault Medallion\" a partire dalla fine del 1986 nei due principali mercati nordamericani, ossia quello degli Stati Uniti e quello del Canada. La \"Medallion\" proposta sia come berlina che come station wagon, andava a sostituire le corrispondenti versioni della \"Renault 18\", che oltreoceano era disponibile solo con motori ad iniezione (e veniva per questo denominata \"18i\"), e dove la \"Break\" era stata conosciuta fino a quel momento con la denominazione di \"Sportwagon\". Un altro modello che la \"Medallion\" si prefiggeva di sostituire fu la AMC Concord, ossia un modello di fascia analoga a quello della \"21\" che era stato prodotto fino a quel momento, parallelamente alla \"18i\", dal quarto costruttore automobilistico americano.\nLa \"Medallion\", pur essendo destinata oltreoceano, veniva prodotta nello stabilimento francese di Maubeuge, da dove sarebbe poi partita alla volta di USA e Canada. La vettura, chiaramente imparentata con la \"21\" europea, ne condivideva il design moderno, sebbene vi fossero alcune significative differenze, per esempio nel disegno di calandra e gruppi ottici anteriori, questi ultimi pi\u00f9 sottili di quelli della versione europea. Le stesse caratteristiche trasposte nella giardinetta fecero di quest'ultima una delle station wagon stilisticamente pi\u00f9 interessanti del mercato nordamericano, come dichiarato da alcuni esponenti della stampa locale.\nNel corso della sua breve carriera, la \"Medallion\" fu proposta in una sola motorizzazione, consistente nel motore Douvrin da 2165\u00a0cm\u00b3 depotenziato a 103 CV per soddisfare le severe normative antinquinamento d'oltreoceano.\nLa \"Medallion\" conserv\u00f2 il marchio Renault solo per pochi mesi dopo il suo debutto: nel marzo del 1987, la Casa della Losanga cedette infatti il controllo della \"AMC\" alla Chrysler. In conseguenza di ci\u00f2 la vettura perse il marchio d'origine per acquisire il nuovo marchio \"Eagle\", derivato dalla denominazione di uno dei modelli \"AMC\" pi\u00f9 noti, la Eagle, appunto. Ma anche con tale nuova identit\u00e0 la \"Medallion\" ebbe vita breve: poich\u00e9 fu vista come una potenziale minaccia commerciale per alcuni modelli del gruppo Chrysler, la vettura fu tolta di produzione nel 1989. Venne sostituita dalla \"Eagle 2000 GTX\", praticamente una Mitsubishi Galant rimarchiata.\nLa Renault 21 in Colombia.\nLa \"Renault 21\" fu commercializzata anche in Colombia, ma in questo caso fu anche prodotta in loco, e precisamente nello stabilimento di Envigado. La \"21\" colombiana fu proposta in tre motorizzazioni: un 1.6 da 73 CV, un 2 litri da 100 CV ed un 2.2 litri da 128 CV. Nel 1990 la \"21\" fu ribattezzata come \"Renault Etoile\" e termin\u00f2 la sua carriera nel 1995.\nLa Renault 21 in altri Paesi.\nTra gli altri Paesi in cui la \"Renault 21\" fu prodotta vanno ricordati quello spagnolo di Valladolid (ex-FASA), quello cinese di Bejing, l'impianto di Bursa in Turchia, lo stabilimento cileno di Los Andes e quello argentino di Santa Isabel nei pressi di C\u00f3rdoba, oltre allo stabilimento di Taichung a Taiwan.\nAttivit\u00e0 sportiva.\nIl 1988 vide l'utilizzo della 21 Turbo nelle competizioni, in particolare nel campionato francese \"Superproduzione\", dove le 21 Turbo, che in questo caso utilizzavano la trazione integrale, ottennero 6 vittorie su 10 gare disputate. Il loro motore fu portato alla notevole potenza di ben 430 CV ad 8000 giri/min e tra le altre \"chicche\" tecnologiche va ricordato l'albero di trasmissione in fibra di vetro."}
{"id": "1083850", "revid": "110157", "url": "https://it.wikipedia.org/wiki?curid=1083850", "title": "Prva liga SR Jugoslavije 2001-2002", "text": "L'edizione 2001-02 del campionato jugoslavo fu la decima della Repubblica Federale di Jugoslavia e vide la vittoria finale del .\nCapocannoniere del torneo fu Zoran \u0110ura\u0161kovi\u0107 (), con 27 reti.\nFormula.\nLe 18 squadre disputano un girone all'italiana andata-ritorno di 34 giornate complessive.\nLa vincitrice \u00e8 campione di R.F.Jugoslavia.Le ultime 4 classificate retrocedono in Druga liga SR Jugoslavije 2002-2003.\nSquadre partecipanti.\nSquadra campione.\nFonte: partizan.rs\nClassifica.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 2002-2003 \n\u00a0\u00a0\u00a0\u00a0\u00a0 Qualificato alla Coppa UEFA 2002-2003 \n\u00a0\u00a0\u00a0\u00a0\u00a0 Qualificato alla Coppa Intertoto 2002 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 2002-2003 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083852", "revid": "1870773", "url": "https://it.wikipedia.org/wiki?curid=1083852", "title": "Dermatologia legale", "text": "La dermatologia legale \u00e8 un nuovo ambito di studio interdisciplinare delle scienze dermatologiche ed affini che si occupa in modo sistematico delle problematiche medico-legali, giuridiche ed etico-socio-sanitarie della dermatologia medica, chirurgica, estetica e delle malattie sessualmente trasmissibili.\nLa tematica principale di cui si occupa la dermatologia legale \u00e8 il danno estetico. I primi lavori italiani, le prime pubblicazioni in campo nazionale e le prime sessioni articolate e continuative congressuali in tema in Italia sono state realizzate dal GIDEL (Gruppo Italiano Dermatologia Legale) nell'ambito dell'AIDA (Associazione Italiana Dermatologi Ambulatoriali)."}
{"id": "1083853", "revid": "1543377", "url": "https://it.wikipedia.org/wiki?curid=1083853", "title": "Campionato internazionale di scherma 1929", "text": "Il settimo campionato internazionale di scherma si \u00e8 svolto nel 1929 a Napoli, in Italia.\nSono stati assegnati 1 titolo femminile e 4 titoli maschili:"}
{"id": "1083854", "revid": "81195", "url": "https://it.wikipedia.org/wiki?curid=1083854", "title": "Pezizomycotina", "text": "Pezizomycotina \u00e8 una suddivisione di Ascomycota (funghi che generano le loro spore all'interno di una sorta di sacco denominato \"asco\") e rappresenta all'incirca il vecchio taxon denominato Euascomycota.\nI funghi appartenenti a questa suddivisione si riproducono per via sessuale piuttosto che per gemmazione; la stessa suddivisione annovera quasi tutte le specie fungine con aschi che al contempo formano un corpo fruttifero visibile ad occhio nudo (eccezion fatta per il genere \"Neolecta\", che appartiene ai Taphrinomycotina).\nTassonomia.\nClassificazione scientifica.\nLe classi appartenenti a questa suddivisione sono le seguenti:\nLa vecchia classe Loculoascomycetes (rappresentante tutti gli Ascomiceti bi-tunicati) \u00e8 stata sostituita dalle classi \"Chaetothyriomycetes\" e \"Dothideomycetes\". Il resto delle classi Pezizomycotina si pu\u00f2 raggruppare negli Hymenoascomycetes.\nClassificazione filogenetica.\nSecondo una classificazione filogenetica, l'albero filogenetico della sottodivisione Pezizomycotina dovrebbe essere:"}
{"id": "1083857", "revid": "1305772", "url": "https://it.wikipedia.org/wiki?curid=1083857", "title": "Worms (videogioco 1995)", "text": "Worms \u00e8 un videogioco strategico a turni con movimenti d'azione sviluppato da Team17 per sistemi Amiga nel 1995.\nIl gioco \u00e8 basato su due o pi\u00f9 fazioni di vermi-soldato che combattono con armi da guerra, sulle classiche basi di un videogioco strategico a turni; il giocatore controlla una squadra di quattro o pi\u00f9 componenti contro l'intelligenza artificiale o un altro giocatore il cui scopo \u00e8 la conquista del terreno di gioco tramite l'eliminazione fisica o la resa dell'avversario.\nIl videogioco \u00e8 il capostipite della serie di videogiochi \"Worms\" e, visto il successo ottenuto, venne convertito per molti altri sistemi.\nDi questo titolo venne pubblicata l'espansione \"Worms Reinforcements\", e la raccolta \"Worms United\" che include \"Worms\" e l'espansione.\nModalit\u00e0 di gioco.\nI giocatori hanno a disposizione un arsenale che spazia dalle armi bianche alle armi da fuoco, arrivando fino agli attacchi comandati a distanza, e pu\u00f2 usare un solo attacco per turno, ad eccezione di qualche arma o oggetto particolare che pu\u00f2 essere usato pi\u00f9 volte nello stesso turno; in alternativa pu\u00f2 usare oggetti dall'utilit\u00e0 strategica come il martello pneumatico per scavare buchi, la trave per superare fossi, la corda elastica per spostarsi a mo' di liana, e il teletrasporto.\nAl di fuori del lanciarazzi standard, sia le armi che gli oggetti hanno un numero di utilizzi limitato ma incrementabile grazie a delle casse che cadono a intervalli regolari sul campo di gioco, che contengono altre armi o munizioni. Ogni arma causa un danno che va da 1 a una quantit\u00e0 teoricamente infinita, dato che sul campo di gioco sono presenti anche mine e barili esplosivi che a loro volta, se colpiti, possono causare ulteriori danni.\nLo scenario di gioco \u00e8 solitamente costituito da un'isola o da un insieme di isole, generate casualmente ad ogni partita; le armi, oltre a uccidere i vermi, danneggiano anche lo scenario, che potenzialmente pu\u00f2 essere distrutto del tutto. I vermi che entrano a contatto dell'acqua (o perch\u00e9 vi cadono o perch\u00e9 il terreno sotto di loro viene distrutto) muoiono istantaneamente.\nIl potere distruttivo delle armi non \u00e8 selettivo: il loro effetto si estende cio\u00e8 a qualsiasi verme che si trovi nel loro raggio d'azione, anche proprio, il che potrebbe portare a casi di \"fuoco amico\". Dopo un certo periodo di tempo, qualora la partita non si fosse ancora conclusa, si entra in modalit\u00e0 \"Sudden Death\" durante la quale tutti i vermi presenti sul campo di gioco vedono scendere i loro punti vita a 1 solo punto e sale il livello dell'acqua presente in basso sullo schermo.\nUn ulteriore fattore caratterizzante delle partite \u00e8 il vento, variabile da partita a partita, da turno a turno, che influenza la direzione delle armi da fuoco."}
{"id": "1083864", "revid": "124540684", "url": "https://it.wikipedia.org/wiki?curid=1083864", "title": "Erovnuli Liga", "text": "La Erovnuli Liga (\u10d4\u10e0\u10dd\u10d5\u10dc\u10e3\u10da\u10d8 \u10da\u10d8\u10d2\u10d0) \u00e8 la massima divisione del campionato georgiano di calcio. La stagione inizia a marzo e si chiude a novembre, dipanandosi nell'ambito di un solo anno solare, e vede competere 10 squadre.\nLa squadra pi\u00f9 titolata \u00e8 la Dinamo Tbilisi (che per un certo periodo aveva assunto la denominazione di Iberia Tbilisi), con 18 titoli.\nIn base al coefficiente UEFA, al dicembre 2018 \u00e8 il quarantacinquesimo campionato pi\u00f9 competitivo d'Europa.\nStoria.\nDal 1927 al 1989 la competizione era un torneo regionale all'interno del sistema sportivo dell'Unione Sovietica. In questo periodo si contano due affermazioni della Dinamo Tbilisi.\nDal 1990 viene organizzato l'attuale campionato: la prima edizione consiste in un girone all'italiana di diciotto squadre ed era disputata all'interno dell'anno solare. Dal 1991 \u00e8 invece disputata a cavallo di due anni. Nella stagione 1993-1994 il campionato era diviso in due fasi: le diciannove squadre erano divise in due gironi all'italiana con le prime cinque di ciascun gruppo che lottano per il titolo in un ulteriore girone di dieci compagini. Analogo meccanismo fu attuato nella stagione 1999-2000, mentre dalla stagione 2000-2001 a quella 2003-2004 solo le prime sei delle dodici squadre potevano lottare per il titolo.\nA partire dalla stagione 2014-2015 il numero di squadre \u00e8 passato da 12 a 16. Le 16 squadre si affrontano in un girone di andata e ritorno, per un totale di 30 giornate. La prima classificata conquista il titolo di campione della Georgia. Le ultime due classificate vengono direttamente retrocesse in Pirveli Liga, mentre la quattordicesima classificata gioca un play-out per evitare la retrocessione con la vincente dei play-off promozione della Pirveli Liga.\nNella stagione 2017 il campionato ha cambiato denominazione in Erovnuli Liga ed \u00e8 passato a 10 squadre e al nuovo calendario, con svolgimento da marzo a novembre, nell'arco di un unico anno solare.\nSquadre.\nSono 48 le squadre ad aver preso parte ai 33 campionati di Erovnuli Liga (Umaglesi Liga fino al 2016) dal 1990 al 2021 (in grassetto):"}
{"id": "1083866", "revid": "767487", "url": "https://it.wikipedia.org/wiki?curid=1083866", "title": "Autostrada per l'inferno", "text": "Autostrada per l'inferno (\"Highway to Hell\") \u00e8 un film del 1991 diretto da Ate de Jong. \u00c8 uscito nelle sale americane il 13 marzo 1992.\nTrama.\nCharlie e Rachel decidono di sposarsi a Las Vegas, ma per una serie fortuita di eventi prendono una strada che collega il mondo reale con l'inferno. Rachel viene rapita da un poliziotto infernale che si fa chiamare \"Il sergente\". Con l'aiuto di Sam, un benzinaio che \u00e8 stato anch'egli all'inferno, Charlie riesce a penetrare nel luogo dove \u00e8 nascosta l'amata e dopo essere sceso a patti con Satana in persona riesce a tornare nel mondo dei vivi.\nCast.\nIn questo film \u00e8 presente la famiglia Stiller al completo, seppur in ruoli marginali.\nAmy Stiller nel ruolo di Cleopatra, Ben Stiller nel doppio ruolo di un cuoco e di Attila e il padre dei due Jerry Stiller in un altro ruolo secondario."}
{"id": "1083867", "revid": "1305772", "url": "https://it.wikipedia.org/wiki?curid=1083867", "title": "Worms 2", "text": "Worms 2 \u00e8 un videogioco strategico a turni sviluppato dal Team17 e pubblicato da MicroProse e Electronic Arts per computer nel 1998.\nIl videogioco fa parte della serie di videogiochi \"Worms\", costituendone il secondo capitolo.\nModalit\u00e0 di gioco.\nLa modalit\u00e0 di gioco non \u00e8 variata, l'obiettivo \u00e8 eliminare la squadra avversaria. Il videogioco utilizza un nuovo motore grafico bidimensionale che permette di utilizzare sprite grandi e ben animati.\nAl gioco vengono aggiunte molte armi di distruzione di massa, come mitragliatrici, bombardamenti aerei con il napalm, razzi e armi pi\u00f9 strane come mucche esplosive, super banane esplosive e pecore saltellanti."}
{"id": "1083872", "revid": "1543377", "url": "https://it.wikipedia.org/wiki?curid=1083872", "title": "Norm Breyfogle", "text": "Ha iniziato la sua carriera su \"American Flagg\" e \"Marvel Fanfare\" e in seguito ha lavorato su numerose storie di Batman dal 1987 al 1995 (ad esempio \"Terrore sacro\", pubblicato in Italia su \"Playmagazine\" n. 8, ed. Play Press, settembre 1996, o \"La nascita del demone\"). Ha co-creato il personaggio Prime per l'universo Ultraverse della Malibu Comics, e ha creato il personaggio \"Metaphysique\" (di cui detiene i diritti d'autore). \u00c8 stato co-creatore di alcuni nemici di Batman: Anarky, Victor Zsasz, Jeremiah Arkham, il Ventiloquo e Scarface.\nHa lavorato su un gran numero di personaggi per la maggior parte di case editrici fumettistiche statunitensi, e ha ricevuto delle nomination agli Squiddy Award come \"Miglior disegnatore\" (\"Favorite Artist\") nel 1989 e nel 1991.\nNel 2014 \u00e8 stato colpito da un ictus che gli ha provocato una paralisi nella parte sinistra del corpo. Dopo un periodo di riabilitazione, non \u00e8 riuscito a riprendere completamente il funzionamento del corpo e, essendo mancino, ha dovuto abbandonare la carriera fumettistica."}
{"id": "1083873", "revid": "1442080", "url": "https://it.wikipedia.org/wiki?curid=1083873", "title": "All Good Things", "text": ""}
{"id": "1083874", "revid": "94902", "url": "https://it.wikipedia.org/wiki?curid=1083874", "title": "Lanthanio", "text": ""}
{"id": "1083875", "revid": "38120", "url": "https://it.wikipedia.org/wiki?curid=1083875", "title": "Norman Keith Breyfogle", "text": ""}
{"id": "1083877", "revid": "38120", "url": "https://it.wikipedia.org/wiki?curid=1083877", "title": "Norman Breyfogle", "text": ""}
{"id": "1083882", "revid": "110157", "url": "https://it.wikipedia.org/wiki?curid=1083882", "title": "Prva liga SR Jugoslavije 1998-1999", "text": "L'edizione 1998-99 del campionato jugoslavo fu la settima della Repubblica Federale di Jugoslavia e vide la vittoria finale del .\nCapocannoniere del torneo fu Dejan Osmanovi\u0107 (), con 16 reti.\nAvvenimenti.\nIl 24 marzo 1999 sono iniziati i bombardamenti aerei della NATO sulla RF Jugoslavia. Ci\u00f2 ha portato all'interruzione della stagione 1998-99 dopo la disputa della 24\u00aa giornata del campionato (gare del 20 marzo). Il 14 maggio il torneo \u00e8 stato definitivamente interrotto ed il 12 giugno il \u00e8 stato dichiarato campione.\nLe squadre di etnia albanese del Kosovo abbandonano il sistema calcistico jugoslavo (mentre quelle di etnia serba rimangono).\nSquadre partecipanti.\nSquadra campione.\nFonte: partizan.rs\nClassifica.\n Il campionato viene ufficialmente sospeso il 14 maggio 1999 a seguito dei bombardamenti della NATO. Il 12 giugno 1999 il viene dichiarato campione.\n Il abbandona il sistema calcistico jugoslavo e si trasferisce in quello kosovaro.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 1999-2000 \n\u00a0\u00a0\u00a0\u00a0\u00a0 Qualificato alla Coppa UEFA 1999-2000 \n\u00a0\u00a0\u00a0\u00a0\u00a0 Qualificato alla Coppa Intertoto 1999 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 1999-2000 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1083883", "revid": "1543377", "url": "https://it.wikipedia.org/wiki?curid=1083883", "title": "Campionato internazionale di scherma 1930", "text": "L'ottavo campionato internazionale di scherma si \u00e8 svolto nel 1930 a Liegi, in Belgio.\nSono stati assegnati 1 titolo femminile e 6 titoli maschili:"}
{"id": "1083885", "revid": "60395", "url": "https://it.wikipedia.org/wiki?curid=1083885", "title": "Ascomycetes", "text": ""}
{"id": "1083886", "revid": "481666", "url": "https://it.wikipedia.org/wiki?curid=1083886", "title": "Criss Angel", "text": "Biografia.\nAngel ha vissuto nell'East Meadow e a New York, \u00e8 di discendenza greca. Angel crebbe amando la musica (suonava la batteria e il flauto) e si \u00e8 sempre interessato alla magia. I suoi genitori sono John Sarantakos e Dimitra Sarantakos. Ha due fratelli: Costa e JD, \u00e8 molto affezionato ai suoi gatti (Minx ed Hammie) che talvolta usa nei suoi numeri di magia. Criss fu molto influenzato da suo padre il quale mor\u00ec di tumore allo stomaco.\nCriss incominci\u00f2 a interessarsi seriamente alla magia all'et\u00e0 di sei anni quando sua zia Stella gli mostr\u00f2 un trucco. Angel si baser\u00e0 molto su due grandi maghi: Harry Houdini e Aldo Richiardi. Da ragazzo Criss si esibiva alle feste di compleanno, ai night club e a casa con parenti e amici. Fece parte anche di un gruppo musicale chiamato AngelDust con l'amico Klayton Scott, che ha tra l'altro prodotto, scritto e arrangiato la musica del suo show televisivo Mindfreak ed ora fa uno show sul canale 101 di sky (sky uno) chiamato L'illusionista Criss Angel.\n\"Criss Angel Mindfreak\".\nCriss Angel \u00e8 il protagonista e autore dello show televisivo \"Mindfreak\", la cui prima stagione \u00e8 andata in onda a partire dal 20 giugno 2005 sulla rete A&amp;E Network, mentre in Italia va in onda sul canale 146-147 di Sky GXT/GXT+1.. La prima e la seconda stagione sono state girate a Las Vegas presso l'hotel Aladdin. La terza stagione al Luxor Hotel.\nI suoi numeri pi\u00f9 famosi sono stati: camminare sull'acqua, volare da un palazzo all'altro, restare a mezz'aria nell'hotel Luxor, venire tagliato in due, far scomparire una Lamborghini, sopravvivere a un'esplosione ravvicinata di C4.\nUna curiosit\u00e0 riguardante la terza stagione di Mindfreak \u00e8 che durante una sua esibizione, nella quale avrebbe dovuto fuggire da una macchina prima che questa si schiantasse e esplodesse, Criss nella fretta cadde e atterr\u00f2 male sul collo e lo show si ferm\u00f2 per due settimane in attesa della completa guarigione dell'illusionista.\nDurante la intro musicale si pu\u00f2 vedere Klayton che canta assieme a Criss: da qui si pu\u00f2 notare il rapporto di amicizia tra Klayton e Criss."}
{"id": "1083888", "revid": "729019", "url": "https://it.wikipedia.org/wiki?curid=1083888", "title": "Distretto di Scheibbs", "text": "Scheibbs \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto si suddivide in 18 comuni, di cui 2 con status di citt\u00e0 e 9 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1083889", "revid": "125728464", "url": "https://it.wikipedia.org/wiki?curid=1083889", "title": "Ritratto di Eleonora di Toledo col figlio Giovanni", "text": "Il Ritratto di Eleonora di Toledo col figlio Giovanni \u00e8 un dipinto a olio su tavola (115\u00d796\u00a0cm) di Agnolo Bronzino, databile al 1545 e conservato nella Galleria degli Uffizi a Firenze.\nA lungo esposto nel cuore del museo (la Tribuna), a partire dal 2012 \u00e8 collocato nelle sale rosse dei Nuovi Uffizi.\nStoria.\nL'opera ritrae la bellissima duchessa di Firenze Eleonora di Toledo, moglie di Cosimo I de' Medici, in compagnia di uno dei suoi undici figli, probabilmente Giovanni nato nel 1543 e destinato a diventare cardinale. Il ritratto fu dipinto nell'estate del 1545, durante un soggiorno della famiglia ducale alla Villa medicea di Poggio a Caiano, che si intravede nello sfondo. Era forse per quest'opera che, nel 1545, Bronzino chiedeva del blu al maggiordomo di corte Pier Francesco Riccio.\nL'identificazione tradizionale del bambino era Garzia, settimo figlio della coppia, ma la datazione al 1545 che oggi \u00e8 di solito accettata, rende possibile solo che si tratti di Giovanni, 1543 e che quindi in quella data aveva circa due anni. Sia alla donna che al bambino Bronzino dedic\u00f2 altri ritratti, ma questo \u00e8 sicuramente il pi\u00f9 celebre, un vero e proprio manifesto della rarefatta arte di corte al tempo di Cosimo e uno degli esiti pi\u00f9 emblematici della ritrattistica del Cinquecento italiano.\nIl mistero del vestito.\nPer molto tempo si \u00e8 creduto che Eleonora fosse stata sepolta con lo stesso vestito presente in questo ritratto: tale notizia fu diffusa dopo la ricognizione nelle Cappelle medicee del 1857, nei cui atti erano stati dapprima genericamente elencate \u00able ricche vesti foggiate secondo la moda della met\u00e0 del secolo XVI, e pi\u00f9 alcune trecce di capelli di color biondo tendente al rosso, attorte da una cordicella d'oro e simili in tutto a quelli dipinti dal Bronzino nel ritratto di questa principessa\u00bb, cui seguiva una descrizione dell'abito: \u00abla veste che lo ricuopre, non poco lacera, \u00e8 di raso bianco, lunga fino a terra e riccamente ricamata a gallone nel busto, lungo la sottana e nella balza da pi\u00e8\u00bb. Delle esumazioni del 1857 non esiste documentazione fotografica. La descrizione fornita, seppur generica, \u00e8 coerente con la foggia del vero abito funebre indossato da Eleonora, ma potrebbe altres\u00ec ricordare vagamente il pi\u00f9 celebre abito del ritratto del Bronzino.\nCon la seconda esumazione delle salme medicee, avvenuta tra il 1945 e il 1949 sotto la guida di Gaetano Pieraccini, la bara di Eleonora fu nuovamente aperta e, parimenti agli altri suoi parenti, il suo corpo fu analizzato e studiato, dopo essere stato preventivamente privato delle ricche vesti. Queste ultime furono a lungo conservate, lacere, consunte e ammucchiate, nei depositi del Museo del Bargello. L'abito di Eleonora, effettivamente di raso bianco decorato con fasce ricamate a galloni dorati, ma dalla foggia molto diversa rispetto all'abito del ritratto, dopo un lungo e complesso restauro, \u00e8 stato ricomposto ed esposto nella Galleria del Costume di Firenze, senza tuttavia permetterne un'esposizione tridimensionale a causa delle fragilissime condizioni in cui versa.\nDescrizione e stile.\nLo sfondo scuro, apparentemente piatto, si illumina attorno al viso di Eleonora, ritratta seduta col figlio accanto in piedi. In realt\u00e0, a ben guardare, si scopre che non si tratta di una parete ma di un cielo plumbeo con, in lontananza, una veduta di una tenuta, probabilmente quella di Poggio a Caiano, a cui la famiglia ducale era particolarmente legata.\nBronzino cre\u00f2 un ritratto ufficiale che rispecchia l'ideale cinquecentesco di potere assoluto: le forme dei protagonisti sono levigate, prive di forti contrasti chiaroscurali, illuminate da una luce fredda che le blocca nella rigidit\u00e0 della posa ufficiale. Depurati da qualsiasi imperfezione naturale, i protagonisti appaiono imperturbabili e decorosi, degni del loro ruolo di sovrani.\nL'attenzione dell'artista si concentr\u00f2 soprattutto nella descrizione precisa dell'abbigliamento, che qualifica con immediatezza il rango dei personaggi. L'elaboratissimo abito indossato dalla donna, reso perfettamente nella sua tridimensionalit\u00e0 e materialit\u00e0 dal Bronzino, mostra un corpetto aderente, una rete di cordincino dorato con perle sulle spalle, maniche ampie con tagli dai quali sbuffa la camicia bianca sottostante e un'ampia gonna. al centro del petto risalta il motivo stilizzato della melagrana, derivato dalle damascature e, in questo caso, simboleggiante la fecondit\u00e0 della donna e presente anche nelle ghirlande sulla volta della Cappella di Eleonora in Palazzo Vecchio, affrescata sempre dal Bronzino.\nSi tratta di un broccato ricamato alla spagnola e pu\u00f2 essere considerato una sorta di pubblicit\u00e0 dell'industria della seta fiorentina, decaduta nei primi difficoltosi anni del Cinquecento e rinata sotto il regno di Cosimo I.\nEleonora indossa numerosi gioielli, che testimoniano la sua straordinaria ricchezza (personale, oltre che del marito). Perle di varie dimensioni e sfumature si trovano al collo (due fili, uno con un pendente d'oro con grosso diamante e perla a goccia), agli orecchi (a goccia), sulla rete che copre le spalle e sulla scuffia. La preziosa cinta d'oro, decorata con pietre e con una nappina pure di perle, fu forse realizzata dall'orafo Benvenuto Cellini. La sua mano affusolata non indossa anelli.\nSebbene l'artista cercasse di creare un ritratto cerimoniale e dotato di astrazione, sono state lette varie emozioni sui volti dei protagonisti, da una certa malinconia di Eleonora (o piuttosto una certa solenne alterigia), all'irrequietezza del bambino, che sembra cercare con gli occhi vispi un diversivo allo stare in posa."}
{"id": "1083895", "revid": "1431409", "url": "https://it.wikipedia.org/wiki?curid=1083895", "title": "Monica Potter", "text": "Carriera.\n\u00c8 la seconda di quattro figlie, la sua era una famiglia molto cattolica ed ha frequentato la \"Villa Angela Catholic School\" per ragazze. Ha perseguito la carriera di modella a Chicago e Miami prima di trasferirsi a Los Angeles nel 1994. Nello stesso anno ha recitato nella soap opera \"Febbre d'amore\" nel ruolo di Sharon Collins.\nNel 1998 interpreta il ruolo di Carin, a fianco di Robin Williams nel celebre film Patch Adams.\nNel 2006 ha ottenuto una nomination agli Emmy Award, per l'interpretazione nella serie televisiva \"Boston Legal\".\nDal 2010 recita nella parte di Kristina Braverman nella serie televisiva \"Parenthood\" della NBC.\nVita privata.\nSi \u00e8 sposata due volte: la prima volta il 21 luglio 1990 con Tom Potter, da cui ha divorziato nel 1998 e da cui ha avuto due figli (David e Liam), mentre il secondo matrimonio \u00e8 avvenuto nel luglio 2005 con Daniel Christopher Allison, un chirurgo ortopedico, dal quale ha avuto sempre nel 2005 una figlia (Molly Brigid). Nel febbraio 2018 la coppia ha divorziato.\nDoppiatrici italiane.\nNelle versioni in italiano dei suoi film, Monica Potter \u00e8 stata doppiata da:"}
{"id": "1083896", "revid": "1543377", "url": "https://it.wikipedia.org/wiki?curid=1083896", "title": "Ariel Olivetti", "text": "Olivetti ha studiato Disegno Grafico al college e i suoi primi lavori sono stati pubblicati sulla rivista argentina \"Fierro\". Nel 1992 ha creato \"El Cazador de Aventuras\".\nDal 1995 ha lavorato per la Marvel Comics e la DC Comics su serie come \"Sabretooth\", \"Alpha Flight\", \"What If?\", \"JLA: Paradise Lost\", \"\", \"Green Lantern\" e \"Legends of the Dark Knight\".\nNel 2009 ha illustrato un paio di carte del gioco di carte collezionabili \"\", edito da Wizards of the Coast: il \"Mistico della Vite Intrecciata\" dell' \"Conflux\", e una versione promozionale del \"Desiderio Bruciante\"."}
{"id": "1083899", "revid": "110157", "url": "https://it.wikipedia.org/wiki?curid=1083899", "title": "Prva liga SR Jugoslavije 1996-1997", "text": "L'edizione 1996-97 del campionato jugoslavo fu la quinta della Repubblica Federale di Jugoslavia e vide la vittoria finale del .\nCapocannoniere del torneo (della Prva liga A) fu Zoran Jovi\u010di\u0107 (), con 21 reti.\nFormula.\nI due gironi 1A e 1B da questa edizione divengono due divisioni separate: non vi \u00e8 pi\u00f9 lo scambio di squadre dopo la fase autunno, bens\u00ec il torneo continua con le stesse fino a fine primavera. Quindi la 1A diventa la prima divisione, la 1B la seconda, la Druga liga scala al terzo livello, Srpska liga e Crnogorska liga al quarto.\nLe 12 squadre di ognuna delle due divisioni disputano un totale di 33 partite ciascuna: andata, ritorno, altra andata.\nIn Prva liga A:La vincitrice \u00e8 campione di R.F.Jugoslavia.La 10\u00aa classificata disputa uno spareggio con la 3\u00aa della Prva B.Le ultime due classificate retrocedono nella Prva B 1997-98.\nIn Prva liga B:Le prime due vengono promosse in Prva A 1997-98.La 3\u00aa classificata disputa uno spareggio con la 10\u00aa della Prva A.Le squadre piazzatesi al 9\u00ba e 10\u00ba posto disputano gli spareggi contro le seconde classificate dei due gironi di Druga liga SR Jugoslavije 1996-1997.Le ultime due classificate retrocedono nella Druga liga SR Jugoslavije 1997-1998.\nPrva liga A.\nClassifica.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 1997-1998 \n\u00a0\u00a0\u00a0\u00a0\u00a0 Qualificato alla Coppa delle Coppe 1997-1998 \n\u00a0\u00a0\u00a0\u00a0\u00a0 Qualificato alla Coppa UEFA 1997-1998 \n\u00a0\u00a0\u00a0\u00a0\u00a0 Qualificato alla Coppa Intertoto 1997 \n\u00a0\u00a0\u00a0\u00a0\u00a0 Allo spareggio contro la 3\u00aa di Prva liga B 1996-97 \n\u00a0\u00a0\u00a0\u00a0\u00a0 Retrocesso in Prva liga \"B\" SR Jugoslavije 1997-1998 \nNote:\n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nPrva liga B.\nClassifica.\n\u00a0\u00a0\u00a0\u00a0\u00a0 Promosso in Prva liga \"A\" SR Jugoslavije 1997-1998 \n\u00a0\u00a0\u00a0\u00a0\u00a0 Allo spareggio contro la 10\u00aa di Prva liga A 1996-97 \n\u00a0\u00a0\u00a0\u00a0\u00a0 Allo spareggio contro le seconde di Druga liga 1996-97 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 1997-1998 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nSpareggi.\nPrva A - Prva B.\nA questi spareggi partecipano:\n Loznica - Budu\u0107nost Podgorica 0-0 0-1\nPrva B - Druga liga.\nA questi spareggi partecipano:\n OFK Kikinda - Radni\u010dki Kragujevac 1-2 1-2 \n Spartak Subotica - Palilulac Belgrado 2-1 1-0"}
{"id": "1083900", "revid": "767487", "url": "https://it.wikipedia.org/wiki?curid=1083900", "title": "Le forze del destino", "text": "Le forze del destino (\"It's All About Love\") \u00e8 un film del 2003 diretto da Thomas Vinterberg.\nL'autore danese, a partire da questo film, che intreccia una storia sentimentale con aspetti thriller e fantascientifici, si allontana definitivamente dalle regole del Dogma 95.\nTrama.\nNell'anno 2021, quando la terra \u00e8 sconvolta da continui cambiamenti climatici, con improvvise ondate di gelo (nevica in piena estate anche a Venezia), John, lettore universitario, in viaggio dalla Polonia a Calgary, si ferma a New York, per far firmare i documenti di divorzio alla moglie Elena. Questa \u00e8 un'amatissima campionessa di pattinaggio su ghiaccio seguita da un larghissimo entourage che ne cura i numerosi impegni e tutte le relazioni esterne.\nJohn \u00e8 trattenuto una notte, cos\u00ec pu\u00f2 assistere ad un'importante esibizione di Elena. La mattina successiva dovrebbe ripartire ma Elena non solo non firma le carte del divorzio ma lo supplica di aiutarla. Lei non d\u00e0 molte spiegazioni ma lui, ancora innamorato, la asseconda. John scopre che la giovane donna \u00e8 vittima di una strana macchinazione ordita proprio dal suo seguito. Tre cloni, perfettamente identici a lei, sono stati realizzati per sostituirla. Ufficialmente per alleviarle il peso di un'attivit\u00e0 che si fa sempre pi\u00f9 pesante, ma il timore \u00e8 che una volta finito l'addestramento, la vera Elena possa essere messa da parte.\nTra fughe e ritorni, l'uccisione dei cloni, il tradimento dei suoi stessi familiari, alla fine John ed Elena si allontanano prima in treno poi a piedi verso un posto sicuro dove riprendere una nuova vita insieme, ma vanno incontro alle tempeste di freddo che stanno flagellando gran parte della Terra, morendo abbracciati.\nLa narrazione del finale \u00e8 affidata a Marciello, il fratello di John, che in volo sopra al pianeta \u00e8 uno degli ultimi sopravvissuti ma \u00e8 destinato a perire anche lui non essendo possibile atterrare."}
{"id": "1083903", "revid": "138365", "url": "https://it.wikipedia.org/wiki?curid=1083903", "title": "Il gatto nero (film 1981)", "text": ""}
{"id": "1083905", "revid": "466539", "url": "https://it.wikipedia.org/wiki?curid=1083905", "title": "Ogiva", "text": "Il termine ogiva \u00e8 utilizzato per riferirsi alla sezione anteriore di un corpo o parte di esso che sia affusolata e a simmetria assiale, studiata per offrire la minima resistenza fluidodinamica. Spesso \u00e8 adottata su proiettili in generale, razzi, missili, bombe aeronautiche, siluri, serbatoi esterni, aeroplani, carenature navali, sommergibili, sottomarini, o mozzi di eliche.\nDisegno.\nNella progettazione aerodinamica di una sezione anteriore di qualsiasi corpo (come un razzo, un aereo od un proiettile) che debba attraversare un fluido comprimibile (come l'aria atmosferica) un aspetto importante \u00e8 la determinazione della geometria per le migliori prestazioni. Per molte applicazioni quindi \u00e8 importante definire il solido di rivoluzione che fornisce la minima resistenza, compatibilmente con le esigenze di missione.\nDimensioni generali.\nIn tutte le equazioni che seguiranno, \"L\" rappresenter\u00e0 la lunghezza complessiva dell'ogiva ed \"R\" sar\u00e0 il raggio di base del corpo. \"y\" rappresenta la lunghezza del raggio ad una distanza \"x\" dalla punta. Le equazioni definiranno un profilo bidimensionale, mentre l'ogiva sar\u00e0 costruita come solido di rivoluzione di questo profilo attorno all'asse \"x\". Bisogna notare che spesso nella pratica si usa troncare o arrotondare la punta per ragioni aerodinamiche o costruttive.\nCono.\nLa pi\u00f9 semplice forma per un'ogiva \u00e8 quella conica retta. Questa forma \u00e8 spesso scelta per la facilit\u00e0 della sua realizzazione pratica ed al contempo \u00e8 spesso scartata per le sue scarse caratteristiche di resistenza fluidodinamica. I lati di un profilo conico retto a base circolare sono linee rette, quindi l'equazione del diametro \u00e8\nI coni sono anche definiti dalla loro semiapertura di angolo \"\u03c6\"\ne\nCono stondato.\nNelle applicazioni pratiche una ogiva conica \u00e8 spesso arrotondata per mezzo di un segmento di sfera. Il punto di tangenza dove la sfera si unisce al cono pu\u00f2 essere ricavato dalle formule seguenti\ndove \"rn\" \u00e8 il raggio della sfera.\nIl centro della sfera pu\u00f2 essere invece ricavato dall'equazione\nmentre la posizione dell'apice sar\u00e0 data da\nDoppio cono.\nUna forma a doppio cono \u00e8 formata da un cono di lunghezza \"L\"1 raccordato ad un tronco di cono di lunghezza \"L\"2, dove la base superiore del tronco di cono ha un raggio \"R\"1 coincidente con il raggio del cono di punta. Il raggio della base inferiore del tronco sar\u00e0 invece \"R\"2.\nsemiangolo:\nsemiangolo:"}
{"id": "1083906", "revid": "1543377", "url": "https://it.wikipedia.org/wiki?curid=1083906", "title": "Campionato internazionale di scherma 1931", "text": "Il nono campionato internazionale di scherma si \u00e8 svolto nel 1931 a Vienna, in Austria.\nSono stati assegnati 1 titolo femminile e 6 titoli maschili:"}
{"id": "1083907", "revid": "125429347", "url": "https://it.wikipedia.org/wiki?curid=1083907", "title": "Romeo e Giulietta - Ama e cambia il mondo", "text": "Romeo e Giulietta - Ama e cambia il mondo (in francese Rom\u00e9o et Juliette, de la haine \u00e0 l'amour) \u00e8 uno spettacolo musicale francese di G\u00e9rard Presgurvic creato nel 2001 al Palazzo dei congressi di Parigi ispirato dall'opera di William Shakespeare \"Romeo e Giulietta\".\nIl musical \u00e8 molto differente dall'opera originale: il testo inglese originario non \u00e8 utilizzato, quasi tutti i personaggi sono a conoscenza del matrimonio \u00absegreto\u00bb dei due innamorati, e la morte dei due protagonisti \u00e8 diversa secondo il paese in cui \u00e8 stato prodotto il musical. Il personaggio del Conte Montecchi \u00e8 presente solo nella produzione inglese e italiana, mentre nelle altre produzioni la madre di Romeo \u00e8 vedova; inoltre vi sono nuovi personaggi come La Morte (produzione francese, belga, olandese, russa, coreana, ta\u00efwanese e messicana), interpretata da una donna nello spettacolo, da un uomo nei video clip di \"Verona\" cos\u00ec come nei \"Re del Mondo\", e il Poeta (produzione francese).\nLady Capuleti ha uno spessore maggiore, e rappresenta spesso la voce della ragione. Il ruolo di Tebaldo passa da un personaggio meschino a un giovane uomo che chiede piet\u00e0, essendo il suo comportamento il risultato di un'infanzia segnata dall'odio.\nLo spettacolo musicale esce in contemporanea di altre tre creazioni (\"Da Vinci, Les Ailes de la lumi\u00e8re, Les Mille et Une Vies d'Ali Baba\" e \"Les Dix Commandements\"), dopo il grande successo di \"Notre Dame de Paris\" l'anno precedente.\nNel luglio del 2000, la cifra di album venduti \u00e8 di circa 500.000 esemplari, gli altri musical dell'epoca \"Les Mille et Une Vies d'Ali Baba\" e \"Les Dix Commandements\" vendono circa 200.000 e 700.000 album.\nNel 2010, dal 2 febbraio al 4 aprile, lo spettacolo ritorna in scena con una nuova serie di rappresentazioni al Palazzo dei Congressi di Parigi. Se Damien Sargue riprende il ruolo di Romeo, C\u00e9cilia Cara non fa pi\u00f9 parte del cast, ed \u00e8 Joy Esther, scoperta nel musical \"Belles Belles Belles\" nel 2003, che prende il ruolo di Giulietta. Questa nuova versione s'intitola: Rom\u00e9o et Juliette, les enfants de V\u00e9rone (Romeo e Giulietta, i ragazzi di Verona).\nTrama.\nAtto I.\nL'odio ancestrale esistente tra le due famiglie pi\u00f9 potenti di Verona, i Montecchi e i Capuleti, si trasforma molto spesso in violenza tra le due parti. Non potendone pi\u00f9, il Principe di Verona decreta, sotto pena di morte, il divieto assoluto di tutti i combattimenti nella citt\u00e0 tra le due fazioni (\"V\u00e9rone\"). Dall'altra parte, mentre Lady Capuleti e Lady Montecchi denunciano la violenza dei due clan (\"La Haine\"), Romeo (figlio unico dei Montecchi) e Giulietta (unica figlia dei Capuleti) sono alla ricerca del vero amore (\"Un Jour\").\nIn casa Capuleti, un ballo \u00e8 organizzato al fine che Giulietta possa incontrare il Conte Paride, che chiede la sua mano (\"La Demande en mariage, Tu dois te marier\"). Durante questo tempo, Romeo e i suoi due migliori amici, Benvolio e Mercuzio, camminano per le vie di Verona e cantano fortemente la loro voglia dei semplici piaceri (\"Les Rois du Monde, La Reine Mab\"). Poco dopo, Romeo confida che ha paura. Di cosa? Lui non lo sa precisamente (\"J'ai peur\"). Allora, nella speranza di distrarlo, Benvolio e Mercuzio lo persuadono ad accompagnarli, mascherati, al ballo che si tiene dai Capuleti (\"Le Bal\"). L\u00e0, dal primo sguardo che posa Giulietta su di lui, Romeo s'innamora, senza tuttavia sapere ella chi \u00e8 esattamente (\"L'Amour heureux\"). Tebaldo riconosce Romeo, e ne informa i Capuleti. In quel momento Romeo e Giulietta apprendono dalla Nutrice chi sono, ovvero il figlio del loro peggior nemico (\"Le Bal 2\"). Devastato (lui ama segretamente Giulietta), Tebaldo riconosce che lui \u00e8 cresciuto con odio e disprezzo (\"C'est pas ma faute\").\nDopo il ballo, Giulietta trova rifugio nella sua camera e sogna Romeo (\"Le Po\u00e8te\"), che finalmente la raggiunge, prendendo grandi rischi, nel giardino dei Capuleti. Si scambiano i loro voti d'amore, e decidono di sposarsi il pi\u00f9 rapidamente possibile (\"Le Balcon\"). Sapendo che le loro due famiglie non saranno mai d'accordo su questa unione, Romeo va da Frate Lorenzo, e lo prega di unirli in matrimonio. Quest'ultimo accetta, sperando che questo matrimonio sancir\u00e0 la riconciliazione tra le due famiglie (\"Par amour\").\nIl giorno dopo, Romeo raggiunge i suoi amici, e dice alla Nutrice, presa in giro da tutti (\"Les Beaux, les Laids\"), che Frate Lorenzo \u00e8 d'accordo per celebrare il matrimonio il pomeriggio stesso. La Nutrice, che ama Giulietta come sua figlia, le annuncia la bella notizia (\"Et voil\u00e0 qu'elle aime\"). Finalmente, Romeo e Giulietta diventano marito e moglie davanti a Dio (\"Aimer\").\nAtto II.\nLa sera stessa, Benvolio e Mercuzio incontrano Romeo e l'accusano di averli traditi (\"On dit dans la rue\"). Nelle vie di Verona, Tebaldo cerca quest'ultimo (\"C'est le jour\"). Ma, egli incontra prima Mercuzio, che lo provoca. Rifiutando di farsi insultare in pubblico, Tebaldo lo provoca a suo turno in un duello (\"Le Duel\"). Romeo, arrivato improvvisamente, s'interpone tra i due uomini, e tenta di calmarli. Tuttavia, mettendosi fra i due, Tebaldo ferisce mortalmente Mercuzio. Guidato dalla colpevolezza, la vendetta e l'innocenza della giovent\u00f9, Romeo uccide Tebaldo (\"Mort de Mercutio\"). Le due famiglie, immerse nel lutto, richiamano vendetta dal Principe (\"La vengeance\"). Alla fine, egli esilia Romeo da Verona, e riflette su ci\u00f2 che rappresenta il potere (\"Le Pouvoir\"). Nella sua camera, Giulietta apprende le tristi novit\u00e0 dalla sua Nutrice. Ella si ritrova divisa dall'amore per suo cugino e quello che prova per il suo sposo. Dal canto suo, Romeo si rifugia da Frate Lorenzo, a cui confida che l'esilio \u00e8 peggio della morte (\"Duo du d\u00e9sespoir\").\nPi\u00f9 tardi, Romeo e Giulietta passano la loro notte di nozze insieme, poi, all'alba, Romeo lascia il suo amore per andare a Mantova (\"Le Chant de l'alouette\").\nAppena suo marito parte, Giulietta apprende dai suoi genitori che sposer\u00e0 il Conte Paride il giorno dopo (\"Demain\"). Malgrado tutto, rifiuta di piegarsi alla sua volont\u00e0. Deluso dal comportamento di Giulietta, il Conte Capuleti canta il suo amore profondo per sua figlia (\"Avoir une fille\"). Nella sua camera, Giulietta si domanda perch\u00e9 ella deve obbligatoriamente obbedire ai suoi genitori (\"Pourquoi\"). Mentre \u00e8 a Mantova, Romeo brama Giulietta, quest'ultima rende visita a Frate Lorenzo. Quest'ultimo immagina un piano che, sperando, porter\u00e0 una fine felice ai due innamorati e alle loro famiglie (\"Sans elle\").\nGiulietta fa finta d'accettare il matrimonio con Paride, ma, la notte precedente, beva una pozione preparata da Frate Lorenzo che le doner\u00e0 l'apparenza della morte (\"Le Poison\"). Il giorno dopo, Giulietta \u00e8 deposta nella cripta di famiglia, sperando di trovare Romeo vicino a lei al suo risveglio. Tristemente, il messaggio di Frate Lorenzo che informa Romeo del piano non gli arriva, e egli apprende, sul posto, la morte di Giulietta da Benvolio (\"Comment lui dire?\").\nDevastato, va nella cripta di famiglia dei Capuleti, trova quelle che sono le spoglie della sua sposa, e la Morte uccide Romeo (\"la Mort de Rom\u00e9o\"). Poco dopo, Giulietta si sveglia e non pu\u00f2 che constatare il suicidio del suo sposo. Prender\u00e0 la spada di Romeo, e la user\u00e0 per uccidersi (\"la Mort de Juliette\"). Frate Lorenzo fa irruzione nella cripta, e scopre i cadaveri dei due innamorati. Non comprende perch\u00e9 Dio ha accettato che la storia sia terminata in questo modo, e dubita della sua fede (\"J'sais plus\").\nFinalmente, e in memoria dell'amore di Romeo Montecchi e di Giulietta Capuleti, le due famiglie, si sentono responsabili della morte dei loro figli, si riconciliano per vivere in pace (\"Coupables\").\nCast.\nBallerini: Medhi A\u00eft-Arkoub, Antonietta Campolo, \u00c9milie Capel, Anthony Chasset, Fanny Chr\u00e9tien, St\u00e9phane Fly Corcel, G\u00e9raldine Couf, Franck Desplanches, Lionel Desruelles, Tiphanie Doucet, B\u00e9r\u00e9nice Faure, Micka\u00ebl Finist\u00e8re, Franck Folly, Costanza Garrone, Serge Germany, Esther Giacalone, Steeve Guimaraes, Christine Hassid, Guillaume Jauffret, Fr\u00e9d\u00e9ric Jean-Baptiste, Cyril Journet, R\u00e9my Lailavoix, St\u00e9phanie Lutenbacher, Sara Magistro, C\u00e9line Mari\u00e9, Lilian N'Guyen, Belinda Nusser, Esteban Olives, Sabrina Oukkal, Tommy Pascal, J\u00e9rome Piel, Julie Richer, Sabrina Secchi, Candice Thomas, Djeff Tilus, Florent Tortel, Elodie Tuquet-Barbe, Manuel Vignoulle, Thao Vilayvong, B\u00e9atrice Warrand.\nCanzoni dello spettacolo.\nII Atto.\nRiprese\nAdattamenti.\nDalla prima rappresentazione che \u00e8 stata svolta a Parigi il 19 gennaio 2001, il musical \u00e8 stato adattato in Italia, in Canada, ad Anversa, Londra, Amsterdam, Budapest, Szeged, Mosca, Vienna, Seul, Pusan (Corea del Sud), Taipei, in molte citt\u00e0 della Russia e in Messico. \u00c8 stato tradotto nelle seguenti lingue: italiano, olandese, ungherese, russo, inglese, tedesco e spagnolo. Sono in trattativa nuovi adattamenti per la Polonia, la Spagna, Singapore, l'Australia, la Repubblica popolare Cinese, e il Giappone.\nIl musical porta cos\u00ec diversi nomi:\nLe produzioni.\n\"Rom\u00e9o et Juliette, de la Haine \u00e0 l'Amour\" - versione franco-canadese (18 giugno 2002 - 21 settembre 2002).\nCanzoni dello spettacolo.\nI Atto\nII Atto\nBonus: Aimer - Les Rois du Monde\nCast italiano.\nCast ufficiale:"}
{"id": "1083909", "revid": "8304340", "url": "https://it.wikipedia.org/wiki?curid=1083909", "title": "Mikado (gioco)", "text": ""}
{"id": "1083911", "revid": "118031", "url": "https://it.wikipedia.org/wiki?curid=1083911", "title": "Sottopalco", "text": ""}
{"id": "1083912", "revid": "226458", "url": "https://it.wikipedia.org/wiki?curid=1083912", "title": "Danno estetico", "text": "Il danno estetico \u00e8 una definizione nel campo del diritto, che indica la modificazione peggiorativa dell'aspetto esteriore della persona suscettibile di valutazione medico-legale, ovvero l'alterazione fisionomica e/o fisiognomica dei tratti somato-espressivi dell'individuo a potenziale valenza patrimoniale quando il danneggiato ha un pregiudizio economico, per cui egli non trae pi\u00f9 lucro dall'esibizione della propria immagine nelle pubbliche relazioni ed extrapatrimoniale o morale, quando il danno subito crea disagio e sofferenza psicologica con compromissione della vita di relazione. \u00c8 la tematica centrale della dermatologia legale."}
{"id": "1083918", "revid": "1543377", "url": "https://it.wikipedia.org/wiki?curid=1083918", "title": "Campionato internazionale di scherma 1932", "text": "Il decimo campionato internazionale di scherma si \u00e8 svolto nel 1932 a Copenaghen, in Danimarca. Si disput\u00f2 solo la competizione del fioretto femminile a squadre, in quanto unica gara non compresa nel programma olimpico di Los Angeles 1932."}
{"id": "1083922", "revid": "110157", "url": "https://it.wikipedia.org/wiki?curid=1083922", "title": "The Black Sabbath Story Vol.2 - 78/92", "text": "The Black Sabbath Story Vol.12- 78/92 \u00e8 un video documentario sulla biografia del gruppo heavy metal Black Sabbath. \u00c8 il seguito di \"The Black Sabbath Story Vol.1 - 70/78\" e riguarda la loro storia dall'abbandono di Ozzy Osbourne fino all'incisione di Dehumanizer, discutendo i cambiamenti di formazione che i Black Sabbath hanno avuto tra il 1978 e il 1992. Oltre ai commenti dei membri storici Geezer Butler e Tony Iommi, vi sono interviste ad altri personaggi che hanno fatto parte del gruppo, come Ronnie James Dio, Ian Gillan, Cozy Powell e Vinny Appice. Sono presenti anche spezzoni dal vivo e videoclip di vari brani. Nel 2002, usc\u00ec la versione ristampata in DVD, con 19 min. di footage inedito in pi\u00f9, non presente nella preccedente versione in VHS."}
{"id": "1083923", "revid": "767487", "url": "https://it.wikipedia.org/wiki?curid=1083923", "title": "Monumento a Giovanni delle Bande Nere", "text": "Il monumento a Giovanni delle Bande Nere si trova in piazza San Lorenzo a Firenze.\nStoria.\nBaccio Bandinelli realizz\u00f2 la statua a partire dal 1540, quando gli fu commissionata da Cosimo I de' Medici, che cos\u00ec voleva rendere onore al padre, l'unico condottiero di valore in tutta la storia della famiglia Medici. Inizialmente sarebbe dovuta essere collocata dentro la Cappella Neroni all'interno della basilica di San Lorenzo, per questo lo scultore concep\u00ec il guerriero seduto (posa alquanto insolita per un condottiero) sopra il basamento. L'artista aveva presentato il progetto al duca nel 1540 e sottoscritto un contratto che prevedeva la statua del condottiero e due rilievi inseriti nel basamento da ultimare entro due anni. In realt\u00e0 alla morte del Bandinelli nel 1560 l'insieme era ancora lontano dall'essere completato: la scultura fu cos\u00ec collocata nel 1592 nella sala Grande di Palazzo Vecchio, mentre la monumentale base rimase a lungo nella cappella Neroni all'interno della basilica di San Lorenzo, quindi posta nell'angolo della piazza nel 1620 per volont\u00e0 di Cosimo II e qui diventata nota col nome di \"base di San Lorenzo\" (si veda l'iscrizione ottocentesca sul basamento).\nSu questo monumentale basamento oper\u00f2 Giuseppe Del Rosso che, nel 1812, trasform\u00f2 per pubblica utilit\u00e0 la base in una fontana. Qui era infatti consentito anche l'abbeveramento di animali, per questo la vasca, in marmo di Carrara come il basamento, venne progettata con un'ampia tazza, sorretta da una mensola a voluta, sobriamente decorata da rilievi. La testa leonina riprendeva i rilievi del Bandinelli sui due lati con lo stemma dei Medici, a sua volta come richiamo all'animale totemico fiorentino, il \"marzocco\".\nSolo nel 1850 la statua, relegata in Palazzo Vecchio, fu collocata \"in situ\", con la direzione dei lavori affidata all'ingegnere Alessandro Manetti.\nIn occasione del ricollocamento fu composto un epigramma satirico, che ironizzava sugli spostamenti della statua:\nNel 1939, con la risistemazione dell'area di piazza San Lorenzo, il monumento fu spostato e avvicinato al sagrato della chiesa. Dopo un primo intervento di restauro non documentato ma presumibilmente effettuato negli anni sessanta del Novecento e un ulteriore cantiere aperto nel 1995, nel 2012 \u00e8 stato avviato un ulteriore intervento di restauro dell'intero monumento (comprendente un intervento per l'ottimizzazione dei consumi idrici) su progetto e direzione dei lavori da Marzia Cantini del Servizio Belle Arti del Comune di Firenze (realizzato nell'ambito del progetto promosso dal Comune di Firenze \"FLIC\", Florence, I Care).\nDescrizione.\nLa statua \u00e8 rappresentata con la corazza romana (lorica musculata) che assomiglia a una guaina trasparente sul vigoroso petto. Il condottiero, privo di elmo e di calzari, tiene in mano, puntato sul ginocchio, un grosso bastone del comando, che era stato interpretato anche come una lancia spezzata.\nCos\u00ec Augusto Garneri: \"Il piedistallo \u00e8 la parte artistica del monumento; esso ha la forma quasi cubica, agli angoli delle belle colonne doriche che reggono una maestosa cornice dello stesso ordine. Al di sopra: un gran cavetto decorato da bei bucrani con festoni, seguito da un toro a treccia, e da un plinto a greca, il tutto, si vede dall'artista, aggiunto al piedistallo come zoccolo alla statua\". Il basamento \u00e8 decorato nel lato maggiore da un vigoroso rilievo con uno scenario di battaglia in cui soldati recano prigionieri e bottino al loro capitano; sui lati brevi stemma e imprese medicee, col tipico emblema dell'anello di diamante.\nLa fontana si caratterizza per la presenza di una testa di leone in marmo bianco di Carrara (in sintonia con i bassorilievi del monumento) dal quale scaturisce l'acqua, raccolta in una vasca ellissoidale sempre in marmo, ampia e posta ad altezza tale da poter essere utilizzata anche come abbeveratoio. Giuseppe Del Rosso si adegu\u00f2 alla preesistenza sfruttando il ricco repertorio decorativo del piedistallo e carc\u00f2, soprattutto, di dare un senso al monumentale blocco di marmo lavorato.\nL'altisonante targa risale all'Ottocento e scherzosamente ha fatto ribattezzare la statua il \"Gran Capitano \"Ebbe\"\" perch\u00e9 recita:"}
{"id": "1083924", "revid": "1149807", "url": "https://it.wikipedia.org/wiki?curid=1083924", "title": "Iposcenio", "text": "L'iposcenio o sottopalco \u00e8 l'ambiente sottostante il palcoscenico di un teatro. Nei grandi teatri pu\u00f2 ospitare congegni che azionano gli eventuali ponti elevabili e i girevoli in dotazione ad alcuni palcoscenici mobili. Inoltre, a mezzo di scale, praticabili e attraverso botole, gli attori o il personale tecnico possono salire al piano palcoscenico per effetti scenici o per necessit\u00e0 tecniche; con un movimento contrario gli attori possono \"sparire\" dal piano palcoscenico e uscire di scena calandosi nel sottopalco.\nIn alcuni teatri vi trova posto anche il suggeritore: la sua figura rimane interamente nascosta alla vista del pubblico perch\u00e9 calata nel sottopalco, mentre la testa occupa la cosiddetta \"buca del suggeritore\" posta al centro della ribalta.\nSolitamente \u00e8 usato anche come luogo di servizio o come deposito per gli attrezzi."}
{"id": "1083925", "revid": "80339", "url": "https://it.wikipedia.org/wiki?curid=1083925", "title": "Monti Cherskij", "text": ""}
{"id": "1083926", "revid": "198277", "url": "https://it.wikipedia.org/wiki?curid=1083926", "title": "Lake Bell", "text": "Biografia.\nSi \u00e8 diplomata nel 2002 al Rose Brusford College di Londra. Vive a Vero Beach, in Florida, da quando era adolescente. \nIl 1\u00ba giugno 2013 sposa l'artista e tatuatore Scott Campbell con il quale era sentimentalmente legata dal 2011. La coppia ha avuto due figli, nati rispettivamente nel 2014 e nel 2017. La coppia si separa nell'ottobre 2020.\nDoppiatrici italiane.\nNelle versioni in italiano dei suoi lavori, Lake Bell \u00e8 stata doppiata da:\nDa doppiatrice \u00e8 sostituita da:"}
{"id": "1083928", "revid": "118491405", "url": "https://it.wikipedia.org/wiki?curid=1083928", "title": "Giovanni Spertini", "text": "Riposa al Cimitero Monumentale di Milano."}
{"id": "1083930", "revid": "36426", "url": "https://it.wikipedia.org/wiki?curid=1083930", "title": "Statua di Giovanni delle Bande Nere", "text": ""}
{"id": "1083932", "revid": "1305772", "url": "https://it.wikipedia.org/wiki?curid=1083932", "title": "Fr\u00e9d\u00e9ric Nihous", "text": "Si \u00e8 laureato in giurisprudenza a Lilla ed \u00e8 stato professore universitario di diritto amministrativo nel medesimo ateneo.\nSi \u00e8 candidato alle elezioni presidenziali del 2007 ottenendo al primo turno 420.645 voti (1,15%) e venendo escluso dal successivo ballottaggio.\nIl suo programma si basava sul rifiuto dell'Unione europea, sulla valorizzazione delle campagne francesi e sul rispetto dei valori e delle tradizioni transalpine. L'obiettivo della sua corsa presidenziale era il superamento del 4,23% che Jean Saint-Josse (all'epoca candidato di CPNT) ottenne alle elezioni presidenziali del 2002."}
{"id": "1083933", "revid": "120577874", "url": "https://it.wikipedia.org/wiki?curid=1083933", "title": "Enrico Pancera", "text": "Biografia.\nRimasto orfano durante la prima adolescenza, Pancera si trasfer\u00ec da giovane a Milano, dove lavor\u00f2 presso E. Pierotti (un formatore di gesso) e frequent\u00f2 la scuola d'Arte Applicata del Castello Sforzesco. \nSi iscrisse successivamente all'Accademia di Brera, dove per maestri ebbe Giuseppe Mentessi, Guido Tallone e soprattutto lo scultore Enrico Butti, che fu una figura di riferimento soprattutto nei primi anni di attivit\u00e0.\nLa sua pi\u00f9 importante committenza pubblica ricevuta \u00e8 stata quella per la realizzazione del Monumento ai Caduti di Monza, frutto di un tormentato concorso, vinto nel 1923 ed inaugurato nel 1932.\nNumerose sono state le sue opere scultoree, sia di piccole dimensioni che monumentali, in prevalenza per destinazione cimiteriale.\nPancera \u00e8 stato insegnante presso l'Accademia Carrara di Bergamo.\nMusei.\nElenco dei musei ed enti che espongono opere dell'artista:"}
{"id": "1083936", "revid": "287204", "url": "https://it.wikipedia.org/wiki?curid=1083936", "title": "Monumento ai Caduti (Monza)", "text": "Il Monumento ai Caduti di Monza \u00e8 un complesso scultoreo monumentale situato al centro di piazza Trento e Trieste, l'antico \"Pratum magnum\" medievale della citt\u00e0.\nStoria.\nIl complesso del monumento fu progettato e realizzato con il supporto dello scultore Enrico Pancera, che era stato proclamato vincitore del relativo concorso, nei primi anni '20 del Novecento.\nLa sua realizzazione fu resa possibile grazie al contributo economico della cittadinanza monzese..\nLa prima pietra del monumento fu posata nel 1923 e la realizzazione si concluse nove anni dopo, quando nell'ottobre del 1932, fu inaugurato. \nIl getto del bronzo fu realizzato dalla Fonderia Menescardi Austoni e Figini.\nIl monumento.\nIl complesso scultoreo \u00e8 composto da undici figure. Fortemente drammatico, si sviluppa secondo una linea diagonale e ha per titolo l\"'Ondata d'assalto guidata dalla Vittoria alata\". \nSu tre lati dell'alto zoccolo del monumento sono elencati, su placche di bronzo, i nomi dei 667 Caduti del \"Distretto militare di Monza\" nella Prima guerra mondiale, fra i quali Anna Galliani, unica donna che figura nell'elenco. Sotto questi sono elencati i militari monzesi Caduti nella Seconda guerra mondiale, i cui nomi sono incisi su alte lastre di marmo.\n&lt;br&gt;\u00c8 presente anche una lapide in marmo di Carrara che riporta il Bollettino della Vittoria del 4 novembre 1918 e ai lati ha due corone di alloro alla memoria.\nNel basamento della scultura, costituito da pietre grigio-rosato di Tolmezzo, si apre una cappella alla quale si accede da un'ampia scalinata. Al suo interno dei vasi con la sabbia e l'acqua del Piave.\nSul triplice portale d'ingresso alla cappella \u00e8 inciso una verso della \"Canzone all'Italia\" di Giacomo Leopardi \u00abE qua mostrando verran le madri ai parvoli le belle orme del vostro sangue...\u00bb.\nTutto il complesso monumentale \u00e8 contornato da una grande aiuola a prato verde.\nDedicato ai Caduti monzesi della Prima guerra mondiale, il monumento venne pi\u00f9 tardi dedicato ai Caduti di tutte le guerre."}
{"id": "1083937", "revid": "798140", "url": "https://it.wikipedia.org/wiki?curid=1083937", "title": "Elisabetta di Baviera (1876-1965)", "text": "Dopo la morte del marito il suo titolo divenne \"Sua Maest\u00e0, la Regina Elisabetta del Belgio\".\nBiografia.\nInfanzia.\nNata il 25 luglio 1876 a Possenhofen, in Baviera, Elisabetta di Wittelsbach era la seconda figlia del duca Carlo Teodoro in Baviera e dell'infanta Maria Jos\u00e9 del Portogallo, figlia del re Michele I.\nMadrina di battesimo fu sua zia, l'imperatrice Elisabetta d'Austria. Era inoltre la nipote dell'ex regina Maria Sofia delle Due Sicilie e della duchessa d'Alen\u00e7on.\nI membri della casa dei Wittelsbach erano conosciuti per la loro eccentricit\u00e0 e il duca Carlo Teodoro, che aveva lasciato l'esercito per diventare medico - con grande disappunto del suo \"entourage\" - non finiva di ripetere: \u00ababbiamo tutti una pecora nera in famiglia\u00bb.\nLa duchessa Maria Jos\u00e9, donna caritatevole dalla piet\u00e0 solidale, non esit\u00f2 a servire come infermiera per suo marito in una clinica oftalmica che egli apr\u00ec a sue spese e dove curava i pi\u00f9 bisognosi.\nLa duchessa Elisabetta fece i suoi studi al pensionato Saint-Joseph a Zandberg, dove parlava il tedesco, il francese e l'inglese, e apprese a suonare il piano e il violino.\nAveva dieci anni quando il re Ludovico II di Baviera cadde, messo agli arresti domiciliari e fu ritrovato morto qualche giorno dopo nel lago di Starnberg. Suo fratello e successore, il re Ottone di Baviera, fu anch'egli internato dalla sua adolescenza e il loro zio Luitpoldo di Baviera assunse la reggenza.\nSuo nonno, l'originalissimo duca Massimiliano in Baviera mor\u00ec nel 1888, seguito dopo poco dalla moglie, la figlia del re Massimiliano I di Baviera e di Carolina di Baden, Ludovica di Baviera, nel 1892.\nNel 1897, sua zia, la Duchessa d'Alen\u00e7on, mor\u00ec tragicamente a Parigi nell'incendio del bazar della Carit\u00e0 e l'anno seguente la sua madrina, l'imperatrice d'Austria, Elisabetta di Baviera (detta Sissi), fu assassinata a Ginevra.\nMatrimonio.\nAi funerali della zia Sofia, duchessa di Alen\u00e7on, vittima dell'incendio del bazar della Carit\u00e0 nel 1897, Elisabetta incontr\u00f2 il principe Alberto del Belgio.\nSecondo e pi\u00f9 giovane figlio del Conte e della Contessa di Fiandre, il principe Alberto aveva 22 anni. Era il nipote del re Leopoldo II del Belgio. La morte del fratello maggiore fece di lui, a 15 anni, l'erede della corona, secondo dopo suo padre. Aveva inoltre due sorelle: Giuseppina, che aveva sposato nel 1894 il principe Carlo di Hohenzollern ed Enrichetta, che aveva sposato nel 1896 il Duca di Vend\u00f4me, figlio della Duchessa d'Alen\u00e7on, morta tragicamente.\nIl giovane Principe, cognato del figlio della defunta, rappresent\u00f2 suo zio, il Re dei Belgi, ai funerali della Duchessa defunta a Parigi nella chiesa di Saint-Philippe-du-Roule. \nIl matrimonio fu celebrato il 2 ottobre 1900 a Monaco di Baviera.\nRegina dei Belgi.\nIn seguito alla morte del re Leopoldo II nel 1909, suo nipote Alberto sal\u00ec sul trono del Belgio\nDal 1909 al 1934, la regina Elisabetta gli port\u00f2 il suo sostegno e il suo aiuto nello svolgimento dei suoi compiti di Capo dello Stato. Il suo stile era differente dalle prime due regine, Luisa Maria e Maria Enrichetta, che avevano avuto un ruolo pubblico limitato.\nLa regina Elisabetta si occupava d'opere di beneficenza e di lotta contro le malattie. S'interessava alla vita musicale, artistica ed intellettuale del paese. Il pittore Eug\u00e8ne Laerman, il poeta \u00c9mile Verhaeren, il violinista Eug\u00e8ne Ysa\u00ffe divennero familiari della Corte, ed Elisabetta fond\u00f2 il Quartetto della Regina guidato dal violinista di Liegi Henri Koch.\nPraticava la fotografia gi\u00e0 da prima del suo matrimonio e, da Regina dei Belgi, scatter\u00e0 numerose fotografie durante i suoi viaggi (ad esempio in Cina, Congo belga, Egitto, Stati Uniti, India, Polonia). Aveva ugualmente fissato i tratti dei membri della sua famiglia e dei suoi amici scienziati ed artisti (\u00c9mile Claus, \u00c9mile Verhaeren), soprattutto dopo il suo soggiorno a La Panne durante la Prima guerra mondiale.\n\"Regina infermiera\".\nIl re Alberto I e la regina Elisabetta - d'origine bavarese, quindi tedesca - entrarono nella leggenda durante la Prima Guerra mondiale quando rifiutarono di lasciare il Belgio - paese neutrale - invaso illegalmente dai tedeschi e si rifugiarono nelle Fiandre a La Panne durante i quattro anni, mentre l'esercito belga continuava la guerra dietro le trincee dell'Yser.\nAlberto fu soprannominato il \"Re Cavaliere\" ed Elisabetta la \"Regina infermiera\". I loro figli proseguirono i loro studi in Gran Bretagna e in Italia.\nLa regina Elisabetta apport\u00f2 regolarmente sostegno ai soldati e ai feriti e fond\u00f2 l'Orchestra sinfonica dell'esercito della campagna, ma, contrariamente, scriveva la letteratura agiografica dell'epoca e non lavor\u00f2 tutti i giorni come infermiera nell'ospedale Oceano di La Panne.\nLa regina gioc\u00f2 inoltre un ruolo politico: con il pretesto di andare a vedere i suoi figli, trasmise dei messaggi segreti del suo sposo alle autorit\u00e0 britanniche.\nDopo l'armistizio del 1918, la coppia reale conoscer\u00e0 una grande popolarit\u00e0 e la riconoscenza degli Stati alleati.\nTra le due guerre.\nDopo la guerra, la regina moltiplic\u00f2 sola o con suo marito i viaggi ufficiali e privati attorno al mondo.\nDal 23 settembre al 13 novembre 1919, con suo marito e il principe ereditario Leopoldo, andarono in visita ufficiale negli Stati Uniti.\nDopo una visita nel \"pueblo\" indiano d'Isleta in New Mesico, il Re decor\u00f2 dell'ordine di Leopoldo padre Anton Docher che offr\u00ec in cambio una croce d'argento e turchese fatta dagli indiani Tiwas. Circa 10.000 persone hanno preso parte a queste cerimonie.\nAppassionata d'antico Egitto, assist\u00e9 il 13 febbraio 1923 all'apertura della tomba di Tutankhamon e sostenne la creazione della Fondazione egiptologa Regina Elisabetta, che esiste ancora ai nostri giorni.\nLei fu anche all'origine della Fondazione medica Regina Elisabetta e del fondo Regina Elisabetta per l'assistenza medica agli indigeni del Congo belga. La regina convoc\u00f2 ai responsabili politici per far costruire il palazzo delle Belle arti di Bruxelles, opera dell'architetto Victor Horta e inaugurato nel 1928.\nRegina madre.\nIl 17 febbraio 1934, dopo un pomeriggio d'arrampicate a Marche-les-Dames, re Alberto cadde mortalmente. Elisabetta non era pi\u00f9 la prima dama del Belgio e si ritir\u00f2 lasciando il posto a sua nuora, che divenne la popolarissima regina Astrid.\nMa l'anno seguente, nel corso di un viaggio in Svizzera, la giovane coppia reale fu vittima di un incidente automobilistico nel corso del quale la giovane regina perse la vita (agosto 1935). La regina madre ritorn\u00f2 e riprese tutte le sue attivit\u00e0.\nSi occup\u00f2 dei piccoli nipotini orfani (Giuseppina Carlotta, Baldovino e Alberto), dato che non aveva potuto trascorrere molto tempo con i propri figli.\nAlla fine degli anni '30, sostenne la creazione dell'Orchestra nazionale del Belgio, del Concorso musicale internazionale Eug\u00e8ne Ysa\u00ffe (ribattezzato pi\u00f9 tardi col nome della sovrana), della nuova Biblioteca reale Alberto I, sul Monte delle Arti, e della Cappella musicale Regina Elisabetta, costruita vicino a Argenteuil su un terreno offerto dal barone Paul de Launoit.\nDurante la Seconda Guerra mondiale, rest\u00f2 vicino al figlio Leopoldo III al castello di Laeken. Era sorvegliata dall'esercito tedesco, ma poteva circolare liberamente in Belgio e all'estero. Chiam\u00f2 Mary Lilian Baels per distrarre suo figlio, il re Leopoldo III, depresso dalla capitolazione. La coppia si spos\u00f2 nel 1941. Si \u00e8 spesso scritto che la regina Elisabetta aveva salvato dei prigionieri politici e degli ebrei dalla deportazione ma le stesse fonti si contraddicono e non permettono d'affermare con certezza ci\u00f2.\nDopoguerra.\nDopo la Questione reale dal 1945 al 1950, difese l'atteggiamento del figlio re Leopoldo III, ma non pubblicamente, per non danneggiare l'azione del figlio minore il principe Carlo, conte delle Fiandre e reggente del Belgio, con cui aveva rapporti difficili. Nel 1951, Leopoldo III abdic\u00f2 in favore di Baldovino ed Elisabetta s'install\u00f2 nel Castello di Stuyvenberg.\nUltimi anni e morte.\nLa regina Elisabetta \u00e8 conosciuta per il suo amore della cultura. Musicista e scultrice durante il suo tempo libero, la regina Elisabetta era amica di numerosi scrittori e artisti: \u00c9mile Verhaeren, Maurice Maeterlinck, Colette, Eug\u00e8ne Ysa\u00ffe, Yehudi Menuhin, Andr\u00e9 Gide, Jean Cocteau, Pablo Casals ed altri. Venne eletta nel 1964 all'Accademia francese delle belle arti.\nEbbe sempre simpatia per i regimi di sinistra, intraprese alla fine della sua vita viaggi ufficiali nei paesi comunisti (Polonia, Unione sovietica, Yugoslavia e in Cina), che le valsero il soprannome di \"Regina rossa\" e la rabbia del governo belga. Sosteneva differenti iniziative in favore della pace durante la guerra fredda tra l'Ovest e l'Est.\nLa Regina si spense a Bruxelles il 23 novembre 1965.\nDiscendenza.\nAlberto I del Belgio ed Elisabetta ebbero tre figli:\nRiconoscimenti.\nIl 18 maggio 1965, Yad Vashem riconobbe la regina Elisabetta come giusta tra le nazioni per le sue gesta eroiche."}
{"id": "1083940", "revid": "99321285", "url": "https://it.wikipedia.org/wiki?curid=1083940", "title": "Hugo Gunckel L\u00fcer", "text": ""}
{"id": "1083944", "revid": "44638", "url": "https://it.wikipedia.org/wiki?curid=1083944", "title": "Scenografia teatrale", "text": ""}
{"id": "1083945", "revid": "1305772", "url": "https://it.wikipedia.org/wiki?curid=1083945", "title": "G\u00e9rard Schivardi", "text": "Da giovane ha lavorato come artigiano, prendendo parte a numerose attivit\u00e0 sindacali. Nel 1975 ader\u00ec al Partito Socialista Francese diventando consigliere comunale (1989), vicesindaco (1995) e sindaco (dal 2001 ad oggi) della citt\u00e0 di Mailhac.\nAlle elezioni presidenziali del 2002 rompe con il Partito Socialista e si schiera al fianco di Daniel Gluckstein, candidato del Partito dei Lavoratori (in francese \"Parti des Travailleurs\"). L'anno successivo, quando viene eletto nelle elezioni cantonali di Ginestas, abbandona definitivamente il PS.\nNel 2004 si schiera con il fronte del \"NO\" in vista del referendum sulla costituzione europea, che in seguito verr\u00e0 disapprovata dai francesi. Nello stesso anno fonda il \"Comitato per la difesa dei servizi pubblici\" (che ha raccolto l'adesione di 36.000 comuni francesi).\nSi \u00e8 candidato alle elezioni presidenziali del 2007 a capo del Partito dei Lavoratori: il suo obiettivo era di migliorare lo 0,44% ottenuto dall'amico Gluckstein cinque anni prima. Ha ottenuto al primo turno 123.540 voti (0,34%), venendo escluso dal successivo ballottaggio."}
{"id": "1083947", "revid": "1305772", "url": "https://it.wikipedia.org/wiki?curid=1083947", "title": "Numero di Carmichael", "text": "In teoria dei numeri, un numero di Carmichael \u00e8 un intero positivo composto \"n\" che soddisfa la congruenza\nper tutti gli interi \"b\" che sono coprimi con \"n\" o, equivalentemente, che verificano la congruenza\nper ogni \"b\". Prendono il nome da Robert Carmichael, che ne trov\u00f2 i primi esempi.\nIl piccolo teorema di Fermat afferma che tutti i numeri primi hanno quella propriet\u00e0, ma il viceversa non \u00e8 vero: ad esempio formula_3, ma 341 non \u00e8 primo, essendo il prodotto di 11 e 31. Un numero tale che formula_2 \u00e8 detto pseudoprimo di Fermat rispetto alla base \"b\"; i numeri di Carmichael sono pseudoprimi di Fermat in ogni base, cio\u00e8 \"assoluti\".\nI numeri di Carmichael rivestono un'importanza notevole perch\u00e9 passano in ogni caso il test di primalit\u00e0 di Fermat pur essendo composti: la loro esistenza impedisce di utilizzare questo test per certificare con sicurezza la primalit\u00e0 di un numero, mentre rimane utilizzabile per dimostrare che un numero \u00e8 composto.\nPropriet\u00e0.\nUna caratterizzazione dei numeri di Carmichael \u00e8 stata fornita nel 1899 da Korselt: un intero positivo composto \"n\" \u00e8 un numero di Carmichael se e solo se \u00e8 privo di quadrati e, per ogni divisore primo \"p\" di \"n\", \"p\"-1 divide \"n\"-1.\nUn corollario di questo teorema \u00e8 che tutti i numeri di Carmichael sono dispari: se infatti \"n\" fosse pari con un fattore primo \"p\" dispari, si dovrebbe avere \"p\"-1|\"n\"-1 (\"a\"|\"b\" significa \"a\" divide \"b\"), ma \"p\"-1 sarebbe pari al contrario di \"n-1\", dispari, e quindi \"p-1\" non lo potrebbe dividere.\nKorselt, pur dimostrando questa propriet\u00e0, non riusc\u00ec a trovarne un esempio; nel 1910 Robert Daniel Carmichael trov\u00f2 il pi\u00f9 piccolo numero con questa propriet\u00e0, 561, legando cos\u00ec il suo nome a questi numeri.\nSi pu\u00f2 verificare facilmente che 561 \u00e8 un numero di Carmichael con il teorema di Korselt. Infatti, 561 = 3 \u00b7 11 \u00b7 17 \u00e8 privo di quadrati e 2|560, 10|560 e 16|560. I numeri di Carmichael successivi sono:\nI numeri di Carmichael hanno almeno tre divisori primi positivi. I primi numeri di Carmichael con \"k\"\u00a0=\u00a03, 4, 5... fattori primi sono:\nCuriosamente, il primo numero di Carmichael (561) si pu\u00f2 esprimere come somma di due potenze di primo grado in un numero di modi maggiore rispetto ad ogni numero pi\u00f9 piccolo (sebbene ci\u00f2 sia banalmente vero per ogni intero positivo), il secondo numero di Carmichael (1105) si pu\u00f2 scrivere come somma di due quadrati in pi\u00f9 maniere rispetto a ogni numero pi\u00f9 piccolo, e il terzo numero di Carmichael (1729) \u00e8 il numero di Hardy-Ramanujan: il pi\u00f9 piccolo numero che si pu\u00f2 scrivere come somma di due cubi in due modi diversi.\nDistribuzione.\nI numeri di Carmichael sono rari: ad esempio, ci sono 1.401.644 numeri di Carmichael compresi fra 1 e 1018 (circa uno ogni 700 miliardi di numeri). Ci\u00f2 rende i test di primalit\u00e0 basati sul piccolo teorema di Fermat un po' pi\u00f9 incerti rispetto ad altri, come il test di primalit\u00e0 di Solovay-Strassen.\nJ. Chernick dimostr\u00f2 nel 1939 che se i numeri 6\"k\"+1, 12\"k\"+1 e 18\"k\"+1 sono primi, allora il loro prodotto \u00e8 un numero di Carmichael; non \u00e8 noto per\u00f2 se i numeri in questa forma siano finiti o infiniti.\nPaul Erd\u0151s mostr\u00f2, con ragioni euristiche, che dovrebbero esistere infiniti numeri di Carmichael, e congettur\u00f2 che per ogni formula_5 esista un valore formula_6 tale che, detto \"C\"(\"x\") il numero dei numeri di Carmichael minori o uguali a \"x\",\nper ogni formula_8. Nel 1994 W. R. (Red) Alford, Andrew Granville e Carl Pomerance provarono l'infinit\u00e0 dei numeri di Carmichael, dimostrando che, per \"x\" sufficientemente grande, formula_9. Glyn Harman ha successivamente migliorato questo risultato provando che formula_10 per \"x\" sufficientemente grande, e poi portando l'esponente a 1/3.\nUna stima dall'alto della funzione \"C\"(\"x\") fu fornita dallo stesso Erd\u0151s, che dimostr\u00f2 nel 1956 che\nformula_11\nper qualche costante \"k\".\nLa distribuzione dei numeri di Carmichael minori delle potenze di 10 \u00e8:.\nLa tabella sottostante mostra gli approssimati valori per la costante \"k\" per il limite massimo dato da Erd\u0151s per formula_12 con \"n\" crescente:\nL\u00f6h e Niebuhr trovarono nel 1992 alcuni numeri di Carmichael di grandi dimensioni, tra cui uno con 1.101.518 fattori e oltre 16 milioni di cifre.\nNumeri di Carmichael di ordine superiore.\nI numeri di Carmichael si possono generalizzare utilizzando gli strumenti dell'algebra astratta.\nLa definizione data afferma che un intero composto \"n\" \u00e8 di Carmichael esattamente quando la funzione potenza \"n\"-esima \"p\"\"n\" dall'anello Z\"n\" degli interi modulo \"n\" in s\u00e9 \u00e8 la funzione identica. L'identit\u00e0 \u00e8 l'unico endomorfismo da una Z\"n\"-algebra in Z\"n\", pertanto si pu\u00f2 riscrivere la definizione richiedendo che \"p\"\"n\" sia un endomorfismo su Z\"n\". Come prima, \"p\"\"n\" soddisfa la stessa propriet\u00e0 se \"n\" \u00e8 primo.\nLa funzione potenza \"n\"-esima \"p\"\"n\" \u00e8 definita in ogni Z\"n\"-algebra A. Un teorema afferma che \"n\" \u00e8 primo se e solo se tutte queste funzioni \"p\"\"n\" sono endomorfismi.\nA cavallo fra queste due condizioni vi \u00e8 la definizione di numero di Carmichael di ordine m, per un intero positivo \"m\", come un numero composto \"n\" tale che \"p\"\"n\" \u00e8 un endomorfismo su ogni Z\"n\"-algebra che pu\u00f2 si pu\u00f2 generare come Z\"n\"-modulo da \"m\" elementi. I numeri di Carmichael di ordine 1 sono gli ordinari numeri di Carmichael.\nPropriet\u00e0.\nIl criterio di Korselt si pu\u00f2 generalizzare ai numeri di Carmichael di ordine superiore, come mostrato da Howe.\nNella stessa pubblicazione, vengono suggerite delle ragioni euristiche, secondo cui ci sono infiniti numeri di Carmichael di ordine \"m\", per ogni \"m\". Tuttavia, non \u00e8 noto nessun numero di Carmichael di ordine 3 o superiore."}
{"id": "1083948", "revid": "287204", "url": "https://it.wikipedia.org/wiki?curid=1083948", "title": "William Congreve", "text": ""}
{"id": "1083950", "revid": "264902", "url": "https://it.wikipedia.org/wiki?curid=1083950", "title": "P.N.F.", "text": ""}
{"id": "1083954", "revid": "767487", "url": "https://it.wikipedia.org/wiki?curid=1083954", "title": "Baldramsdorf", "text": "Baldramsdorf \u00e8 un comune austriaco di 1 828 abitanti nel distretto di Spittal an der Drau, in Carinzia. Tra il 1861 e il 1886 era stato aggregato alla citt\u00e0 di Spittal an der Drau."}
{"id": "1083955", "revid": "1632387", "url": "https://it.wikipedia.org/wiki?curid=1083955", "title": "Direttore di scena", "text": "Il direttore di scena \u00e8 il responsabile dell'allestimento di uno spettacolo e conosce a fondo tutti i ruoli tecnici della compagnia (luci, audio, scena, ingresso e uscite degli attori). Solitamente \u00e8 anche colui che avvisa gli attori del tempo mancante alla loro entrata in scena. Il direttore di scena \u00e8 inoltre a capo dell'attivit\u00e0 artistico-tecnica che si svolge a teatro, in concerto con la regia e la direzione musicale (nel caso dell'opera lirica) o la coreografia (nel caso del balletto).\nAltri suoi compiti sono la definizione di orari, modalit\u00e0 di lavoro, l'eventuale sanzionamento degli artisti e dei tecnici in caso di inadempienze, il mantenimento dei rapporti con la direzione artistica e la direzione di produzione del teatro.\nIn alcuni casi coordina anche l'attivit\u00e0 dei collaboratori di palcoscenico, di sala e alle luci. \u00c8 responsabile del regolamento di palcoscenico e di struttura, nonch\u00e9 referente per tecnici e personale impiegato nell'allestimento di un lavoro teatrale.\nEgli pu\u00f2 a sua discrezione e responsabilit\u00e0 modificare, secondo le esigenze, parte dello spettacolo originale, mantenendone il pi\u00f9 possibile l'atmosfera voluta dal compositore."}
{"id": "1083957", "revid": "1543377", "url": "https://it.wikipedia.org/wiki?curid=1083957", "title": "Albert Jorquera", "text": ""}
{"id": "1083961", "revid": "125613407", "url": "https://it.wikipedia.org/wiki?curid=1083961", "title": "Claude Frollo", "text": "Claude Frollo \u00e8 un personaggio del romanzo di Victor Hugo \"Notre-Dame de Paris\", dove appare come l'antagonista principale, per quanto venga dipinto come un tragico anti-eroe.\nArcidiacono della cattedrale di Notre-Dame di Parigi, sacerdote erudito e alchimista solitario, Frollo \u00e8 l'archetipo dell'uomo intellettuale, appassionato di scienza e religione. La sua improvvisa e tarda passione amorosa per Esmeralda lo porter\u00e0 a cadere nel peccato e ad abbandonare rapidamente i suoi studi e la sua curiosit\u00e0 sofistica, diventando un essere malvagio e criminale pronto a fare di tutto pur di raggiungere il proprio scopo.\nVicende e ruolo nel romanzo.\nIntrodotto fugacemente nel libro II, le sue vicende personali sono narrate diffusamente nel capitolo II del libro IV, intitolato a suo nome.\nSi apprende cos\u00ec che Claude Frollo, nato nel 1446, appartenente a una famiglia di alta borghesia o piccola nobilt\u00e0, titolata del feudo di Tirechappe, vassalli del vescovo di Parigi, fu destinato dai genitori, sin dall'infanzia, allo stato ecclesiastico.\nInfatti, educato a leggere sui libri latini, fu rinchiuso dal padre nel collegio de Torchi nell'Universit\u00e9 e \"l\u00ec era cresciuto tra il messale e il lexicon\".\nRagazzo triste, serio, silenzioso, studiava con ardore senza dedicarsi ad altri svaghi, a differenza dei coetanei. In un primo momento si dedic\u00f2 alla teologia, poi al diritto canonico, infine alla medicina, alle arti liberali e alle lingue ovvero latino, greco ed ebraico.\nNel 1466, una pestilenza uccise i genitori ed egli si prese cura del fratello Jean, l'unico scampato della propria famiglia e, preso dalla piet\u00e0, lui che fino ad allora non aveva amato altro che i libri, rivers\u00f2 tutto il suo affetto sulla creatura, \"fu assai pi\u00f9 di un fratello per quel bimbo: fu una mamma\".\nIl pensiero per il fratello non lo distrasse dai suoi studi, anzi, si dedic\u00f2 con ancor maggiore ardore avendo come unico fine la felicit\u00e0 e il successo di Jean.\nDel resto, i meriti, il sapere, il suo titolo di vassallo vescovile, gli aprirono le porte della chiesa e a 20 anni, con speciale dispensa, era gi\u00e0 prete con il compito di celebrare l'ultima messa.\nUna domenica, di ritorno dall'altare, attirato da un gruppo di anziane donne vicino al letto dei trovatelli, vi si avvicin\u00f2, scoprendovi un bambino di circa 4 anni, gobbo, deforme e pertanto oggetto del timore popolare che si trattasse del figlio di una strega e in quanto tale, degno del rogo.\nDisinteressandosi dell'opinione della piccola folla attorno, stese la sua mano e lo adott\u00f2 battezzandolo con il nome di Quasimodo, dal giorno in cui lo aveva trovato, era infatti la domenica di Albis o di Quasimodo o in riferimento alla deformit\u00e0.\nVent'anni dopo, don Claude Frollo, monsignore, arcidiacono di Josas, sempre pi\u00f9 contristato e scoraggiato dalla vita scapestrata del fratello Jean, si \u00e8 viepi\u00f9 irrigidito dedicandosi ai suoi esperimenti di alchimia in uno studio sito su di una torre di Notre Dame.\nTali studi ben presto cominciarono ad attirare le attenzioni popolari e contribuirono non poco ad accentuare l'isolamento dell'arcidiacono che diventa oramai assai impopolare.\nFrollo \u00e8 talvolta vittima di pensieri passionali, bench\u00e9 abbia fatto voto di castit\u00e0, s'innamora perdutamente della zingara Esmeralda, che altri personaggi vorrebbero conquistare, come il capitano Phoebus che, con l'intenzione di ucciderlo, Frollo pugnaler\u00e0 alle spalle. Frollo vede Esmeralda soprattutto come un oggetto da ottenere, non come una persona da amare (tuttavia prova occasionalmente e disperatamente amore nei suoi confronti, che quasi sorpassano la libidine). Nonostante ci\u00f2, Esmeralda (che non essendo affatto innamorata e sapendo che \u00e8 stato lui a cercare di uccidere Phoebus) si rifiuta di sposarlo, mentre lei viene condannata all'esecuzione Frollo prova un sadico piacere quando osserva la giovane al patibolo, in seguito verr\u00e0 ucciso a sua volta da Quasimodo, che lo spinge gi\u00f9 dalla torre.\nAlcune scene sono state riprese da Luc Plamondon e Riccardo Cocciante nel musical Notre-Dame de Paris.\nAltri media.\nIl ruolo del personaggio fu cambiato nei film molte volte. Nella versione muta del 1923 Claude Frollo non rappresenta il perfido, ma un buon arcidiacono, e il vero cattivo \u00e8 impersonato dal fratello pi\u00f9 giovane Jehan. Stessa cosa nel film del 1939, in cui Claude \u00e8 l'arcidiacono della cattedrale di Notre Dame, mentre il fratello Jehan \u00e8 un importante giudice di Parigi e rappresenta il cattivo. Nelle seguenti versioni (1956 e 1982) Claude Frollo torna ad avere il suo classico ruolo di arcidiacono e cattivo del romanzo.\nVersione Disney.\nNel \"film Disney del 1996\", Frollo viene descritto non come anti-eroe ma come l'autentico antagonista principale, perdendo buona parte della sua compassione pur mantenendo un'aura di tragico.\n\u00c8 un crudele giudice, inoltre \u00e8 lui a uccidere la madre di Quasimodo, non salvandolo poi per pura piet\u00e0 ma perch\u00e9 avvisato dall'Arcidiacono dell'impurit\u00e0 della sua anima. Altra differenza \u00e8 l'et\u00e0, infatti questo Frollo sembra essere molto pi\u00f9 vecchio della sua controparte letteraria. Nel doppiaggio originale \u00e8 stato doppiato dall'attore Tony Jay, in quello italiano da Eros Pagni. Per l'aspetto, disegnatori si sono ispirati all'attore Stewart Granger. Gary Trousdale, uno dei registi del film, lo ha descritto come \"una persona orribile\", mentre il suo doppiatore Tony Jay lo ha paragonato a Hannibal Lecter.\nAppare anche nella serie \"House of Mouse - Il Topoclub\", come uno dei tanti clienti del locale. Si \u00e8 visto poche volte, una volta seduto col Cappellaio Matto e un'altra volta seduto a un tavolo con altri due personaggi (Brontolo di \"Biancaneve e i sette nani\" e Grimsby de \"La sirenetta\"), ostentando un'espressione indignata. Lo si vede brevemente anche nel film \"Topolino e i Cattivi Disney\", in cui applaude dopo un'esibizione di Topolino, ma non partecipa all'appropriazione dellHouse Of Mouse\" da parte degli altri cattivi. Fa inoltre parte del franchise Cattivi Disney. Appare anche nel videogioco prodotto da Square Enix, '. Qui le vicende del mondo del Gobbo di Notre Dame seguono quelle del film originale Disney. In tale videogioco Frollo \u00e8 doppiato da Corey Burton.\nIl personaggio ha da subito suscitato un notevole impatto presso il pubblico, venendo ricordato come uno degli antagonisti pi\u00f9 oscuri e complessi mai ideati per un film Disney.\nCaratteristiche del personaggio.\nClaude Frollo \u00e8 un uomo profondamente religioso, che cerca di convincere il popolo di Parigi che le sue cattive azioni debbano essere giustificate in quanto opera della volont\u00e0 di Dio nonostante sia, nella realt\u00e0 dei fatti, un crudele funzionario del governo che usa la sua posizione di potere per soddisfare i suoi scopi. Questo lo rende temuto e odiato in tutta Parigi. Frollo \u00e8 determinato a eliminare gli zingari sparsi per tutta Parigi ricorrendo perfino al genocidio, considerandoli socialmente dannosi. Mostra anche tendenze sadiche, in quanto gode della sofferenza altrui e prova piacere nell'atto della tortura e dell'omicidio. Nonostante sia molto religioso si dimostra anche blasfemo, mostrando disprezzo nei confronti dell'Arcidiacono e tentando di commettere un omicidio nell'amata cattedrale della citt\u00e0. La sua profonda religione lo spinge anche a insegnare a Quasimodo un alfabeto religioso piuttosto deprimente, che ha permesso di dimostrare come, nonostante i suoi metodi oscuri, abbia familiarit\u00e0 con la credenza del \"perdono\". Ci\u00f2 \u00e8 stato evidente nel suo includere, in tale alfabeto, il Perdono come parola rappresentante per la lettera \"F\" (\"Forgiveness\" in originale).\n\u00c8 interessante notare che, mentre la maggior parte dei Cattivi Disney sono ben consci che i loro atti siano sbagliati (e che ci\u00f2 non importa loro o ne sono orgogliosi), Frollo crede davvero di essere una brava persona. Ci\u00f2 lo rende un personaggio complesso: rifiuta di ritenersi colpevole di qualunque cosa, crede che tutto ci\u00f2 che faccia sia nel nome di Dio, anche se ci\u00f2 comprende assaltare la Cattedrale di Notre-Dame per catturare Esmeralda. Tuttavia, alla fine della canzone \"Hellfire\", Frollo chiede a Dio piet\u00e0 per Esmeralda per quello che ha intenzione di fare con lei e misericordia per lui per i suoi piani. Inoltre, parte del suo ruolo di tutore per Quasimodo era una penitenza per aver ucciso sua madre, a indicare di come possa effettivamente essere capace di riconoscere le sue colpe, seppur nel suo modo contorto. Il coro \"mea culpa\" di \"Hellfire\" implica che Frollo riconosce di essere in errore, e implica una forma di disprezzo per s\u00e9 stesso e per la sua natura.\nApparentemente Frollo \u00e8 celibe. Tuttavia, si ritrova a desiderare Esmeralda, ma dopo un momento di indecisione finisce per addossare la colpa di questa sua brama a lei, alla stregoneria e al diavolo, piuttosto che accettare che sia lui stesso ad avere l'inclinazione a peccare come tutti gli altri. La sua lussuria lo condurr\u00e0 alla follia, che alla fine si riveler\u00e0 essere la sua rovina. Quando crede che la sua brama per Esmeralda lo stia trasformando in un peccatore in parte ha ragione, poich\u00e9 \u00e8 questo a renderlo un assassino e ingiusto nei confronti delle altre persone, arrestando due famiglie e tentando di ucciderne una solo perch\u00e9 non si sono dimostrati disposti a rivelargli dove si trova Esmeralda.\n\u00c8 anche molto crudele con Quasimodo. Rifiuta di concedere al gobbo qualsiasi forma di felicit\u00e0 o libert\u00e0 tenendolo rinchiuso a Notre-Dame, costringe il giovane a chiamarlo \"padrone\" e lascia che venga umiliato in pubblico senza preoccuparsi di aiutarlo, come punizione per aver disubbidito ai suoi ordini di non lasciare mai la Cattedrale. Inoltre non mostra amore verso Quasimodo, e lo usa solo come strumento per il suo guadagno personale. Come tale, permette a Quasimodo di vivere solo per paura della dannazione eterna dopo che uccise sua madre sui gradini di Notre Dame. Sembra anche essere una persona piuttosto razionale, come dimostra la scena in cui spiega a Quasimodo che i suoi amici Gargoyles sono fatti di pietra e non possono parlare.\nInoltre, Frollo sembra essere un uomo piuttosto stoico, che appare sempre calmo, controllato e sicuro di s\u00e9, e mostra paura solo quando Quasimodo riesce a sopraffarlo dopo aver cercato di pugnalarlo alle spalle, o nel momento precedente alla sua morte; mostra anche un evidente timore quando i molti occhi delle statue di Notre Dame sembrano giudicarlo per aver ucciso una donna innocente. Raramente esibisce umorismo, e ogni volta che lo fa, \u00e8 sempre un umorismo nero e secco, di tipo stentoreo e sardonico.\nNonostante la sua risolutezza, la vera debolezza di Frollo era il non poter sentire o capire l'amore per un'altra persona. Fu questa crudelt\u00e0 e abusivit\u00e0 a spingere Quasimodo ad avere pochissima lealt\u00e0 nei confronti del suo padrone e a proteggere l'unica persona che abbia mai mostrato gentilezza nei suoi confronti.\nFrollo inoltre sembra avere poco o nessun senso di personalizzazione: con l'eccezione di Quasimodo e Febo - le uniche persone a cui si riferisce per nome -, egli si riferisce ai suoi soldati come \"voi\", e si riferisce a Esmeralda chiamandola esclusivamente con il nome di \"zingara\".\nBiografia del personaggio.\nFrollo vive nel Palazzo di Giustizia, a Parigi, dove esercita la professione di giudice in modo estremamente autoritario. Pur considerandosi un uomo profondamente religioso, utilizza la sua posizione per perseguitare e arrecare sofferenze al popolo dei gitani, accusandoli di essere \"parassiti\" e di \"vivere al di fuori dell'ordine naturale\". Una notte un gruppo di zingari tenta di entrare a Parigi, ma subito si ritrovano intercettati e arrestati dallo spietato giudice e dai suoi uomini. Quando una donna del gruppo tenta la fuga, Frollo la insegue e infine la uccide sui gradini di Notre-Dame, per poi scoprire che ella era la madre di un bambino deforme. Frollo tenta dunque di gettare il bambino in un pozzo, ma viene fermato dall'Arcidiacono di Notre-Dame che lo convince ad allevare il bambino come proprio figlio, come ammenda per i peccati che ha commesso amministrando la legge a modo proprio.\nFrollo dunque battezza il bimbo Quasimodo, e lo alleva nel campanile della Cattedrale di Notre Dame, nel tentativo di \"proteggere il mondo dalla sua mostruosit\u00e0\". Nonostante la rigida disciplina religiosa e di orientamento del giudice, Quasimodo cresce manifestando ottimismo e spirito libero. Nel corso del ventennio successivo, Frollo continua a guadagnare potere all'interno della citt\u00e0, imprigionando, torturando e uccidendo gli zingari, e cercando nel frattempo di convincere il popolo parigino della loro malvagit\u00e0. Prima di prendere parte all'annuale Festa dei folli, Frollo incontra il capitano Febo, un soldato leale e giusto, al quale assegna il compito di trovare la Corte dei Miracoli, luogo che gli zingari hanno adibito a nascondiglio.\nNel corso della festa, Frollo fa la conoscenza di una zingara di nome Esmeralda, dalla quale \u00e8 attratto e al contempo disgustato. Poco dopo, Quasimodo, fuggito dalla cattedrale, viene incoronato Re dei Folli e in seguito pubblicamente umiliato, sotto lo sguardo indifferente del suo tutore. Sar\u00e0 Esmeralda ad aiutare Quasimodo e a deridere pubblicamente Frollo per la sua indifferenza, scatenando la sua ira e in seguito rifugiandosi nella Cattedrale per sfuggire all'arresto. Quella stessa sera Frollo si rende conto di essersi innamorato della zingara ma, non riuscendo ad accettare ci\u00f2, teme che questa attrazione possa tradursi nella sua dannazione eterna. Contemporaneamente Quasimodo aiuta Esmeralda a fuggire dalla Cattedrale, al che Frollo comincia a darle una caccia spietata bruciando e saccheggiando le case zingare di Parigi, con l'intenzione di farla sua o, in caso di un suo rifiuto, eliminarla. Cercher\u00e0 di sterminare una famiglia innocente credendoli dei traditori, ma un disgustato Febo, opponendosi alla sua volont\u00e0, li salva. Frollo dunque accusa Febo di insubordinazione e lo condanna a morte, ma con l'aiuto di Esmeralda il capitano si salva.\nAvendo scoperto che Quasimodo ha aiutato Esmeralda a fuggire, Frollo ricorre all'inganno, facendogli credere di aver trovato il nascondiglio degli zingari e minacciando di attaccarlo, affinch\u00e9 il ragazzo si rechi alla Corte dei Miracoli per avvisare Esmeralda del pericolo, e scoprire cos\u00ec la posizione del luogo. Il suo piano va a segno, e Frollo arresta Esmeralda, Febo e gli zingari, e fa incatenare Quasimodo nel campanile della Cattedrale, dopodich\u00e9 condanna Esmeralda al rogo. Prima dell'esecuzione, l'uomo pone a Esmeralda un ultimatum: diventare la sua donna o morire, ricevendo come risposta uno sputo in faccia. Quando per Esmeralda sembra giunta la fine, Quasimodo riesce a fuggire e a trarre in salvo la ragazza, mentre il popolo di Parigi, incoraggiato dal suo gesto, ingaggia una furiosa battaglia contro gli uomini di Frollo, mentre Quasimodo colpisce i soldati con sassi e mattoni e infine riesce a metterli in fuga riempiendo la piazza sottostante alla Cattedrale con il piombo fuso usato per le campane. Dopo aver sfidato l'Arcidiacono, Frollo raggiunge Quasimodo ed Esmeralda sul campanile e l\u00ec tenta di ucciderli, dopo aver rivelato al ragazzo la verit\u00e0 sulla morte della madre (Frollo gli aveva sempre detto che sua madre lo aveva abbandonato per la sua deformit\u00e0). Dopo aver rischiato di precipitare dal balcone della Cattedrale, Frollo riesce a issarsi su un gargoyle e si appresta a uccidere Esmeralda, ma in quel momento il gargoyle cede al suo peso e si stacca dalla balconata portandolo con s\u00e9. Frollo trova cos\u00ec la morte precipitando dalla cattedrale nel piombo fuso della piazza sottostante. Memorabili sono le sue, alquanto ironiche, ultime parole: \"Egli castigher\u00e0 i perversi e li precipiter\u00e0 in una voragine di fuoco!\", accentuate dall'istante in cui la testa del gargoyle prima di spezzarsi sotto il suo peso si anima e, con occhi e fauci fiammeggianti, fa rassomigliare la morte di Frollo a una caduta all'inferno.\nFrollo viene poi citato nel sequel, \"Il gobbo di Notre Dame II\", in due occasioni. La prima mentre Clopin annuncia che sta per incominciare il ballo di Esmeralda, tira fuori un pupazzetto simile a Frollo dicendo di fare attenzione a non perdere il cuore per lei. La seconda volta avviene verso la fine del film, quando Madeline chiede a Quasimodo di fidarsi di lei, egli risponde di non avere pi\u00f9 fiducia in lei e che aveva gi\u00e0 fatto questo errore, riferendosi al suo ex tutore.\nFuoco d'inferno.\nFuoco d'Inferno (\"Hellfire\") \u00e8 la canzone principale cantata da Frollo ed \u00e8 stata considerata la canzone Disney pi\u00f9 oscura, matura e complicata. L'intera canzone \u00e8 accompagnata dal Confiteor, e incomincia proprio con la preghiera dell'arcidiacono e dei monaci che onorano il Signore nella cattedrale. Successivamente la scena si sposta nella residenza di Frollo, che si rivolge alla Vergine Maria chiedendole come mai la sua anima brucia al pensiero di Esmeralda, proprio a lui che si ritiene un uomo giustissimo e purissimo. Dopodich\u00e9 si convince che Esmeralda proviene dall'Inferno e che \u00e8 uno spirito malvagio venuto per portarlo alla dannazione eterna, ma capisce che non riesce a fare nulla per liberarsi dal desiderio che sia sua. Cos\u00ec incomincia ad accusare Dio di aver permesso che il Diavolo si impossessasse della sua anima e chiede nuovamente aiuto a Maria per essere protetto dall'amore verso Esmeralda. In quel momento entra una guardia, che gli dice che Esmeralda \u00e8 fuggita, notizia seguita dall'attrazione che si trasforma in pura follia: infatti Frollo incomincia a rivolgersi direttamente a Esmeralda, dicendo di essere disposto a bruciare tutta Parigi per trovarla e per poi obbligarla a scegliere o lui o la morte. Frollo conclude la canzone con un'ultima preghiera a Dio accompagnata da un \"Ma lei sar\u00e0 mia, o morir\u00e0\", per poi svenire sul pavimento.\nPer ragioni di musicalit\u00e0 in italiano il riferimento al diavolo non \u00e8 cos\u00ec esplicito come in altre versioni. Frollo infatti in italiano dice \"Che c'entro io/ se vuole Dio/ che non resista al desiderio che sia mia!\", mentre in originale \u00e8 \"It's not my fault/if in God's plan/He made the devil so much stronger than a man! (Non \u00e8 colpa mia/se nel suo piano/ Dio ha fatto il diavolo molto pi\u00f9 forte dell'uomo!)\". Inoltre nella versione originale dopo aver mandato via la guardia dice \"Hellfire!/ Dark fire!/Now gypsy is your turn! (Fuoco d'Inferno!/ Fuoco oscuro!/Ora gitana tocca a te!\") mentre in italiano dice \"Sei pronta, Gitana?/lo so che tornerai!\"\nLa canzone \u00e8 opposta alla precedente \"Luce del Paradiso\" (Heaven's light) cantata invece da Quasimodo e che paragona Esmeralda a un angelo."}
{"id": "1083963", "revid": "1543377", "url": "https://it.wikipedia.org/wiki?curid=1083963", "title": "Campionato internazionale di scherma 1933", "text": "L'undicesimo campionato internazionale di scherma si \u00e8 svolto nel 1933 a Budapest, in Ungheria.\nTitoli.\nSono stati assegnati 2 titoli femminili e 6 titoli maschili:"}
{"id": "1083983", "revid": "1543377", "url": "https://it.wikipedia.org/wiki?curid=1083983", "title": "Campionato internazionale di scherma 1934", "text": "Il dodicesimo campionato internazionale di scherma si \u00e8 svolto nel 1934 a Varsavia, in Polonia.\nSono stati assegnati 2 titoli femminili e 6 titoli maschili:"}
{"id": "1083985", "revid": "78273", "url": "https://it.wikipedia.org/wiki?curid=1083985", "title": "Karbovanet", "text": ""}
{"id": "1083986", "revid": "767487", "url": "https://it.wikipedia.org/wiki?curid=1083986", "title": "L'allegra fattoria (film 1988)", "text": "L'allegra fattoria (\"Funny Farm\") \u00e8 un film del 1988, l'ultimo in carriera diretto dal regista della \"La stangata\" George Roy Hill, interpretato dal comico Chevy Chase e tratto da un romanzo di Jay Cronley pubblicato nel 1985.\nLa sceneggiatura della commedia \u00e8 dello sceneggiatore Jeffrey Boam, gi\u00e0 autore della commedia horror dell'anno prima \"Ragazzi perduti.\"\nLe musiche originali sono del pluripremiato compositore Elmer Bernstein, gi\u00e0 autore della colossale colonna sonora dei \"Dieci comandamenti\" di Cecil B. Demille del 1956.\nTrama.\nUn giornalista sportivo e sua moglie, stanchi della solita vita frenetica di New York, decidono di andare a vivere in campagna. Ben presto scoprono che questa vita ha i suoi svantaggi.\nProduzione.\nLo sceneggiatore Jeffrey Boam ha dichiarato di \"amare\" il libro. \"Era esattamente il tipo di film che avrei sempre voluto scrivere\", ha dichiarato. \"Aveva bisogno di molto lavoro perch\u00e9 non era stato detto nel modo che si potesse filmare, ma mi \u00e8 piaciuta l'idea di lavorare con Chevy. Egli \u00e8 un mio eroe della commedia e lo \u00e8 ancora \u201d.\nBoam afferma che il tono del film \u00e8 cambiato da quello che si aspettava quando il regista George Roy Hill ha firmato. \"George voleva fare una versione molto pi\u00f9 elegante di quanto avessi mai immaginato,\" ha detto Boam. \"Ho immaginato che fosse un po 'pi\u00f9 rozzo, pi\u00f9 umoristico, pi\u00f9 cattivo e pi\u00f9 simile ai film che all'epoca stava facendo Chevy, ma George era un tipodi classe e non lo avrebbe fatto. Egli ha fatto quello che ha fatto. Egli ha reso il film di classe, ed io penso che molti fan di Chevy siano stati delusi perch\u00e9 non era cos\u00ec volgare e scorretto come avrebbero potuto aspettarsi. \"\nPromozione.\nManifesti.\nI manifesti e le locandine utilizzate per promuovere il film all'epoca della sua uscita nelle sale cinematografiche sono opera dell'illustratore Steven Chorney.\nDistribuzione.\nData di uscita.\nAlcune date di uscita internazionali nel corso degli anni sono state:\nEdizione italiana.\nLa pellicola in Italia \u00e8 stata distribuita direttamente per il mercato home video su una videcassetta VHS della Warner Home Video (Cod. WIV 11809)."}
{"id": "1083992", "revid": "767487", "url": "https://it.wikipedia.org/wiki?curid=1083992", "title": "Oltre il ponte di Brooklyn", "text": "Oltre il ponte di Brooklyn (\"Over the Brooklyn Bridge\") \u00e8 un film del 1984 diretto da Menahem Golan.\nTrama.\nUn pizzaiolo ebreo di Brooklyn, Alby Sherman, ha due problemi da risolvere: trovare i soldi per aprire un ristorante al di l\u00e0 del ponte di Brooklyn e sposare o no la fidanzata Elizabeth con la quale convive da due anni.\nCon impegno e determinazione il pizzaiolo riesce a risolvere entrambi i problemi in modo positivo."}
{"id": "1083994", "revid": "1305772", "url": "https://it.wikipedia.org/wiki?curid=1083994", "title": "Macchinista", "text": "Il termine macchinista \u00e8 utilizzato in ambiti diversi:"}
{"id": "1083995", "revid": "599013", "url": "https://it.wikipedia.org/wiki?curid=1083995", "title": "Piazza San Gaetano", "text": "Piazza San Gaetano \u00e8 una piazza di Napoli sita in posizione pressoch\u00e9 centrale del decumano maggiore, nel quartiere popolare di San Lorenzo.\nIl nome della piazza deriva dalla presenza nella basilica di San Paolo Maggiore della tomba di San Gaetano, ricordato questi anche dalla \"scultura\" dedicatagli ed oggi presente in piazza.\nStoria.\nLa piazza sorge nello spazio che in epoca greca prima, ed in quella romana poi, era occupato dall'agor\u00e0 e dal foro.\nIn epoche antiche vi si riunivano le dodici \"fratrie\" del popolo; qui si ricevevano gli ambasciatori stranieri per trattare la pace e guerra; qui si accoglievano gli imperatori romani in pompa magna e infine sempre qui il popolo napoletano accorreva in armi al suono delle campane, per respingere i Longobardi e i Saraceni.\nDurante il periodo Angioino invece si riunivano e si svolgevano le funzioni amministrative dei sedili e del parlamento. Proprio sulla facciata del campanile della basilica di San Lorenzo Maggiore, infatti, sono posti gli otto stemmi rappresentanti gli altrettanti sedili di Napoli: sedile di porto, sedile di Portanova, seggio del Popolo, sedile di Forcella, sedile di Montagna, sedile di Capuana.\nNel Rinascimento si celebrarono le nozze tra Sigismondo I di Polonia e Bona Sforza e anche l'avvento in citt\u00e0 di Carlo V, che ottenne l'omaggio delle autorit\u00e0 cittadine in un corteo pomposo.\nDescrizione.\nLa piazza si trova in posizione pressoch\u00e9 centrale rispetto al decumano maggiore sul quale si trova e sulla stessa confluisce via San Gregorio Armeno, famosa e storica strada di botteghe presepiali che collega via dei Tribunali col decumano inferiore.\nOggi ai suoi margini sono situati due edifici religiosi di estrema importanza cattolica e artistica: la basilica di San Paolo Maggiore e la basilica di San Lorenzo Maggiore. Al centro invece si erge la seicentesca \"Statua di San Gaetano\". Posti uno di fronte all'altro, infine, vi sono gli ingressi all'acquedotto greco-romano ed agli scavi archeologici di San Lorenzo, grazie ai quali \u00e8 possibile visitare il sottosuolo della citt\u00e0 ed i resti greci e romani dell'area."}
{"id": "1083996", "revid": "123881453", "url": "https://it.wikipedia.org/wiki?curid=1083996", "title": "Paolino Paperino Band", "text": "La Paolino Paperino Band \u00e8 un gruppo punk rock proveniente dalla provincia di Modena. Nata nel 1987, la band si sciolse nel 1994 per poi riformarsi nel 2012.\nIl gruppo abbraccia la politica di libera redistribuzione della musica, \u00e8 quindi possibile scaricare tutte le canzoni della Paolino Paperino Band da Internet.\nStile musicale.\nLe diverse influenze musicali, dai Ramones ai Bad Brains agli Skiantos, mescolandosi alle caratteristiche e alla creativit\u00e0 dei membri, hanno portato il gruppo ad avere una propria identit\u00e0 che si \u00e8 manifestata - e tuttora si manifesta - in canzoni a volte puramente demenziali, a volte di maggiore spessore: in esse, spesso, sono trattati argomenti politici e sociali. Tuttavia, la prerogativa saliente della band \u00e8 la particolare vena ironica che contraddistingue la propria produzione artistica.\nTra i loro pezzi pi\u00f9 conosciuti figurano \"Tafferugli\", \"Carabinieri\", \"Fetta\".\nStoria.\nPrimi anni (1987-1994).\nLa formazione originaria, con Yana alla voce, Bez alla batteria, Fox alla chitarra e Maso al basso, registra un primo demo autoprodotto nel 1988. Successivamente, Termos subentra a Bez alla batteria, e con questa composizione ha origine il primo mini LP, \"Fetta\", nel 1991.\nDopo un nuovo cambio, con Bez che ritorna alla batteria e con Termos che va al basso in sostituzione di Maso, viene prodotto nel 1993 l'album \"Pislas:\" e l'anno seguente un secondo mini LP, \"Le beste feroci del circo\", prodotto per sostenere la Lega Anti Vivisezione. Queste produzioni sono tutte siglate ad opera della AARGHH! Records, un negozio di dischi di Modena, che promuove album di artisti emergenti.\nPausa e progetti paralleli (1994-2012).\nLa formazione decide di interrompere la propria attivit\u00e0 nel 1994. Da quella data vi sono solo due apparizioni estemporanee con la band al completo: in occasione del corteo-concerto del 5 giugno 2004 a sostegno del collettivo anarchico Libera di Modena, al quale partecipano migliaia di persone, e il 23 ottobre 2011, \"Il giorno del ringraziamento\" serata tributo a Stefano \"Steppo\" Nocetti.\nTutti i componenti proseguono la loro carriera musicale con altri progetti, il pi\u00f9 noto dei quali \u00e8 il gruppo Lomas, nei quali milita il chitarrista Fox. Il 6 giugno 2009, viene rappresentato il musical \"Pilota Party\", in cui appaiono Yana in qualit\u00e0 di attore e Termos di direttore musicale.\nRitorno (2012-attuale).\nNel maggio 2012, il gruppo decide di riprendere la propria attivit\u00e0 artistica con una nuova formazione. Termos ritorna alla batteria; Bez, batterista, rimane all'interno della nuova Paolino come seconda voce; Yana resta il cantante principale, mentre Fox, lo storico chitarrista, decide di non prendere parte al nuovo progetto; vengono chiamati, per completare la nuova formazione, Garu come bassista e Skeggia come chitarrista. Ai musicisti si affianca Marco Balugani, che assume le vesti del \"tuttofare\", dal costumista al truccatore, dall'autista all'assistente di palco.\nIl gruppo cos\u00ec riformato si esibisce dal vivo, dopo quasi vent'anni di inattivit\u00e0, al Tempo Rock di Gualtieri il 27 ottobre del 2012, e si dedica alla composizione di pezzi inediti, in vista dell'uscita di un nuovo album lanciando un'operazione di crowdfunding, inviato poi ai sostenitori insieme ad una t-shirt avente come stampa il logo del gruppo ideato da Yana. Nel frattempo, Raffa si aggiunge alla formazione in qualit\u00e0 di chitarrista, mentre Bez rimane nel gruppo solo in veste di collaboratore.\nA febbraio 2013, il gruppo si chiude in studio di registrazione: presso il Bombanella Soundscapes di Maranello prende vita un album interamente nuovo, dal titolo \"Porcellum\", che esce a met\u00e0 aprile 2013 in CD e in vinile: quest'ultimo formato vede la stampa di un'edizione limitata, cio\u00e8 il vinile rosso, accanto al vinile nero normale.\nIn occasione della registrazione, Stefano Cesca si unisce alla Paolino per curare la realizzazione del nuovo album, diventando il sesto componente della formazione, in veste di fonico e mixerista e che cura il video di \"Troiaio\", presentato ufficialmente al Pianoterra di Milano il 9 giugno 2013.\nDa aprile a luglio il gruppo si impegna nel \"Porcellum tour\", con tappe tra Italia e Svizzera, al termine del quale recupera le bobine dei primi lavori che dopo la rimasterizzazione sempre presso il Bombanella Soundscapes di Maranello vengono inclusi nel CD \"Pislas\", (contenente i brani di \"Pislas\", \"Fetta\" e dei 7\" come tracce bonus) pubblicato dalla AssTo Records, la neo-etichetta del gruppo.\nNel 2014, il gruppo parte per un nuovo tour chiamato questa volta \"Ciccioli Tour\", al termine del quale Termos lascia la batteria e rimane all'interno della Paolino in veste di direttore musicale: al suo posto entra Matte. Il 27 dicembre 2014 tornano a suonare per il Libera dopo tanto tempo, in un concerto che raccoglie fondi per i processi relativi agli sgomberi del Libera, del Soverte e dello Stella Nera. A marzo 2015, riprende il tour della Paolino, al fianco dei Peter Punk e con un'apparizione di Termos al basso in occasione di un live a Milano.\nDopo un breve periodo di pausa, la band torna ad esibirsi live nel 2016, affidandosi alla booking Kob Records.\nIn quello stesso periodo, comincia a lavorare ad un nuovo album, dal titolo \"C'\u00e8 gente che dormono\", che viene inciso tra l'agosto ed il settembre del 2017 presso il Santanna Recording Studio di Gianni Salvatori, a Castelfranco Emilia, e masterizzato da Giovanni Salvatori nello studio La Maest\u00e0, pubblicato nel novembre del 2017."}
{"id": "1083998", "revid": "124494028", "url": "https://it.wikipedia.org/wiki?curid=1083998", "title": "Bandiera arancione", "text": "La bandiera arancione \u00e8 un riconoscimento di qualit\u00e0 turistico-ambientale conferito dal Touring Club Italiano (TCI) ai piccoli comuni dell'entroterra italiano (massimo 15.000 abitanti) che si distinguono per un'offerta di eccellenza e un'accoglienza di qualit\u00e0.\nL'idea \u00e8 nata nel 1998 a Sassello (in Liguria), dall'esigenza dell'ente regionale di promuovere e valorizzare l'entroterra. Il TCI, quindi, svilupp\u00f2 un modello di analisi (detto modello di analisi territoriale o MAT) per individuare le prime localit\u00e0 meritevoli. In seguito il riconoscimento \u00e8 stato promosso su scala nazionale, individuando piccole localit\u00e0 d'eccellenza in ogni regione. Il gruppo, a giugno 2021, comprende 252 borghi.\nIl progetto \u00e8 l'unico italiano inserito dall'Organizzazione mondiale del turismo (\"World Tourism Organization\") fra i programmi realizzati con successo per uno sviluppo sostenibile del turismo in tutto il mondo.\nNel 2002, gli allora 16 comuni con \"bandiera arancione\" a Dolceacqua, diedero vita all'Associazione dei Paesi Bandiera Arancione, con lo scopo di riunirli per aumentare il turismo.\nGli obiettivi.\nLe principali regole di giudizio tenute in considerazione dalla TCI per l'assegnazione della bandiera arancione sono le seguenti:"}
{"id": "1084003", "revid": "287204", "url": "https://it.wikipedia.org/wiki?curid=1084003", "title": "Tony Popovic", "text": ""}
{"id": "1084004", "revid": "287204", "url": "https://it.wikipedia.org/wiki?curid=1084004", "title": "Ante Covic", "text": ""}
{"id": "1084007", "revid": "187", "url": "https://it.wikipedia.org/wiki?curid=1084007", "title": "Christiane F.", "text": ""}
{"id": "1084010", "revid": "339392", "url": "https://it.wikipedia.org/wiki?curid=1084010", "title": "Campionato Eccellenza Basilicata 2003/04", "text": ""}
{"id": "1084011", "revid": "339392", "url": "https://it.wikipedia.org/wiki?curid=1084011", "title": "Campionato Eccellenza Basilicata 2004/05", "text": ""}
{"id": "1084014", "revid": "29863", "url": "https://it.wikipedia.org/wiki?curid=1084014", "title": "The donnas", "text": ""}
{"id": "1084019", "revid": "339392", "url": "https://it.wikipedia.org/wiki?curid=1084019", "title": "Campionato Eccellenza Liguria 1991/92", "text": ""}
{"id": "1084020", "revid": "339392", "url": "https://it.wikipedia.org/wiki?curid=1084020", "title": "Campionato Eccellenza Liguria 1992/93", "text": ""}
{"id": "1084022", "revid": "1534511", "url": "https://it.wikipedia.org/wiki?curid=1084022", "title": "Campionato Eccellenza Liguria 1993/94", "text": ""}
{"id": "1084024", "revid": "339392", "url": "https://it.wikipedia.org/wiki?curid=1084024", "title": "Campionato Eccellenza Liguria 1994/95", "text": ""}
{"id": "1084025", "revid": "339392", "url": "https://it.wikipedia.org/wiki?curid=1084025", "title": "Campionato Eccellenza Liguria 1995/96", "text": ""}
{"id": "1084027", "revid": "339392", "url": "https://it.wikipedia.org/wiki?curid=1084027", "title": "Campionato Eccellenza Liguria 1996/97", "text": ""}
{"id": "1084028", "revid": "339392", "url": "https://it.wikipedia.org/wiki?curid=1084028", "title": "Campionato Eccellenza Liguria 1997/98", "text": ""}
{"id": "1084029", "revid": "339392", "url": "https://it.wikipedia.org/wiki?curid=1084029", "title": "Campionato Eccellenza Liguria 1998/99", "text": ""}
{"id": "1084031", "revid": "339392", "url": "https://it.wikipedia.org/wiki?curid=1084031", "title": "Campionato Eccellenza Liguria 1999/00", "text": ""}
{"id": "1084033", "revid": "339392", "url": "https://it.wikipedia.org/wiki?curid=1084033", "title": "Campionato Eccellenza Liguria 2000/01", "text": ""}
{"id": "1084035", "revid": "339392", "url": "https://it.wikipedia.org/wiki?curid=1084035", "title": "Campionato Eccellenza Liguria 2001/02", "text": ""}
{"id": "1084036", "revid": "339392", "url": "https://it.wikipedia.org/wiki?curid=1084036", "title": "Campionato Eccellenza Liguria 2002/03", "text": ""}
{"id": "1084037", "revid": "339392", "url": "https://it.wikipedia.org/wiki?curid=1084037", "title": "Campionato Eccellenza Liguria 2003/04", "text": ""}
{"id": "1084038", "revid": "339392", "url": "https://it.wikipedia.org/wiki?curid=1084038", "title": "Campionato Eccellenza Liguria 2004/05", "text": ""}
{"id": "1084045", "revid": "1442080", "url": "https://it.wikipedia.org/wiki?curid=1084045", "title": "Mark Milligan", "text": "Carriera.\nNazionale.\nCon l'Australia ha partecipato al Campionato mondiale Under-20 del 2005 e al , risultando uno dei pi\u00f9 giovani convocati ai Mondiali giocati in Germania. Con i Socceroos \u00e8 stato convocato per pi\u00f9 competizioni successivamente come i Mondiali 2010, 2014 e 2018, la Coppa d'Asia nel 2007 e nel 2015 (quest'ultima vinta) e la Confederations Cup 2017."}
{"id": "1084051", "revid": "78273", "url": "https://it.wikipedia.org/wiki?curid=1084051", "title": "Kameo", "text": ""}
{"id": "1084053", "revid": "339392", "url": "https://it.wikipedia.org/wiki?curid=1084053", "title": "Campionato Eccellenza Lombardia - Girone B 1993/94", "text": ""}
{"id": "1084054", "revid": "339392", "url": "https://it.wikipedia.org/wiki?curid=1084054", "title": "Campionato Eccellenza Lombardia - Girone B 1994/95", "text": ""}
{"id": "1084055", "revid": "339392", "url": "https://it.wikipedia.org/wiki?curid=1084055", "title": "Campionato Eccellenza Lombardia - Girone B 1995/96", "text": ""}
{"id": "1084056", "revid": "339392", "url": "https://it.wikipedia.org/wiki?curid=1084056", "title": "Campionato Eccellenza Lombardia - Girone B 1999/00", "text": ""}
{"id": "1084057", "revid": "339392", "url": "https://it.wikipedia.org/wiki?curid=1084057", "title": "Campionato Eccellenza Lombardia - Girone B 2000/01", "text": ""}
{"id": "1084058", "revid": "339392", "url": "https://it.wikipedia.org/wiki?curid=1084058", "title": "Campionato Eccellenza Lombardia - Girone B 2001/02", "text": ""}
{"id": "1084059", "revid": "339392", "url": "https://it.wikipedia.org/wiki?curid=1084059", "title": "Campionato Eccellenza Lombardia - Girone B 2002/03", "text": ""}
{"id": "1084061", "revid": "339392", "url": "https://it.wikipedia.org/wiki?curid=1084061", "title": "Campionato Eccellenza Lombardia Girone B 2003/04", "text": ""}
{"id": "1084062", "revid": "339392", "url": "https://it.wikipedia.org/wiki?curid=1084062", "title": "Campionato Eccellenza Lombardia - Girone B 2004/05", "text": ""}
{"id": "1084066", "revid": "1776051", "url": "https://it.wikipedia.org/wiki?curid=1084066", "title": "Alberto Apponi", "text": "Biografia.\nVisse fin da giovane a Perugia, dove il padre, magistrato originario del Basso Lazio, era stato trasferito. Conobbe Aldo Capitini con cui matur\u00f2 un percorso di adesione al pensiero di Gandhi e di testimonianza nonviolenta. Laureato in Giurisprudenza a Perugia nel 1929, entr\u00f2 anch'egli come il padre in magistratura, lavorando dapprima a San Daniele del Friuli, quindi in Umbria, a Citt\u00e0 della Pieve e ad Assisi. \nAmico di Guido Calogero, Norberto Bobbio, Gianfranco Contini, Augusto Del Noce, Walter Binni, ospit\u00f2 nella sua casa di Assisi una conferenza che gett\u00f2 le basi dell'incontro politico tra i movimenti Liberalsocialista di Calogero e Giustizia e Libert\u00e0 di Carlo Rosselli.\nFu il rappresentante del Partito d'Azione nel Comitato di Liberazione Nazionale di Perugia - uno dei primi a riunire esponenti dei vari partiti antifascisti - e divenne il presidente del comitato provinciale.\nNel 1946 fu assunto da Ernesto Rossi come consulente legale dall'ARAR (Azienda Rilievo Alienazione Residuati), azienda di stato per la bonifica e la vendita dei residuati bellici lasciati in Italia dall'esercito statunitense e britannico, attiva fino al 1958. \nNel 1961 fu colpito da una grave malattia che lo torment\u00f2 fino alla morte. "}
{"id": "1084069", "revid": "36426", "url": "https://it.wikipedia.org/wiki?curid=1084069", "title": "Anfiteatro romano di Firenze", "text": " \nL'anfiteatro romano di Firenze fu costruito nel II secolo e i suoi resti si trovano tra piazza dei Peruzzi, via dei Bentaccordi e via T\u00f2rta.\nStoria e descrizione.\nQuando fu costruito, tra il 124 e il 130 d.C., si trovava ben al di fuori della cerchia muraria (passava per via del Proconsolo a qualche centinaio di metri) e l'anfiteatro segn\u00f2 il punto di massima espansione raggiunta della Florentia romana verso est.\nL'anfiteatro presentava una forma ellittica, con un diametro massimo di 126 metri, con una platea interna larga 119x89 metri. Era di medie proporzioni (circa 20.000 posti contro gli 87.000 del Colosseo) e perfettamente riconoscibile nelle sue strutture portanti, anche se qui, come in altri casi (es. l'anfiteatro di Lucca), la sovrapposizione di case medievali ha chiuso gran parte degli antichi archi (i \"fornices\") e sfruttato tutti gli spazi dell'anfiteatro, costruendo sui resti delle strutture perimetrali e dei cunei delle gradinate.\nNon \u00e8 mai stato scavato sistematicamente, ma sono avvenute scoperte occasionali, come nel 1887 quando venne alla luce una piccola parte dei ruderi, emersi durante gli scavi per la costruzione di una fognatura in borgo dei Greci. La sua presenza si pu\u00f2 comunque percepire dall'andamento curvo delle vie che lo circondano e dalla toponomastica della zona: via T\u00f2rta (\"storta\"), via del \"Parlascio\" e via de' Bentaccordi.\nParlascio infatti \u00e8 la storpiatura del latino \"perilasium\", che a sua volta viene dal greco \"perielasis\" (\"girare intorno\"), e che indicava appunto un anfitreatro. In molte altre parti di Italia e anche all'estero esistono toponimi derivanti dalla storpiatura di \"perilasium\": verlascio, parlagio, pierlascio, ecc.\nSi hanno testimonianze del \"parlascio\" fiorentino fino all'XI secolo, quando la citt\u00e0 in espansione lo inglob\u00f2 nelle nuove mura e i Peruzzi vi costruirono sopra il proprio palazzo; secondo i cronisti medievali venne anche usato come carcere. Dal lato di piazza Peruzzi si \u00e8 ipotizzato che anche l'andatura regolare delle aperture ad arco sia dovuta alle antiche entrate dell'arena. A differenza di esempi simili in altre citt\u00e0, a Firenze si costru\u00ec anche all'interno dell'anfiteatro, che venne tagliato da due strade, via dell'Anguillara e Borgo dei Greci.\nLa zona rischi\u00f2 di essere demolita durante i lavori di \"risanamento\" della seconda met\u00e0 dell'Ottocento, per costruire un grande viale tra piazza della Signoria e piazza Santa Croce ma per fortuna il progetto non venne mai realizzato. Una ricostruzione dell'anfiteatro in epoca romana e alcuni progetti realativi al \"risanamento\" si trovano al Museo di Firenze com'era."}
{"id": "1084073", "revid": "1543377", "url": "https://it.wikipedia.org/wiki?curid=1084073", "title": "Campionato internazionale di scherma 1935", "text": "Il tredicesimo campionato internazionale di scherma si \u00e8 svolto nel 1935 a Losanna, in Svizzera.\nIl titolo di fioretto maschile individuale non fu assegnato in quanto i quattro atleti (gli italiani Gustavo Marzi e Giorgio Bocchino ed i francesi \u00c9douard Gard\u00e8re e Ren\u00e9 Lemoine) giunti alla poul finale si rifiutarono di disputare ulteriori incontri di spareggio. Furono pertanto assegnati 2 titoli femminili e 5 titoli maschili:"}
{"id": "1084076", "revid": "830939", "url": "https://it.wikipedia.org/wiki?curid=1084076", "title": "Hex (serie televisiva)", "text": "Hex \u00e8 una serie televisiva britannica prodotta dalla Shine Limited e trasmessa sul canale satellitare Sky One tra il 2004 e il 2005. Ambientata in una scuola inglese, \"Hex\" narra le vicende di una lotta tra le forze demoniache (i nephelim) e quelle angeliche.\nAd aprile 2006 venne annunciato che la serie non era stata rinnovata per una terza stagione.\nLa canzone della sigla iniziale \u00e8 il brano \"#1 Crush\" dei Garbage.\nIn Italia la serie viene trasmessa per la prima volta dal 31 gennaio 2010 su Italia 1, a notte fonda; repliche della serie sono state poi trasmesse sul canale satellitare Horror Channel dal 23 gennaio 2012.\nTrama.\nPrima stagione.\nIn un antico maniero inglese, il Medenham Hall, oggi adibito a scuola privata per adolescenti, studia una ragazza di nome Cassie Hughes. Cassie \u00e8 affidata alla tutela della scuola poich\u00e9 il padre l'ha abbandonata e la madre \u00e8 in cura presso uno istituto psichiatrico, inoltre la ragazza non \u00e8 molto popolare a scuola, e ha come compagna di stanza Thelma Bates, ragazza omosessuale e molto tosta, che la sostiene ed \u00e8 neanche troppo segretamente innamorata di lei; completano l'ambiente scolastico i compagni Roxanne, ragazza popolare e manipolatrice, Troy, il ragazzo di cui \u00e8 innamorata Cassie e infine Leon, miglior amico ombra di Troy. Un giorno Cassie trova un antico vaso nei sotterranei della scuola e ci si taglia accidentalmente versando una goccia del suo sangue all'interno dello stesso; questo risveglier\u00e0 un'antica e potente creatura che non tarda a manifestarsi come Azazeal, un angelo caduto, che uccide Thelma durante un rituale, anche se poi quest'ultima torna sotto forma di fantasma che solo Cassie pu\u00f2 vedere. Col proseguire della storia si scoprono diversi segreti di Medenham, innanzitutto che era la dimora, nel 1700, di una donna con poteri psichici chiamata Rachel Wainwright, la quale si era sposata con Thomas McBain, un commerciante di schiavi afroamericani iniziando cos\u00ec ad interessarsi alla magia voodoo; fu proprio Rachel, sacrificando una sua giovane serva, a risvegliare Azazeal, il quale ha bisogno dei poteri della strega per generare con lei suo figlio, la cui nascita liberer\u00e0 un esercito di duecento nephelim, angeli caduti come lui. I tentativi di Azazeal non riuscirono mai ad andare a buon fine e ogni volta i membri della famiglia McBain finivano col morire prima che lui potesse concepirci l'agognato figlio; tutto ci\u00f2 viene di volta in volta rivelato a Cassie in sogno che, grazie all'aiuto di Thelma, scopre di essere proprio una discendente della famiglia McBain e quindi una strega lei stessa. Azazeal decide quindi di ricorrere a Troy e al suo ascendente su Cassie per ottenere ci\u00f2 che vuole e quindi mette nell'orecchio del ragazzo un verme con il quale il ragazzo cade in sua \"possessione\"; questa possessione passa poi a Cassie quando i due copulano e cos\u00ec Azazeal riesce a irretire la mente della ragazza ed infine a sedurla mettendola incinta. Cassie, dopo diversi momenti di confusione, prende la decisione di interrompere la gravidanza che si sta inoltre sviluppando in maniera molto rapida, grazie anche al conforto di Thelma che viene a sapere da un altro spettro che quando il figlio di Cassie verr\u00e0 ucciso, il fantasma non sar\u00e0 pi\u00f9 intrappolato sulla Terra e quindi non potr\u00e0 pi\u00f9 stare o parlare con Cassie, ma Azazeal interviene ancora una volta e, complice anche l'aiuto di Jo, una professoressa della Medenham che lui ha sedotto, riesce a manipolare il dottore che pratica l'aborto a Cassie convincendo cos\u00ec la ragazza di aver eseguito l'operazione quando in realt\u00e0 il medico ha fatto effettivamente partorire il bambino e poi affidato quest'ultimo proprio ad Azazeal.\nSeconda stagione.\nCassie e Thelma stanno ancora studiando un modo per liberarsi di Azazeal e di suo figlio (da lui chiamato Malachi) quando giunge in loro soccorso Ella Dee, una strega di 500 anni (ma con l'aspetto di una diciassettenne grazie alla magia) facente parte dell'Ordine al servizio dell'Arcangelo Raffaele per combattere il Male in ogni sua forma. Ella dichiara di potersi liberare di Azazeal uccidendone il figlio con un pugnale sacro, tuttavia Cassie, mandata ad indagare sul conto di Azazeal, ne viene nuovamente sedotta e, intenerita da suo figlio, si immola per lui venendo quindi uccisa da Ella durante il rituale. Azazeal riesce dunque a nascondersi con Malachi e Thelma diviene la nuova confidente di Ella che nel frattempo si iscrive alla Medenham come una normale studentessa. Dopo circa sei mesi, Azazeal torna all'attacco e ricatta Thelma chiedendo di portargli un'antica pietra magica che Ella gli aveva sottratto in cambio della possibilit\u00e0 di dire addio al fantasma di Cassie; la ragazza accetta, ma cos\u00ec Ella viene tormentata da Azazeal che, grazie alla pietra, le fa rivivere il processo che aveva subito secoli prima in quanto accusata di stregoneria. Neanche l'aiuto di Leon che la strega aveva iniziato a frequentare dopo il suo arrivo a scuola, riesce ad evitare il peggio; cos\u00ec Ella, avvelenata anche con l'Erba di San Giovanni, unico suo punto debole, da padre Jez Herriot (un nuovo insegnante della scuola che per\u00f2 si scopre essere il nephelim Ramiel il quale intesse anche una relazione con la studentessa Roxanne), finisce per l'essere rinchiusa in un manicomio perdendo cos\u00ec i suoi poteri. Con l'aiuto di Thelma e Leon, Ella riesce a fuggire dal manicomio nel quale veniva inoltre torturata da Perie, una fata malvagia al servizio di Azazeal, ma ormai questa sua vita \u00e8 compromessa e quindi, senza i suoi poteri, inizia a raggiungere la vecchiaia che le spetterebbe, ma grazie ad un rituale nel quale lei viene uccisa non per cause naturali, Ella riesce a tornare in vita nuovamente in possesso dei suoi poteri e finalmente guarita uccidendo per prima cosa Jez Heriot. Azazeal viene dunque dispensato del suo incarico di sconfiggere le forze del Bene e cos\u00ec tutto passa nelle mani di Malachi, nel frattempo cresciuto cos\u00ec velocemente da aver raggiunto le sembianze di un diciassettenne, il quale si iscrive a Medenham iniziando cos\u00ec a corteggiare Ella dando a pensare che qualcosa di buono di Cassie possa vivere in lui. Ella inizialmente prova a combattere i suoi sentimenti per Malachi, ma la cosa si fa sempre pi\u00f9 difficile cos\u00ec l'Arcangelo Raffaele punisce la ragazza con una forma aggressiva di postule, mentre Malachi viene punito da Mefistofele (sua guida nel cammino verso il Male) con la cecit\u00e0, tutto questo perch\u00e9 la loro unione non deve avvenire; tuttavia i ragazzi cedono e copulano cos\u00ec che si scopre che era Raffaele ad avere ragione, mentre Mefistofele aveva solo messo in atto una tattica; Ella perde i suoi poteri e diventa una succube di Malachi che decide quindi di seguire del tutto il suo destino di corruttore di anime. Thelma inizia una relazione con Maya Robertson, una ragazza che Malachi uccide solo per permettere alle due di stare insieme, ma tale rapporto \u00e8 vissuto con grande senso di colpa dalla ragazza che non vuole rivelare a Maya le reali cause della sua morte. Leon e Thelma riescono a risvegliare l'anima addormentata di Ella e a liberarla dall'influenza di Malachi il quale inizia ben presto a corrompere tutti gli studenti della Medenham, incluso, per un breve momento, Leon. Anche Thelma per poco passa dalla parte di Malachi quando capisce che la sua sconfitta comporter\u00e0 la morte sia sua che di Maya, ma Ella distrugge il corpo di Maya uccidendone quindi il fantasma e facendo rinsavire Thelma che, dopo un'iniziale rabbia nei suoi confronti, torna ad aiutarla. Nel frattempo Ella decide di liberarsi di Raffaele dicendogli di voler combatter il Male a modo suo, mentre Mefistofele viene punito per aver rivelato a Leon come risvegliare l'anima addormentata di Ella. Malachi ha tutta la scuola in suo possesso, tranne Roxanne che, dopo la relazione con Jez, \u00e8 tornata a Medenham cambiata e cercando di essere una persona migliore; Ella prova a tornare nel passato per uccidere Malachi quando era ancora un neonato, ma fallisce rischiando di morire lei stessa (l'unico modo in cui pu\u00f2 morire un Consacrato \u00e8 di venire dissanguato e, infatti, nel passato Ella resta ferita dal suo stesso pugnale) cos\u00ec torna nel presente dove grazie a Thelma e Leon riesce a fuggire dalla scuola data nel frattempo alle fiamme da Malachi che, non essendo riuscito a corromperla, sacrifica lo spirito puro di Roxanne. Ella, Thelma e Leon si rifugiano in un cimitero."}
{"id": "1084079", "revid": "125799485", "url": "https://it.wikipedia.org/wiki?curid=1084079", "title": "Ryan Reynolds", "text": "Biografia.\nReynolds \u00e8 nato e cresciuto a Vancouver, nella Columbia Britannica, in una famiglia di religione cattolica e d'origini irlandesi, ultimo dei quattro figli (due dei quali hanno poi trovato lavoro nelle forze dell'ordine) del venditore all'ingrosso di beni alimentari James Chester Reynolds (deceduto all'et\u00e0 di 74 anni per via della malattia di Parkinson) e della commessa Tamara Lee Stewart. Diplomatosi presso la \"Kitsilano Secondary School\" nel 1994, s'iscrive poi alla \"Kwantlen Polytechnic University\", che per\u00f2 finir\u00e0 per abbandonare in maniera tale da potersi dedicare allo studio dell'arte drammatica.\nAppassionato di calcio, \u00e8 tifoso del Wrexham\nCarriera.\nInizia la propria carriera quando \u00e8 ancora uno studente liceale, in quanto membro del cast della soap opera adolescenziale canadese \"Hillside\" (negli Stati Uniti, dov'era trasmessa su Nickelodeon, era conosciuta come \"Fifteen\") nel 1991. Per quasi tutto il corso degli anni novanta recita in svariati sceneggiati e film per la televisione, tanto del suo stesso Paese quanto degli USA, tra i quali spiccano programmi come \"X-Files\" (ep. \"Congiunzione astrale\"), \"Sabrina, vita da strega\" (il film televisivo che funse da episodio pilota della serie vera e propria) e \"Oltre i limiti\" (episodi \"Se i muri potessero parlare...\", \"Double Helix\" e \"Origin of Species\"), fino a quando non ottenne il suo primo ruolo d'un certo rilievo interpretando uno dei personaggi principali della sit-com \"Due ragazzi e una ragazza\", serie che soprattutto negli Stati Uniti contribu\u00ed a dargli grande popolarit\u00e0, spalancandogli inoltre le porte del mondo del cinema.\nNel 2002 recita in qualit\u00e0 di protagonista nella commedia demenziale \"Maial College\", mentre nel 2003 si divide la scena con Michael Douglas e Albert Brooks in \"Matrimonio impossibile\". Nel 2004 figura invece tra i protagonisti di \"\", terzo e ultimo capitolo cinematografico delle avventure del popolare mezzovampiro della Marvel, dove affianca Wesley Snipes e Jessica Biel nel ruolo del cacciatore di vampiri Hannibal King, ruolo per cui s'\u00e8 dovuto sottoporre a una rigida preparazione fisica e un addestramento nelle arti marziali. Nel 2005 recita in \"Amityville Horror\", rifacimento del celeberrimo cult del terrore degli anni ottanta, mentre nel 2006 recita al fianco di Ben Affleck, Alicia Keys e Ray Liotta in \"Smokin' Aces\". Nel 2007 recita al fianco di Julia Roberts nel film \"Un segreto tra di noi\".\nIn seguito ottiene la parte di un altro eroe dei fumetti, diventando Hal Jordan/Lanterna Verde nella pellicola chiamata per l'appunto \"Lanterna Verde\" del 2011, dove recita accanto a Blake Lively, quest'ultima nel ruolo di Carol Ferris. Nell'aggiudicarsi questa parte, Reynolds \u00e8 riuscito a battere altri candidati quali Bradley Cooper e Justin Timberlake.\nSempre nel 2009 recita al fianco dell'attrice premio Oscar Sandra Bullock nella commedia sentimentale \"Ricatto d'amore\". Nei primi mesi del 2010 diventa l'uomo immagine per una fragranza maschile di Hugo Boss. Nel novembre del 2010 si classifica al primo posto nella classifica degli uomini pi\u00f9 sexy stilata dalla rivista \"People\". Nel 2012 interpreta Matt Weston, un agente della CIA, nel thriller d'azione \"Safe House - Nessuno \u00e8 al sicuro\", accanto a Denzel Washington, del regista svedese Daniel Espinosa, mentre nel 2013 presta la propria voce al personaggio di Guy nel film d'animazione \"I Croods\" di Kirk DeMicco e Chris Sanders. Nel 2016, interpreta Deadpool, protagonista del film omonimo: la sua interpretazione del personaggio (gi\u00e0 portato in scena, seppur con un antefatto diverso e tutto sommato con uno spazio pi\u00f9 ridotto, nel film \"X-Men le origini - Wolverine\") \u00e8 diventata pressoch\u00e9 iconica e la sua fama mondiale aumenta notevolmente, cos\u00ec come quella dello stesso personaggio. Nel dicembre dello stesso anno riceve la stella sulla Walk of Fame di Hollywood.\nNel 2017 \u00e8 tra i protagonisti del fantascientifico thriller ambientato nello spazio \"Life - Non oltrepassare il limite\", accanto a Jake Gyllenhaal e Rebecca Ferguson; secondo film in cui venne diretto da Daniel Espinosa. Nel mese di aprile \u00e8 stato inserito, dalla rivista \"Time\", tra le 100 personalit\u00e0 pi\u00f9 influenti al mondo, nella categoria \"artisti\". Lo stesso anno recita nel buddy movie \"Come ti ammazzo il bodyguard\" di Patrick Hughes, affiancato nel cast da Samuel L. Jackson, Salma Hayek e Gary Oldman.\nNel 2018 riprende il ruolo di Deadpool in \"Deadpool 2\" che ha anche co-sceneggiato. Inoltre, a febbraio, acquista la compagnia Aviation American Gin.\nNel 2019 ottiene sia il doppiaggio del simpatico Pok\u00e9mon Giallo Pikachu sia il ruolo di Harry Goodman nel film live-action \"\", diretto da Rob Letterman, inoltre sar\u00e0 l'attore protagonista del nuovo film di Michael Bay, \"6 Underground\".\nNel 2021 \u00e8 protagonista della commedia d'azione \"Free Guy - Eroe per gioco\" di Shawn Levy, dove interpreta un personaggio non giocante d'uno sparatutto che ad un certo punto prende coscienza di s\u00e9 accorgendosi di non essere una persona reale, e ritorna inoltre a doppiare Guy nel film \"I Croods 2 - Una nuova era\" di Joel Crawford, seguito del primo film realizzato dalla coppia De Micco-Sanders.\nVita privata.\nDal 2002 al febbraio 2007 \u00e8 stato legato sentimentalmente alla cantante canadese Alanis Morissette. La Morissette ha dichiarato che il suo album \"Flavors of Entanglement\" \u00e8 incentrato sulla fine della sua relazione con Reynolds, in particolar modo la traccia \"Torch\". Il 27 settembre 2008 sposa l'attrice Scarlett Johansson. La coppia si \u00e8 separata nel dicembre 2010, per poi divorziare nel luglio 2011. Il 9 settembre 2012 si sposa con l'attrice e modella Blake Lively, conosciuta sul set del film \"Lanterna Verde\". La loro prima figlia, chiamata James, \u00e8 nata il 16 dicembre 2014. La secondogenita, Inez, \u00e8 nata il 30 settembre 2016 a New York. La terza figlia, chiamata Betty, \u00e8 nata nell'estate 2019.\nImpegno sociale.\nImpegnato nelle riprese del film \"Deadpool\", dietro segnalazione della \"Make-A-Wish Foundation\", incontr\u00f2 sul set un bambino affetto da linfoma di Hodgkin, intrattenendolo.\nAnche sul set di \"Deadpool 2\" non sono mancati giovani ospiti accolti da Reynolds sempre in collaborazione con Make-A-Wish America e Children's Wish Foundation.\nAltre attivit\u00e0.\nDal 2021 \u00e8 proprietario, insieme a Rob McElhenney, del Wrexham AFC, squadra di calcio gallese militante nella National League.\nDoppiatori italiani.\nNelle versioni in italiano dei suoi film, Reynolds \u00e8 stato doppiato da:\nCome doppiatore viene sostituito da:"}
{"id": "1084080", "revid": "1305772", "url": "https://it.wikipedia.org/wiki?curid=1084080", "title": "Worms Reinforcements", "text": "Worms Reinforcements \u00e8 un'espansione del videogioco strategico a turni \"Worms\". L'espansione venne sviluppata dal Team17 e distribuita dalla Ocean Software Ltd. Il videogioco \u00e8 il secondo episodio della serie di videogioco \"Worms\".\nL'espansione espande il gameplay del predecessore con l'aggiunto da nuove armi. Il giocatore inoltre pu\u00f2 scegliere quale worm utilizzare in ogni turno. L'espansione comprende anche nuovi livelli e la gestione del multiplayer."}
{"id": "1084096", "revid": "188402", "url": "https://it.wikipedia.org/wiki?curid=1084096", "title": "Anfiteatro di Lucca", "text": ""}
{"id": "1084103", "revid": "33689", "url": "https://it.wikipedia.org/wiki?curid=1084103", "title": "Worms United", "text": ""}
{"id": "1084107", "revid": "363629", "url": "https://it.wikipedia.org/wiki?curid=1084107", "title": "Ricovero non volontario", "text": "Con le locuzioni ricovero non volontario, ospedalizzazione non volontaria, procedure sanitarie obbligatorie, o altre similari (ad esempio ricovero/ospedalizzazione \u201csenza consenso\u201d), si intendono quelle procedure sanitarie normate e con specifiche tutele, in genere di legge, che in vari paesi del mondo possono essere applicate in caso di motivata necessit\u00e0 e urgenza clinica, a tutela della salute e sicurezza individuale o della salute pubblica, generalmente nei confronti di un soggetto che soffra di una grave patologia psichiatrica non altrimenti gestibile. \nLeggi sul ricovero forzato sono state utilizzate in tutto il mondo, anche in ambito finanziario, sessuale, politico, per profitto commerciale, eredit\u00e0 e per sicurezza politica.\nPrincipi ONU.\nLa risoluzione ONU n.46/119 del 1991 \u00e8 una risoluzione non vincolante che afferma alcune procedure di ampio respiro in materia di ricovero coatto. Questi principi sono stati utilizzati in molti paesi in cui le leggi locali sono state riviste dopo l'entrata in vigore della Risoluzione, oppure dove nuove leggi sono state implementate. Le Nazioni Unite gestiscono programmi in alcuni paesi per aiutare l'attuazione di questi principi.\nIn particolare la Risoluzione vincola il ricovero coatto all'analisi fatta da medici specialisti secondo le linee guida internazionali e soggetta a \"review\" periodica indipendente e obbligatoria, regola retribuzione del lavoro, sterilizzazione, sperimentazione di farmaci, diritto di difesa e azione in giudizio. \nLa Risoluzione afferma questi principi:\nDisciplina normativa.\nEuropa.\nLe legislazioni prevedono restrizioni a tutela della libert\u00e0 del cittadino, come:\nItalia.\nIl trattamento sanitario obbligatorio, istituito dalla legge n. 180/1978 (legge Basaglia) e attualmente regolamentato dalla legge 23 dicembre 1978 n. 833 (articoli 33-35), \u00e8 un atto composito, di tipo medico e giuridico, che consente l'effettuazione di determinati accertamenti e terapie a un soggetto affetto da malattia mentale che, anche se in presenza di alterazioni psichiche tali da richiedere urgenti interventi terapeutici, rifiuti il trattamento (solitamente per mancanza di consapevolezza di malattia).\nFrancia.\n\u00c8 sufficiente il parere di due medici, non \u00e8 prevista l'informativa del sindaco e la convalida del giudice tutelare. Pu\u00f2 essere attivato su semplice denuncia di terzi o su decisione della questura. Malati gravi stanno assieme a persone dotate di malattie mentali pi\u00f9 lievi.\nGermania.\nLa Corte Federale tedesca \u00e8 stato il primo organismo in Europa a bandire completamente nel 2012 i trattamenti sanitari obbligatori, quale misura socialmente irrilevante e les\u00ecva della dignit\u00e0 dell'uomo.\nQuesta sentenza tuttavia \u00e8 stata sovvertita da una legge del Bundestag (anno 2017), la quale reintroduceva la possibilit\u00e0 di privare persone della loro libert\u00e0 per trattamenti psichiatrici.\nLa legge prevede manicomi chiusi per le persone condannate in via definitiva per reati contro la persona. Vi sono altri istituti in cui sono i tribunali sociali, con gli assistenti sociali e un medico, a decidere il ricovero, che va condiviso dai familiari.\nSvizzera.\nL'assistenza socio-psichiatrica \u00e8 regolata da una legge dedicata, distinta da quella del 1983, istitut\u00ecva dell'assistenza sanitaria pubblica.\nDue medici generici possono chiedere il ricovero coatto urgente. A pena di nullit\u00e0, la decisione deve contenere una forma minima (art. 24 legge LASP, 2 febbraio 1999):\nA garanzia di questi obblighi formali, gli ordini dei medici dei Cantoni hanno predisposto un modello di certificato medico."}
{"id": "1084110", "revid": "1543377", "url": "https://it.wikipedia.org/wiki?curid=1084110", "title": "Campionato internazionale di scherma 1936", "text": "Il quattordicesimo campionato internazionale di scherma si \u00e8 svolto nel 1936 a Sanremo, in Italia. Si disput\u00f2 solo la competizione del fioretto femminile a squadre, in quanto unica gara non compresa nel programma olimpico di Berlino 1936.\nFu l'ultima edizione definita \"internazionale\", dalla successiva si adott\u00f2 la denominazione \"mondiale\"."}
{"id": "1084111", "revid": "125095823", "url": "https://it.wikipedia.org/wiki?curid=1084111", "title": "Il visconte dimezzato", "text": "Il visconte dimezzato \u00e8 un romanzo di Italo Calvino redatto nel 1951. \u00c8 la prima parte della trilogia \"I nostri antenati\", il quale include anche i libricini \"Il barone rampante\" (1957) ed \"Il cavaliere inesistente\" (1959).\nAmbientato in Boemia e in Italia precisamente in Liguria a met\u00e0 Settecento, presenta come tema centrale il problema dell'uomo contemporaneo (dell'intellettuale, per essere pi\u00f9 precisi) dimezzato, cio\u00e8 diviso a met\u00e0, in due parti. Proprio a tal fine il protagonista \u00e8 stato dimezzato (da una palla di cannone) secondo la linea di frattura tra bene e male, costruendo una specie di metafora su tutta la storia, che va a simboleggiare il bene e il male, l'incompletezza dell'uomo e i possibili stati d'animo dell'uomo. Si potrebbe quindi definire un libro filosofico. Altri personaggi sono i lebbrosi (cio\u00e8 gli artisti decadenti), il dottore di dubbia capacit\u00e0 (Trelawney) e il carpentiere (Pietrochiodo), rappresentante la scienza e la tecnica presenti nell'umanit\u00e0.\nStoria editoriale.\nLa prima edizione de \"Il visconte dimezzato\" viene pubblicata da Einaudi Editore nella collana \"I gettoni\" (n. 9) nel 1952 (12/II). Fu Elio Vittorini, direttore della collana insieme allo stesso Calvino, a sollecitare la pubblicazione del romanzo, vincendo qualche perplessit\u00e0 dello stesso autore: \"Mi sembra che il tuo \"Visconte\" faccia libro completo e che non si debba lasciarlo ad aspettare chiss\u00e0 quanto come se fosse un mezzo libro\"\nLe numerose altre edizioni, che non differiscono dalla prima, verranno pubblicate da Einaudi, Mondadori, Garzanti, Utet. Da segnalare un'edizione illustrata da Emanuele Luzzati e pubblicata nel 1975 da Einaudi nella collana \"Libri per ragazzi\"; le otto illustrazioni sono tratte da bozzetti di un adattamento televisivo del romanzo.\nTrama.\nMedardo, un giovane visconte proveniente dal paese di Terralba, arriva insieme al suo scudiero e amico Curzio all'accampamento cristiano in Boemia, per partecipare alla guerra contro i Turchi. Ma durante la battaglia viene colpito da una palla di cannone in pieno petto, che lo divide in due. Viene ritrovata la sola parte destra. I medici del campo riescono a fasciarla e ricucirla, cosicch\u00e9 il visconte, dopo la guerra, fa ritorno a Terralba.\nQui gli abitanti capiscono che del visconte \u00e8 tornata solo la parte malvagia, che si sbizzarrisce in empiet\u00e0, tra cui tentare varie volte di uccidere suo nipote. Tutte le sue prodezze gli valgono il soprannome di \"il Gramo\". Tempo dopo si innamora di Pamela, una contadinella, ma per punirla (perch\u00e9 l'aveva rifiutato) si vendica danneggiando la sua famiglia.\nNel frattempo il nipote del nobile \u00e8 solito accompagnare il dottor Trelawney, un medico che \u00e8 stato a servizio dell'esploratore James Cook in giro per il mondo: i due fanno ricerche sui fuochi fatui di notte nei cimiteri. Il ragazzino incontra frequentemente una comunit\u00e0 di ugonotti, tra cui una famiglia che vive commerciando prodotti della terra.\nA Pratofungo, paese dei lebbrosi, torna la parte sinistra del visconte - la met\u00e0 buona, salvata da alcuni eremiti, che esordisce salvando il nipote dal morso velenoso di un ragno. \"Il Buono\", come venne chiamato, cerca di rimediare tutto quello che \u00e8 causato dal Gramo. Anche il Buono si innamora di Pamela, che ancora una volta rifiuta il pretendente.\nIl Gramo discute con la madre della ragazza del piano architettato per prendersi Pamela. Il Buono, invece, afferma col padre di lei di voler lasciare la citt\u00e0, permettendo al Gramo di sposarla liberamente. La contadina, per\u00f2, incontra ambedue le met\u00e0 e rassicura entrambi sulla riuscita del matrimonio.\nArrivato il giorno della cerimonia, il Buono e il Gramo sono sicuri del successo della propria idea, e primo ad arrivare alla cappella del castello \u00e8 il Buono, perch\u00e9 il Gramo ebbe un lieve infortunio a cavallo, che sposa Pamela. Il Gramo lo raggiunge poco dopo, e lo sfida a duello, durante la lotta, entrambe le met\u00e0 tagliano le bende e le cuciture dell'altra. Il dottor Trelawney, che aspettava quest'eventualit\u00e0, riesce quindi a riunire le due met\u00e0 riformando il visconte Medardo, che infine sposa Pamela. Ora il Visconte era divenuto un uomo saggio e riflessivo.\nRiferimenti ad altre opere.\nNel nome del medico, il dottor Trelawney, si pu\u00f2 vedere un omaggio a Stevenson, l'autore del romanzo \"L'isola del tesoro\": uno dei personaggi \u00e8 Squire Trelawney, mandante e finanziatore della missione che \u00e8 oggetto del romanzo.\nSenso dell'opera.\nIn un'intervista con gli studenti di Pesaro dell'11 maggio 1983, Calvino ha voluto spiegare perch\u00e9 ha raccontato di un uomo diviso in due:"}
{"id": "1084112", "revid": "793215", "url": "https://it.wikipedia.org/wiki?curid=1084112", "title": "Goobuntu", "text": "Goobuntu \u00e8 stata una distribuzione GNU/Linux basata su Ubuntu che Google usava internamente nata dalla fusione delle parole Google e Ubuntu. La notizia \u00e8 stata rivelata dal Financial Times e confermata da Google e da Mark Shuttleworth, l'autore di Ubuntu. Shuttleworth ha detto che molte delle correzioni di Google sono state condivise con Ubuntu e integrate nella distribuzione. Shuttleworth ha anche ricordato che bench\u00e9 qualche impiegato di Google usi questa versione modificata di Ubuntu, altri usano versioni di altre distribuzioni GNU/Linux.\nSebbene rappresentanti di Shuttleworth e Google abbiano negato qualche piano per pubblicare Goobuntu fuori dalla societ\u00e0, la sua esistenza ha alimentato le voci che indicano Google interessata a entrare nel business delle distribuzioni GNU/Linux."}
{"id": "1084114", "revid": "253269", "url": "https://it.wikipedia.org/wiki?curid=1084114", "title": "Kimberly Brown", "text": "Biografia.\nNata a Gaithersburg, nel Maryland. \u00c8 comparsa per la prima volta nel mondo dello spettacolo a cinque anni partecipando ad uno spot di una nota agenzia automobilistica, la Ford.\nHa partecipato a numerosi film tra i quali ricordiamo \"Halloweentown - Streghe si nasce\" (1998), con la partecipazione di \"Debbie Reynolds\" e \"Judith Hoag\"."}
{"id": "1084116", "revid": "2018015", "url": "https://it.wikipedia.org/wiki?curid=1084116", "title": "Mike McKone", "text": "I suoi primi lavori per le maggiori case editrici furono Justice League of America e Justice League International per la DC Comics e \"The Punisher War Zone\" per la Marvel Comics. \u00c8 stato per\u00f2 il suo lavoro sugli Exiles che lo ha portato all'attenzione del pubblico, e lo ha portato a lavorare su due serie regolari importanti della DC e della Marvel come \"Teen Titans\" e \"Fantastic Four\"."}
{"id": "1084121", "revid": "38096", "url": "https://it.wikipedia.org/wiki?curid=1084121", "title": "Giulio Milv\u00e1nyi di Cseszneg", "text": ""}
{"id": "1084125", "revid": "287204", "url": "https://it.wikipedia.org/wiki?curid=1084125", "title": "Shekhinah", "text": "La parola Shekhinah (leggi: \"sce-chi-n\u00e0\" \u2013 ; ) \u00e8 una traslitterazione del sostantivo ebraico femminile singolare \u05e9\u05db\u05d9\u05e0\u05d4 , reso talvolta dagli omofoni \"Shechinah\", \"Shekina\", \"Shechina\", \"Schechinah\". La sua etimologia \u00e8 connessa al verbo \u05e9\u05db\u05df (\"sciakh\u00e0n\"), dimorare, e pu\u00f2 essere resa letteralmente come \"dimora\", \"abitazione\".\nAll'interno della tradizione biblica e teologica ebraica indica la presenza fisica di Dio (\"il Signore\", appellativo con cui ci si riferisce alla divinit\u00e0, altrimenti impronunciabile).\nDi Shekhinah si parla, in particolare, relativamente a:\nEtimologia.\n\"Shekhinah\" deriva dal verbo ebraico \u05e9\u05db\u05df. La radice semitica letteralmente significa \"stabilirsi\", \"abitare\", o \"dimorare\". Il nome astratto non ricorre nel \"Tanakh\" (Bibbia ebraica) e lo si incontra per la prima volta nella letteratura rabbinica. L'etimo viene spesso usato per riferirsi ai nidi d'uccello e alle nidificazioni. e pu\u00f2 anche significare \"vicino/prossimo\".\nLa parola usata per \"Tabernacolo\", \"mishkan\", \u00e8 un derivato della stessa radice ed \u00e8 usato nel senso di \"dimora\" nella Bibbia, per esempio in (\"finch\u00e9 non trovi una sede [\"mishkanot\"] per il Signore, una dimora per il Potente di Israele.\") e (\"Come sono belle le tue dimore, Israele\" in cui la parola corrispondente a \"tue dimore\", traslitterata, \u00e8 \"mishkenotecha\"). Di conseguenza, secondo il pensiero ebraico classico, la Shekhinah si riferisce ad una dimora o sede in senso speciale, una dimora o sede della presenza divina, per cui, mentre si \u00e8 in prossimit\u00e0 della Shekhinah, la connessione con Dio \u00e8 pi\u00f9 facilmente percepibile.\nIl concetto \u00e8 simile a quello del Vangelo secondo Matteo :\nAlcuni teologi cristiani collegano il concetto di Shekhinah al termine greco \"Parousia\", \"presenza\" o \"arrivo\", che viene usato nel Nuovo Testamento in modo simile a \"presenza divina\".\nSignificato nell'ebraismo.\nAlcuni considerano la Shekhinah come rappresentazione degli attributi femminili della presenza divina (dato che \"Shekhinah\" \u00e8 un sostantivo di genere femminile in ebraico), basandosi specialmente su letture del Talmud.\nManifestazione.\nLa Shekhinah viene citata in tutta la letteratura rabbinica come manifesta nel Tabernacolo e nel Tempio di Gerusalemme. La si considera presente in atti di preghiera pubblica. Nella Mishnah il nome viene usato due volte: una volta da Rabbi Haninah ben Teradion (ca. 135): \"Se due sono assisi insieme e si scambiano parole della Torah, allora la Shekinah \u00e8 tra loro\"; e da Rabbi Halafta ben Dosa: \"Se dieci uomini si siedono insieme e si occupano della Legge, la Shekinah dimora tra loro.\" Anche nel Talmud \"Sanhedrin\" 39a si legge: \"Ogniqualvolta dieci [persone] si riuniscono a pregare, allora la Shekinah si manifesta\"; connota inoltre un retto giudizio (\"quando tre siedono in qualit\u00e0 di giudici, la Shekinah \u00e8 tra loro\", Talmud Trattato \"Berachot\" 6a), ed una necessit\u00e0 personale (\"La Shekinah dimora al capezzale dell'uomo infermo\", Talmud Trattato \"Shabbat\" 12b; \"Ovunque vennero esiliati, la Shekinah and\u00f2 con loro\", Talmud Trattato \"Megillah\" 29a).\nAssenza del Tempio.\nIl Talmud espone una \"Baraita\" (tradizione orale) il Kohen Gadol (Sommo sacerdote) deve aspergere il sangue dell'offerta del toro sul parochet (Velo del Tempio) che separa l'Echal (santuario) dal Kodesh Hakodashim (Santo dei Santi):\nFonti ebraiche.\nBibbia ebraica.\nIl nome \"shekhina\" non ricorre nella Bibbia ebraica, sebbene vi si trovi il verbo \"shakan\" e altri termini dalla radice \u0161kn. Il sostantivo non compare neanche nella letteratura pre-rabbinica, come per esempio nei Rotoli del Mar Morto. Solo in seguito, nei targum e nella letteratura rabbinica, appare il termine ebraico \"shekinah\", o l'equivalente aramaico \"shekinta\", diventando poi estremamente comune. Il biblista Martin McNamara ritiene che l'assenza porti alla conclusione che il termine si sia originato solo dopo la distruzione del Tempio di Gerusalemme nel 70, ma cita : \"Tu, Signore... Ti sei compiaciuto di porre il tempio della Tua abitazione in mezzo a noi\", in cui il testo greco (\"naon tes skenoseos\") implica una possibile interpretazione parallela, e dove il sostantivo greco \"skenosis\" potrebbe collegarsi all'aramaico \"shekinta\".\nTargum.\nNel Targum l'aggiunta del termine sostantivo \"Shekhinah\" parafrasa espressioni verbali in ebraico come : \"venga il Signore in mezzo a noi\" (espressione verbale di presenza) che il Targum parafrasa con la \"shekhinah\" di Dio (forma sostantiva). Nell'era post-templare l'uso del termine Shekhinah potrebbe fornire una soluzione al problema di Dio onnipresente e quindi non dimorante in nessun luogo specifico.\nTalmud.\nIl Talmud dice anche che \"la Shekinah scende sull'uomo non attraverso la tristezza, n\u00e9 nella pigrizia, n\u00e9 in frivolezza, n\u00e9 per parlare, n\u00e9 tra futili chiacchiere, ma solo tramite questioni di gioia in relazione ad un precetto, poich\u00e9 \u00e8 detto, Ma ora conducetemi un suonatore. E avvenne che, mentre il suonatore arpeggiava, la mano dell'Eterno fu sopra di lui.\" ( Shabbat (Talmud) 30b)\nLa Shekhinah \u00e8 associata allo spirito trasformativo di Dio considerato come fonte di profezia:\nI profeti fecero molti riferimenti a visioni della presenza di Dio, particolarmente nel contesto del Tabernacolo o del Tempio, con figure come troni o tuniche che riempivano il Santuario, tradizionalmente attribuiti alla presenza della Shekhinah. Isaia scrisse: \"Io vidi il Signore seduto su un trono alto ed elevato; i lembi del suo manto riempivano il Tempio\" (). Geremia implor\u00f2: \"Non disonorare il trono della tua gloria\" () e si rifer\u00ec a \"Trono di gloria, eccelso fin dal principio, \u00e8 il luogo del nostro santuario\" (). Il Libro di Ezechiele parla della \"gloria del Dio d'Israele era l\u00e0 [nel Santuario], simile alla visione che avevo visto nella pianura\" ().\nSignificato nell'ebraismo chassidico.\nL'ebraismo chassidico considera la Cabala, in cui la Shekhinah ha un'importanza speciale, come una Scrittura autorevole e da studiare con attenzione. La parola \"Matronit\" (lat. \"Matronita\", matrona) viene usata per rappresentare tale considerazione: il mito centrale della Cabala, e parte integrante dello Chassidismo, narra che Adamo, quando divenne un essere senziente dopo la sua creazione, \"inizi\u00f2 a contemplare i mondi fisici e spirituali in cui si trovava, commettendo poi quel grave peccato che ha segnato ineluttabilmente l'esistenza dell'essere umano... \nLa Sposa dello Shabbat.\nQuesto tema ricorrente \u00e8 meglio conosciuto tramite gli scritti e le canzoni del leggendario mistico del XVI secolo, Rabbi Yi\u1e63\u1e25\u0101q Luria. Qui appresso una citazione stralciata dall'inizio di un suo famoso inno allo Shabbat:\n&lt;poem&gt;\nCanto in inni\nper accedere alle porte\ndel Campo\ndelle mele sacre.\nUna nuova tavola\nper Lei prepariamo, \nun bel candelabro\nla sua luce su di noi riverbera.\nTra destra e sinistra\nla Sposa si avvicina,\nin santi gioielli\ned abiti festivi...&lt;/poem&gt;\nUn paragrafo dello \"Zohar\" riporta: \"Si deve preparare un comodo seggio con molti cuscini e coperte ricamate, da tutto ci\u00f2 che si trova in casa, come si preparasse un baldacchino per la sposa. Poich\u00e9 Shabbat \u00e8 regina e sposa. Ecco perch\u00e9 i maestri della Mishnah solevano uscire alla vigilia dello Shabbat per riceverla in strada, e usavano dire: \"Vieni, O sposa, vieni, O sposa!\" E si deve quindi cantare e rallegrarsi alla tavola in suo onore... Si deve ricevere la Signora accendendo molte candele, con molta gioia, bei vestiti, e la casa abbellita da tanti ornamenti...\"\nLa tradizione della Shekhinah quale Sposa dello Shabbat, la \"Shabbat Kallah\", continua a tutt'oggi.\nPreghiere ebraiche.\nLa diciassettesima benedizione della preghiera quotidiana \"Amidah \", recitata durante i servizi liturgici ortodossi, conservatori e riformati \u00e8 \"Benedetto sei Tu, O Dio, che fai ritornare la Tua Presenza (\"shekinato\") a Sion.\"\nIl libro di preghiere (\"Siddur\") dell'ebraismo liberale nel Regno Unito, durante Rosh Hashanah e Yom Kippur (\"Machzor Ruach Chadashah\") contiene una preghiera speciale basata su \"Avinu Malkeinu (Padre Nostro, Nostro Re)\", in cui il sostantivo femminile \"Shekhinah\" \u00e8 usato per evidenziare la neutralit\u00e0 di genere.\nCanzone yiddish.\nIl concetto della Shekhinah viene anche associato al concetto dello Spirito Santo (\"Ruach haQodesh\") nella tradizione ebraica, come si constata nella canzone yiddish: \"Vel ich, sh'chine tsu dir kummen\" \u2013 \"Da te io, Shekinah, verr\u00f2\".\nCristianesimo.\nIn aggiunta ai vari resoconti che indicano la presenza o Gloria di Dio presenti nella Bibbia ebraica, molti cristiani reputano che la Shekhinah sia manifesta in varie occasioni nelle scritture neotestamentarie.\nIl dizionario in pubblico dominio \"Easton's Bible Dictionary\", pubblicato nel 1897 dal presibiteriano scozzese M. G. Easton (1823-1894), riporta:\nRiferimenti alla Shekhinah nel cristianesimo spesso interpretano la presenza e la gloria di Dio come sinonimi, come illustra il seguente versetto tratto da Esodo:\nApocrifi e Nuovo Testamento.\nPoich\u00e9 la Shekhinah \u00e8 luce, quei passi degli Apocrifi e del Nuovo Testamento che citano splendore, e che nel testo greco viene reso con \u03b4\u03cc\u03be\u03b1, si riferiscono alla Shekhinah, non essendoci altro equivalente greco della parola in questione. Pertanto, secondo Luca , \"la gloria del Signore [\u03b4\u03cc\u03b6\u03b1 \u1e32\u03c5\u03c1\u03af\u03bf\u03c5] risplendette intorno a loro\" (si confronti ; ; ); inoltre si suppone che in e le parole \u03c3\u03ba\u03b7\u03bd\u03bf\u1fe6\u03bd e \u03c3\u03ba\u03b7\u03bd\u03ae fossero state scelte espressamente per significare la Shekinah. L'idea che Dio dimori nell'essere umano e che questi sia il Suo tempio (per esempio, ; ; ) \u00e8 meramente un concetto pi\u00f9 realistico della Shekhinah che \"viene a posarsi\" sull'essere umano.\nSignore.\nSpirito.\nLa Shekhinah nel Nuovo Testamento \u00e8 comunemente equiparata alla presenza o dimora dello \"Spirito del Signore\" (generalmente indicato come Spirito Santo, o \"Spirito di Cristo\") nel credente, facendo paralleli con la presenza di Dio nel Tempio di Salomone: fra i pi\u00f9 importanti, il Corpo Tempio dello Spirito (1 Cor 6: 12-20). Rispetto all'Antico Testamento, dove il Santo dei Santi significava la presenza \"esterna\" di Dio (presenza costante nel Tempio; nelle tenda, nelle Epifanie), dal Nuovo Testamento in poi, \u00e8 lo Spirito Santo che evoca la costante presenza di Dio: nella Pentecoste presenza \"interiore\" negli apostoli e discepoli, cui dona carismi che manifestano all'esterno i Suoi effetti.\nInoltre, nello stesso modo in cui la Shekhinah \u00e8 collegata alla profezia nell'ebraismo, cos\u00ec lo \u00e8 nel cristianesimo:\nL'Eucaristia, custodita nel Tabernacolo, per la Chiesa Cattolica e Ortodossa \u00e8 la presenza reale e sostanziale del Dio Uno e Trino, come nel Tempio: presenza fisica di Ges\u00f9 Cristo che la istitui' nell'Ultima Cena, ma anche dello Spirito Santo, che dal Padre e dal Figlio procede.\nGloria.\nNei punti in cui vengono fatti riferimenti alla Shekhinah come manifestazione della gloria del Signore associata alla sua presenza, i cristiani trovano numerosi riscontri nel Nuovo Testamento sia in forme letterali (come nel succitato che fa riferimento alla \"gloria del Signore\" che avvolge di luce i pastori alla nascita di Ges\u00f9) sia in forme spirituali (come in , dove Ges\u00f9 parla di Dio dicendo \"la gloria che tu hai dato a me, io l'ho data a loro\"). Si rileva un contrapposto nel Libro di Samuele, in cui si afferma che a Ichabod, che significa \"inglorioso\" (\u00abSe n'\u00e8 andata lungi da Israele la gloria\u00bb) fu dato tale nome perch\u00e9 era nato nel giorno che l'Arca dell'Alleanza fu catturata dai Filistei: \"La gloria si \u00e8 allontanata da Israele\" ().\nIslam.\nLa Shekhinah, \"sak\u012bnah\", viene citata sei volte nel Quran, nei capitoli 2, 9 e 48.\nL'Imam di Cordova Al-Qurtubi (1214-1273 nella sua rinomata esegesi afferma che, nel suddetto versetto secondo Wahb ibn Munabbih, \"Sakinah\" \u00e8 uno spirito emanato da Dio che parla e, nel caso degli Israeliti, quando alcuni erano in disaccordo riguardo ad una questione, tale spirito veniva a chiarire la situazione, ed era inoltre causa di vittorie nelle guerre. Secondo \u02bfAl\u012b ibn Ab\u012b \u1e6c\u0101lib, \"Sakinah \u00e8 un dolce vento, una brezza, il cui volto \u00e8 come volto umano\". Mujahid asserisce che \"quando Sakinah mirava un nemico, questi veniva sconfitto\", e ibn Atiyyah parla dell'Arca dell'Alleanza (\"at-Tabut\"), con cui era associata la Sakinah, sostenendo che le anime l\u00ec trovavano pace, calore, amicizia e forza.\nIl giurista Muslim ibn al-Hajjaj (817\u2013870) nel suo \"Sahih Muslim\", dice che un certo uomo (durante il tempo di Maometto), stava recitando la sura al-Kahf dal Quran vicino al suo cavallo legato ad un palo, e mentre recitava, una nube lo avvolse, che roteava e decresceva, la cui vista fece imbizzarrire e saltare il cavallo, cosicch\u00e9 quando venne il mattino, l'uomo and\u00f2 da Maometto e lo inform\u00f2 dell'accaduto, per cui Maometto rispose che era stata la Sakinah a discendere a motivo del Corano.\nSecondo le tradizioni sunnite, quando Maometto era perseguitato alla Mecca e venne per lui il tempo di emigrare a Madinah (Medina), si rifugi\u00f2 temporaneamente presso il suo compagno Ab\u016b Bakr nella grotta di Thawr. Mentre si nascondevano dai Mekkani che li cercavano, fu a Thawr che Dio fece discendere la Sua \"sakina\" su entrambi, proteggendoli dai loro nemici. Secondo il sufismo, fu a Thawr che Ab\u016b Bakr venne benedetto coi segreti divini la cui trasmissione alle successive generazioni form\u00f2 il percorso Naqshbandiyya del sufismo stesso. Fu questa esperienza che fece affermare al secondo califfo Umar (581-644) che \"tutto il bene che Umar ha fatto non potr\u00e0 mai equivalere alla sola virt\u00f9 di Ab\u016b Bakr quale compagno di Maometto alla grotta di Thawr\".\nIl nipote di Maometto, al-Husayn ibn Ali, chiam\u00f2 una delle sue figlie \"Sakina\". Mor\u00ec tragicamente in un carcere siriano durante la prigionia della famiglia di al-Husayn, composta pi\u00f9 che altro da donne e bambini, che avevano sopravvissuto alla Battaglia di Kerbela. Sakina fu la prima persona nella storia dell'Islam ad essere chiamata con tale nome. \u00c8 correntemente un nome femminile popolare nella maggior parte delle culture islamiche."}
{"id": "1084126", "revid": "729019", "url": "https://it.wikipedia.org/wiki?curid=1084126", "title": "Ferrovie della Sardegna", "text": "La Ferrovie della Sardegna, nota anche con la sigla FdS e dal 2008 con la ragione sociale di ARST Gestione FdS, era una societ\u00e0 pubblica operante nel trasporto pubblico ferroviario e su gomma in Sardegna. In particolare l'azienda gestiva la rete ferroviaria a scartamento ridotto dell'isola e le due metrotranvie di Sassari e di Cagliari, oltre a diverse autocorse che servivano alcune localit\u00e0 dell'isola.\nDal 2010 \u00e8 stata completamente inglobata nell'ARST.\nStoria e profilo aziendale.\nLa gestione commissariale governativa delle \"Ferrovie della Sardegna\" nacque nel 1989 dalla fusione delle due gestioni governative precedenti attive sulla rete ferroviaria complementare sarda: Ferrovie Complementari della Sardegna e Strade Ferrate Sarde. Direttamente controllato da un commissario del Ministero delle Infrastrutture e dei Trasporti, il nuovo ente eredit\u00f2 le 4 linee dei compartimenti FCS di Cagliari e Macomer e le 3 linee delle SFS, queste ultime aventi come capolinea sempre Sassari. In quegli anni le ferrovie secondarie sarde vivevano grossi problemi di competitivit\u00e0, specie nelle relazioni pi\u00f9 lunghe, come la Cagliari-Mandas-Arbatax e la Sassari-Tempio-Palau, poco competitive come tempi di percorrenza rispetto alle pi\u00f9 veloci autolinee. Da qualche tempo per\u00f2 si stava sviluppando un fenomeno di turismo ferroviario sulla rete FdS, che fu la ragione per il quale venne creato il servizio turistico Trenino Verde: il primo evento di rilievo della nuova gestione fu legato proprio a questo fenomeno: nel maggio 1995 infatti fu riaperta al traffico la Tresnuraghes-Bosa Marina, porzione della originaria Macomer-Bosa chiusa dalle FCS nel 1981 e ristrutturata con contributi regionali e comunitari per il solo utilizzo turistico.\nQuello stesso anno le FdS acquistarono delle nuove automotrici, le ADe serie 90, fatto che non si verificava da oltre 30 anni sulla rete secondaria sarda. Parallelamente all'immissione del nuovo materiale rotabile, le FdS eseguirono in quegli anni importanti lavori sulla rete, con la realizzazione di alcune varianti sulla Cagliari-Sorgono, sulla Macomer-Nuoro, sulla Sassari-Alghero e sulla Sassari-Sorso.\nNel 1996 inoltre venne aperto nell'area dei depositi ferroviari di Monserrato un museo che raccoglie materiale storico di vario tipo riguardante l'attivit\u00e0 delle ferrovie secondarie nell'isola.\nNel gennaio 1997 le FdS passarono sotto il controllo diretto delle FS, che dopo pochi mesi decisero la chiusura al traffico ordinario di 4 tratte, la Isili-Sorgono, la Mandas-Arbatax, la Macomer-Tresnuraghes e la Nulvi-Palau, destinandole all'esclusivo utilizzo turistico sul modello della Tresnuraghes-Bosa Marina: di fatto vennero chiusi all'esercizio regolare due terzi della rete FdS, e l'avvenimento gener\u00f2 non pochi malumori nelle popolazioni servite dalle ferrovie interessate, le quali tuttavia vennero ristrutturate per quel che riguarda le infrastrutture (in particolare le stazioni) e i mezzi (col recupero funzionale di locomotive e carrozze d'epoca), allo scopo di garantire una migliore accoglienza ai turisti-viaggiatori.\nNel 2002 le FdS tornarono sotto il controllo del Ministero delle Infrastrutture e dei Trasporti, e cominciarono a prendere forma i progetti di realizzazione delle metrotranvie nei due centri principali dell'isola: Sassari ha inaugurato la sua nel 2006, mentre a Cagliari il servizio \u00e8 stato aperto al pubblico il 17 marzo 2008. Dal punto di vista dei trasporti su gomma va inoltre segnalato in quegli anni il subentro alle Autolinee Pani, da cui le FdS ereditano la gestione di alcune importanti tratte regionali, come la Cagliari-Sassari.\nNegli ultimi anni ha avuto luogo il passaggio dell'azienda dallo Stato alla Regione Autonoma della Sardegna: quest'ultima aveva inoltre deciso di inglobare le FdS (insieme alle FMS) nell'ARST, creando cos\u00ec un unico ente regionale per i trasporti extraurbani in Sardegna, siano essi su gomma che su binario a scartamento ridotto.\nUfficialmente la gestione governativa delle Ferrovie della Sardegna pass\u00f2 sotto il controllo dell'ARST il 16 giugno 2008, confluendo nella societ\u00e0 controllata ARST Gestione FdS. Quest'ultima era una societ\u00e0 a responsabilit\u00e0 limitata partecipata al 100% dall'ARST S.p.A., a sua volta al 100% propriet\u00e0 della Regione Autonoma della Sardegna.\nL'azienda ha proseguito la sua attivit\u00e0 con questa ragione sociale e come societ\u00e0 a s\u00e9 stante sino al 25 ottobre 2010, data in cui \u00e8 stata definitivamente inglobata dall'ARST.\nServizio ferroviario.\nIl servizio ferroviario delle Ferrovie della Sardegna era organizzato in 3 compartimenti, ognuno avente la direzione di uno dei tre tronchi ferroviari della societ\u00e0:\nServizio automobilistico.\nOltre al servizio ferroviario, FdS gestiva anche un servizio automobilistico, che interessava una buona parte dell'isola. Tra i vari servizi si possono ricordare i seguenti:\nTali tratte sono ora gestite dall'ARST."}
{"id": "1084127", "revid": "298229", "url": "https://it.wikipedia.org/wiki?curid=1084127", "title": "Campionato mondiale di scherma 1938", "text": "Il Campionato mondiale di scherma del 1938 si \u00e8 svolto a Pie\u0161\u0165any, in Cecoslovacchia. In questa edizione si torna a disputare solo la gara di fioretto femminile individuale.\nSono stati assegnati 1 titolo femminile e 6 titoli maschili:"}
{"id": "1084131", "revid": "1305772", "url": "https://it.wikipedia.org/wiki?curid=1084131", "title": "Worms World Party", "text": "Worms World Party \u00e8 un videogioco strategico a turni sviluppato dal Team17 e pubblicato da Titus Interactive nel 2001. Il videogioco fa parte della serie \"Worms\".\nIl videogioco a prima vista \u00e8 molto simile al predecessore \"Worms Armageddon\" ma la modalit\u00e0 multiplayer viene notevolmente migliorata. Il gioco gestisce fino a 6 giocatori in una partita su rete locale o su internet. Per giocare tramite internet il gioco si avvale di \"WormNET\" una rete sviluppata appositamente da Team17.\nIl gioco aggiunge inoltre altre modalit\u00e0 di gioco come \"Goliath Mode\" e \"Bleeding Worms\". Vengono forniti nuovi livelli e nuove missioni per i giocatori singoli."}
{"id": "1084139", "revid": "767487", "url": "https://it.wikipedia.org/wiki?curid=1084139", "title": "Pio Fedi", "text": "Biografia.\nSi form\u00f2 all'Accademia di Belle Arti di Firenze ed ebbe modo di visitare anche Vienna, per due anni, dal 1837 al 1838. Fin dalla sua giovent\u00f9 la sua produzione \u00e8 particolarmente ricca di disegni e bozzetti.\nIn quegli anni a Firenze si scontravano due correnti in scultura, e lui segu\u00ec prima la linea \"purista\" per poi avvicinarsi a quella del \"realismo ideale\".\nScolp\u00ec due sculture per il loggiato degli Uffizi (\"Nicola Pisano\" - firmata - e \"Andrea Cesalpino\"), ma il suo lavoro pi\u00f9 noto \u00e8 il \"Ratto di Polissena\", dal vivo dinamismo, unica scultura moderna scelta per figurare nella Loggia della Signoria (1866).\nTra le molte opere si ricordano anche la \"Libert\u00e0 della Poesia\" per il monumento funebre di Giovan Battista Niccolini in Santa Croce (probabile ispirazione per la celebre Statua della Libert\u00e0 di Bartholdi), il disegno del Monumento al Generale Manfredo Fanti in Piazza San Marco a Firenze, o la statua di \"Pietro Torrigiani\" nel Giardino Torrigiani.\nNel 1876, ricostru\u00ec i leoni della fontana di Piazza delle Erbe, di Viterbo.\nIl suo studio si trovava dal 1842 in via dei Serragli, nella ex-chiesa dello scomparso monastero di Santa Chiara che ancora oggi viene indicata come la Galleria Pio Fedi.\n\u00c8 sepolto nel cimitero monumentale dell'Antella."}
{"id": "1084144", "revid": "436907", "url": "https://it.wikipedia.org/wiki?curid=1084144", "title": "Die, Die My Darling", "text": "Die, Die My Darling \u00e8 il sesto singolo del gruppo musicale statunitense Misfits, pubblicato nel maggio 1984 dalla Plan 9 Records.\nLa copertina del singolo \u00e8 stata ripresa da quella del numero di novembre 1953 dell'antologia di fumetti horror \"Chamber of Chills\".\nDescrizione.\nIl brano venne pubblicato come singolo nove mesi dopo la riunione della band nell'ottobre 1983. Venne registrata nell'agosto 1981 durante le sessioni dell'album \"Walk Among Us\" ma non venne mai inclusa nell'album. Successivamente venne remixata e inclusa nella versione internazionale dell'album \"Earth A.D./Wolfs Blood\".\nCover.\nNel 1998 i Metallica realizzarono una propria versione del brano, pubblicandola come singolo l'anno seguente."}
{"id": "1084145", "revid": "287204", "url": "https://it.wikipedia.org/wiki?curid=1084145", "title": "Agnes Heller", "text": ""}
{"id": "1084147", "revid": "287204", "url": "https://it.wikipedia.org/wiki?curid=1084147", "title": "Bodog Beck", "text": ""}
{"id": "1084148", "revid": "339392", "url": "https://it.wikipedia.org/wiki?curid=1084148", "title": "Ignaz Philipp Semmelweis", "text": ""}
{"id": "1084158", "revid": "17654", "url": "https://it.wikipedia.org/wiki?curid=1084158", "title": "Giovane scuola", "text": ""}
{"id": "1084169", "revid": "124797891", "url": "https://it.wikipedia.org/wiki?curid=1084169", "title": "Sergio Paganella", "text": "Carriera.\nNato a Libiola, frazione di Serravalle a Po, Paganella si trasferisce giovane a Milano. Inizia nella Societ\u00e0 Sportiva Santo Stefano di Milano, da cui \u00e8 libero di trasferirsi il 25 novembre 1930.\nViene quindi ingaggiato dalla Borletti. Con la squadra milanese vince quattro scudetti ed ha la possibilit\u00e0 di giocare in nazionale.\nCon gli azzurri disputa l'Europeo 1935, le Olimpiadi 1936 e l'Europeo 1937, arrivando al secondo posto in Lituania nel 1937.\nRitiratosi nel 1940, a causa della guerra (viene chiamato alle armi nel Battaglione San Marco), al termine del conflitto riprende l'attivit\u00e0 sportiva praticando pallanuoto, sci, tennis, pugilato e ginnastica. Si sposa nel 1947 con Iris Letizia Ballerani, da cui ha 2 figlie, Bianca Luigia (1947) e Ada Roberta Bella (1948).\nSi laurea in economia nel 1935; lavora prima alla Borletti, poi apre una piccola impresa di impianti termosanitari che chiude nel 1986."}
{"id": "1084175", "revid": "1149807", "url": "https://it.wikipedia.org/wiki?curid=1084175", "title": "Wiinja", "text": "Il wiinja \u00e8 un chip di modifica per Nintendo Wii. \u00c8 stato il primo chip a uscire per Nintendo Wii (gennaio 2007).\n\u00c8 possibile l'autocostruzione di modifiche per questa console (solo per la prima generazione di console), usando codici free basati su microprocessori Microchip PIC o Atmel."}
{"id": "1084176", "revid": "932277", "url": "https://it.wikipedia.org/wiki?curid=1084176", "title": "Sartoria teatrale", "text": "La sartoria teatrale \u00e8 quel particolare comparto specializzato dell'industria teatrale che si occupa di realizzare i costumi per uno spettacolo, basandosi sui disegni o le indicazioni del costumista. Alcuni teatri, soprattutto i pi\u00f9 importanti, hanno una sartoria propria con una o pi\u00f9 sarte.\nLa sartoria teatrale italiana pi\u00f9 nota \u00e8 stata la Sartoria Tirelli, fondata da Umberto Tirelli, che ha vestito dal dopoguerra in poi i protagonisti del teatro italiano.\nCompetenze.\nIl sarto deve avere esperienza nella scelta dei materiali e delle stoffe da usare."}
{"id": "1084180", "revid": "767487", "url": "https://it.wikipedia.org/wiki?curid=1084180", "title": "Roberto Clemente", "text": "Carriera.\nClemente frequent\u00f2 la scuola superiore Julio C. Vizarrondo nella sua citt\u00e0 natia e firm\u00f2 come free agent nel febbraio del 1954 con i Brooklyn Dodgers, che lo assegnarono in Tripla-A. Il 22 novembre dello stesso anno, i Dodgers lo scambiarono con i Pittsburgh Pirates durante il 5 rule draft. Debutt\u00f2 nella MLB il 17 aprile 1955, al Forbes Field di Pittsburgh contro i Brooklyn Dodgers.\nPartecip\u00f2 a 18 stagioni nella Major League Baseball (MLB), tutte con i Pittsburgh Pirates, dal 1955 al 1972, giocando principalmente nel ruolo di Esterno destro.\nVinse 2 World Series nel 1960 e nel 1971; fu nominato MVP della National League nel 1966 e World Series MVP nel 1971. Vinse 12 guanti d'oro della National League come esterno dal 1961 al 1972. Fu quattro volte campione di battuta della National League nel 1961, 1964, 1965 e 1967; prese parte a quindici All-Star Game e in carriera arriv\u00f2 a battere 3000 valide.\nMorte e riconoscimenti postumi.\nClemente Mor\u00ec il 31 dicembre 1972 in un incidente aereo, mentre si recava come volontario ad aiutare le vittime del terremoto di Managua, capitale del Nicaragua. Il suo corpo non fu mai ritrovato.\nNel 1973 fu inserito nella Baseball Hall of Fame e i Pittsburgh Pirates hanno ritirato il suo numero, il 21. Nel 1999, \"The Sporting News\" lo inser\u00ec al 20\u00ba posto nella classifica dei migliori cento giocatori di tutti i tempi.\nIn suo onore la MLB decise di cambiare il nome al \"Commissioner's Award\", istituito nel 1971 per premiare il giocatore che si fosse particolarmente distinto in attivit\u00e0 benefiche e a favore della comunit\u00e0; dal 1973 il riconoscimento si chiama Premio Roberto Clemente (\"Roberto Clemente Award\")."}
{"id": "1084189", "revid": "599013", "url": "https://it.wikipedia.org/wiki?curid=1084189", "title": "Hank Aaron", "text": "Biografia.\nDopo aver giocato una stagione nella Negro League con gli Indianapolis Clowns nel 1952, nel 1954 ha esordito nella Major League Baseball (MLB) dove ha disputato complessivamente 23 stagioni: 21 con i Milwaukee Braves, poi Atlanta Braves, dal 1954 al 1974, e due con i Milwaukee Brewers (dal 1975 al 1976).\nHa vinto le World Series nel 1957, anno in cui fu nominato Most Valuable Player (MVP) della National League. Ha partecipato inoltre a 25 All-Star Game ed \u00e8 entrato a far parte della Baseball Hall of Fame nel 1982. Gli Atlanta Braves e i Milwaukee Brewers hanno ritirato il suo numero 44.\nHank Aaron ha avuto una delle pi\u00f9 consistenti carriere offensive della storia del baseball. Nel 1974 con il suo 715\u00b0 fuoricampo super\u00f2 il record di Babe Ruth, diventando il nuovo primatista della MLB. Nel 1999, per commemorare il 25\u00ba anniversario di tale evento, la MLB istitu\u00ec l'Hank Aaron Award, che premia ogni anno il miglior giocatore offensivo di ciascuna lega.\nHank Aaron chiuse la carriera a 755 fuoricampo, record rimasto imbattuto fino al 2007, quando venne superato da Barry Bonds. Aaron detiene tuttora i record assoluti della MLB per totale basi (), battute da extra-base () e punti battuti a casa (). Ha vinto 3 Guanti d'oro (1958, 1959 e 1960). Soprannominato \"Hammerin' Hank\" o \"The Hammer\", nel 1991 ha pubblicato un'autobiografia intitolata \"I Had a Hammer\"."}
{"id": "1084191", "revid": "36426", "url": "https://it.wikipedia.org/wiki?curid=1084191", "title": "Giovan Battista Foggini", "text": "Biografia.\nMostr\u00f2 sin da bambino una forte inclinazione per le arti, subito sostenuta dallo zio, lo scultore Jacopo Maria Foggini, il quale, dopo avergli fatto studiare disegno e pittura con Jacopo Giorgi e Vincenzo Dandini, lo prese come apprendista nella propria bottega.\nGrazie all'interessamento del granduca Cosimo III de' Medici, nel 1673 fu inviato a Roma per entrare nell'Accademia Fiorentina, di recente istituzione, dove collabor\u00f2 con Ercole Ferrata, a sua volta seguace di Alessandro Algardi. Qui venne istruito dal primo direttore Ciro Ferri, che era stato allievo di Pietro da Cortona, specializzandosi nella scultura, ma non mancando di approfondire aspetti legati all'architettura e alla decorazione di interni.\nRitorn\u00f2 a Firenze nel 1676 con un bagaglio di novit\u00e0 del barocco romano e ottenne subito alcuni incarichi come scultore. I primi lavori conferirono fama al giovane Foggini, il quale, in qualit\u00e0 di assistente dell'architetto Pier Maria Baldi, pot\u00e9 cos\u00ec essere introdotto nei cantieri del casato mediceo.\nNel 1685, con l'abbandono della scena artistica da parte di Pier Maria Baldi, per Foggini fu l'inizio di una prestigiosa carriera a servizio dei Medici, come attestato dalle cariche ufficiali di scultore di corte, \"Architetto Primario della Casa Serenissima\" e direttore dei lavori della \"Real Galleria e Cappella\".\nAlle numerose commissioni provenienti dal casato mediceo, si aggiunsero inoltre quelle di alcune delle pi\u00f9 importanti famiglie del Granducato di Toscana, che lo videro impegnato nella costruzione di palazzi, ville e cappelle in molte localit\u00e0 toscane.\nSi destreggi\u00f2 abilmente nei principali settori dell'espressione artistica, praticati tutti, con l'esclusione della pittura. Seppe elaborare un proprio linguaggio che fin\u00ec per identificarsi, con felice simbiosi con quello di Cosimo III. Foggini fu infatti sicuramente uno degli artefici che incarn\u00f2 al meglio il gusto del granduca e del figlio, il \"gran principe\" Ferdinando.\nSe \u00e8 vero che durante tutta la sua vita oper\u00f2 prevalentemente proprio nel territorio del Granducato di Toscana, tuttavia \u00e8 altrettanto vero che non smise mai di aggiornarsi sulle novit\u00e0 romane. Alcuni individuano nella sua opera un momento nel quale Firenze divenne di nuovo un grande centro culturale ed artistico propositivo di nuovi linguaggi ufficiali, raccogliendo un'eredit\u00e0 non indifferente che condizion\u00f2 lo sviluppo del prossimo Rococ\u00f2 e del linguaggio Barocco, per certi versi, non inferiore rispetto a quello di matrice romana. Tuttavia, a causa di stereotipi e pregiudizi, che tendono a incasellare la citt\u00e0 di Firenze come mera culla del Rinascimento, soltanto di recente se ne sta scoprendo l'enorme valore artistico ed architettonico.\nIl suo capolavoro come scultore si trova nella Cappella Corsini della chiesa del Carmine, dove per la prima volta un artista fiorentino si stacc\u00f2 dal Manierismo della scuola del Giambologna per seguire esperienze contemporanee del barocco romano. Un altro importante lavoro fu la decorazione della Cappella Feroni nella Basilica della Santissima Annunziata.\nCospicua fu la sua attivit\u00e0 come architetto, dove mise mano a gran parte dei palazzi fiorentini in costruzione o riedificazione all'epoca. Si ricorda lo scalone di Palazzo Medici-Riccardi.\nA Livorno fu protagonista del rinnovamento della citt\u00e0 voluto dal gran principe Ferdinando, lavorando ai cantieri di molte fabbriche civili e religiose, nonch\u00e9 realizzando il \"monumento funebre di Marco Alessandro del Borro\" nel Duomo.\nDisegn\u00f2 per Fivizzano l'\"ospedale nuovo\" costruito nella locale piazza del Campo, con un doppio colonnato per un totale di quattordici archi a somiglianza dello Spedale degli Innocenti di Firenze; opera di cui rimane solo la foto perch\u00e9 distrutta dal violento terremoto del 1920.\nTra i suoi seguaci Ferdinando Fuga, Filippo della Valle, Balthasar Permoser e Giovanni Baratta. Il figlio Pier Francesco fu uno storico e archeologo."}
{"id": "1084193", "revid": "36426", "url": "https://it.wikipedia.org/wiki?curid=1084193", "title": "Giovanni Battista Foggini", "text": ""}
{"id": "1084194", "revid": "709565", "url": "https://it.wikipedia.org/wiki?curid=1084194", "title": "Luis Aparicio", "text": "Ha disputato 18 stagioni nella Major League Baseball (MLB), vincendo una edizione delle World Series e\n9 Guanti d'Oro, e guidando la classifica dell'American League per basi rubate per nove stagione consecutive, dal 1956 al 1964.\nNel 1984 \u00e8 stato inserito nella Baseball Hall of Fame.\nCarriera.\nAparicio firm\u00f2 come free agent prima dell'inizio della stagione 1954, con i Chicago White Sox.\nDebutt\u00f2 nella MLB il 17 aprile 1956, al Comiskey Park di Chicago contro i Cleveland Indians. Concluse la sua stagione d'esordio alla guida della classifica dei giocatori per basi rubate e venne nominato Rookie dell'anno. Nel 1958 venne convocato per la prima volta per l'All-Star Game e vinse il primo Guanto d'oro.\nIl 14 gennaio 1963, i White Sox scambiarono Aparicio e Al Smith con i Baltimore Orioles, in cambio di Ron Hansen, Dave Nicholson, Pete Ward e Hoyt Wilhelm.\nNel 1966 \u00e8 diventato campione delle World Series, vinte dagli Orioles per 4-0, contro i Dodgers.\nIl 29 novembre 1967, gli Orioles scambiarono Aparicio, assieme a John Matias e Russ Snyde, con i White Sox per Don Buford, Bruce Howard e Roger Nelson.\nIl 1\u00ba dicembre 1970, venne scambiato con i Boston Red Sox per Luis Alvarado e Mike Andrews.\nLuis Aparicio gioc\u00f2 la sua ultima partita nella MLB il 28 settembre 1973, contro i Brewers. Quando venne svincolato dai Red Sox il 26 marzo 1974 e si ritir\u00f2 ufficialmente; Aparicio era l'interbase ad aver giocato pi\u00f9 partite ed aver accumulato pi\u00f9 assistenze e doppi giochi della storia del baseball.\nNel 1984 venne introdotto nella Baseball Hall of Fame e i Chicago White Sox ritirarono la sua maglia numero 11.\nCuriosit\u00e0.\nLuis Aparicio, insieme a Ozzie Smith, \u00e8 stato il modello per il personaggio di Aparicio Rodriguez nel romanzo \"L'arte di vivere in difesa\" di Chad Harbach."}
{"id": "1084199", "revid": "74801", "url": "https://it.wikipedia.org/wiki?curid=1084199", "title": "Ty Cobb", "text": "Cobb vinse la tripla corona dell'American League nel 1909 e nel 1911 venne premiato come MVP della American League. Guid\u00f2 per 12 volte l'American League in media battuta (1907-1915, 1917-1919). Tra il 1921 e il 1926 svolse il doppio ruolo di giocatore/allenatore dei Detroit Tigers. Nel 1936 fu inserito nella Baseball Hall of Fame. Nel 1999 fu inserito nella formazione del secolo della MLB e nello stesso anno fu votato da \"The Sporting News\u200d\" al terzo posto nella classifica dei migliori cento giocatori di tutti i tempi.\nCarriera.\nPrimi anni.\nCobb debutt\u00f2 nella MLB con i Detroit Tigers il 30 agosto 1905, dove nel primo turno in battuta in carriera batt\u00e9 un doppio su lancio di Jack Chesbro dei New York Highlanders. Chesbro aveva vinto un record di 41 partite l'anno precedente. Cobb aveva 18 anni all'epoca, il pi\u00f9 giovane giocatore della lega di quasi un anno. Anche se batt\u00e9 con 0,240 in 41 partite, firm\u00f2 un lucrativo contratto da dollari con i Tigers per il 1906.\nAnche se il nonnismo tra i rookie era abituale, Cobb non lo accett\u00f2 serenamente e presto si alien\u00f2 dai compagni di squadra. In seguito attribu\u00ec il suo temperamento ostile a questa esperienza, affermando che \"quei veterani mi trasformarono in un gatto ringhioso\". L'allenatore dei Tigers, Hughie Jennings, in seguito venne a conoscenza del fatto che Cobb era diventato il bersaglio di abusi da parte dei giocatori pi\u00f9 anziani, alcuni dei quali volevano costringerlo ad abbandonare la squadra. \"Lasciai andare avanti questa cosa per un po' perch\u00e9 volevo vedere quanto fegato aveva Cobb\", ricord\u00f2 Jennings. \"Ma quando me lo dimostr\u00f2, dissi agli altri giocatori di lasciarlo in pace. Sarebbe diventato un giocatore fantastico e non volevo che non gli fosse permesso.\"\nL'anno successivo, il 1906, Cobb divenne l'esterno centro titolare dei Tigers, battendo con 0,316 in 98 gare, un record per un diciannovenne (minimo 310 turni in battuta) (in seguito superato da Mel Ott e il suo 0,322 in 124 gare nel 1928). Non sarebbe pi\u00f9 sceso sotto quella media in carriera. Dopo essere stato spostato nel ruolo di esterno destro, guid\u00f2 i Tigers a tre pennant dell'American League consecutivi nel 1907, 1908 e 1909. Detroit ne usc\u00ec sempre sconfitta (due volte dai Cubs e una dai Pirates), con le medie di Cobb nelle finali che furono sotto i suoi standard. Non sarebbe pi\u00f9 andato cos\u00ec vicino a conquistare il titolo.\nNel 1907, Cobb guid\u00f2 la lega con una media battuta di 0,350, con 212 valide, 49 basi rubate e 119 punti battuti a casa (RBI). All'et\u00e0 di vent'anni divenne il giocatore pi\u00f9 giovane ad aggiudicarsi il titolo di miglior battitore, un primato che resistette sino al 1955, battuto dall'altro giocatore dei Tigers Al Kaline Riflettendo sulla sua carriera nel 1930, due anni dopo il ritiro, disse a Grantland Rice, \"Il pi\u00f9 grande brivido che abbia mai avuto in una partita fu in una gara contro gli Athletics nel 1907 [il 30 settembre]... Gli Athletics ci avevano battuti, con Rube Waddell che lanciava. Erano in vantaggio di due punti nel nono inning, quando battei un fuoricampo, pareggiando la gara. La gara si protrasse 17 inning fino al pareggio e, qualche giorno dopo, vincemmo il nostro primo pennant. Puoi immaginare cosa significhi per un ventenne ragazzo di campagna battere un home run al grande Rube, in una gara per il pennant a due out dalla sconfitta nel nono inning.\"\nMalgrado i successi in campo, Cobb non fu estraneo alle controversie al di fuori di esso. Come descritto nello \"Smithsonian Magazine\": \"Nel 1907 durante l'allenamento primaverile ad Augusta, Georgia, un inserviente nero di nome Bungy Cummings, che Cobb conosceva da anni, tento di stringergli la mano o di dargli una pacca sulla spalla.\" L'\"eccessiva manifestazione di familiarit\u00e0\" fece infuriare Cobb, che si scagli\u00f2 contro Cummings. Quando la moglie di Cummings prov\u00f2 a difenderlo, pare che Cobb abbia tentato di strozzarla. L'assalto fin\u00ec quando il ricevitore Charles \"Boss\" Schmidt mand\u00f2 Cobb ko.\nVa peraltro segnalato che, a parte la dichiarazione di Schmidt alla stampa, nessun altro disse di avere assistito all'attacco a Cummings e Cummings non fece mai alcun commento pubblico su ci\u00f2 che avvenne. L'autore Charles Leerhsen ha speculato che l'aggressione a Cummings e alla moglie non sia mai avvenuto e che Schmidt se la sia inventata completamente. Cobb aveva passato gli anni precedenti a difendersi dalle aggressioni di Schmidt, quando quest'ultimo gli sbucava davanti a sorpresa. Quel giorno, diversi giornalisti videro Cummings, che appariva essere \"parzialmente sotto l'influenza dell'alcol\", avvicinarsi a Cobb e urlare: \"Ciao, Carrie!\" (il cui significato \u00e8 sconosciuto) e tentare di abbracciarlo. Cobb lo spinse via e questa fu l'ultima interazione osservata tra i due.\nPoco dopo, udendo una rissa, diversi giornalisti accorsero e videro Cobb e Schmidt lottare a terra. Quando la rissa fu placata e Cobb se ne and\u00f2, Schmidt rimase coi giornalisti, raccontando dell'assalto di Cobb a Cummings e alla moglie. Leerhsen specul\u00f2 che questo altro non fosse che un altro degli attacchi di Schmidt a Cobb e che, una volta che fu scoperto, Schmidt si invent\u00f2 una storia in modo che sembrasse avesse agito per un nobile proposito. Nel 1908, Cobb colp\u00ec un lavoratore afroamericano a Detroit che si era lamentato quando questi aveva camminato sopra l'asfalto ancora fresco; Cobb fu giudicato colpevole di percosse, ma la sentenza fu sospesa.\nLa stagione seguente, i Tigers finirono davanti ai Chicago White Sox nella gara per il pennant. Cobb fu ancora il miglior battitore della lega con una media di 0,324 ma Detroit fu ancora sconfitta nelle World Series. Nell'agosto 1908 spos\u00f2 Charlotte (\"Charlie\") Marion Lombard. Mentre non era in corso la stagione del baseball, la coppia viveva nella tenuta del padre di Charlotte ad Augusta, chiamata \"The Oaks\", finch\u00e9 non si trasfer\u00ec nella casa di Williams Street nel novembre 1913.\nI Tigers vinsero nuovamente il pennant nel 1909. Durante quelle World Series, le ultime di Cobb, rub\u00f2 casa base nella seconda gara, dando inizio a una rimonta di tre punti, ma quello fu il suo punto pi\u00f9 alto, finendo con un basso 0,231 in battuta, coi Tigers che persero coi Pirates di Honus Wagner in sette gare. Anche se non gioc\u00f2 bene nei playoff, vinse la Tripla corona battendo con 0,377 con 107 RBI e 9 fuoricampo, tutti interni, diventando cos\u00ec il primo giocatore dell'era moderna a guidare la lega in home run malgrado nessuno di essi sia uscito dal campo di gioco.\nIn quella stessa stagione, Charles M. Conlon scatt\u00f2 una famosa foto di Cobb che con una smorfia ruba la terza base in una nuvola di polvere, catturando la determinazione e la ferocia del suo stile di gioco.\n1910: la controversia del Chalmers Award.\nNegli ultimi giorni della stagione regolare 1910, Cobb aveva un vantaggio di 0,004 su Nap Lajoie per il titolo di miglior battitore dell'American League. Al vincitore sarebbe spettata un'automobile Chalmers. Cobb non disput\u00f2 le ultime gare per mantenere intatta la propria media. Lajoie batt\u00e9 otto valide in un \"doubleheader\" (due partite giocate dalle stesse squadre nello stesso giorno), ma sei di quelle valide furono bunt. In seguito affiorarono voci che il manager avversario aveva imposto al suo terza base di giocare molto in profondit\u00e0, per permettere a Lajoie di vincere il titolo su Cobb. Anche se a Cobb fu accreditata una media battuta superiore, fu in seguito scoperto che una gara fu contata due volte, cosicch\u00e9 perse davvero nei confronti di Lajoie.\nCome risultato dell'incidente, il presidente Ban Johnson fu costretto a dirimere la controversia. Questi dichiar\u00f2 Cobb come il detentore del titolo ma il presidente della compagnia automobilistica Hugh Chalmers scelse di assegnare un'auto sia a Cobb che a Lajoie.\nStagione 1911 e successive.\nCobb considerava il baseball \"qualcosa come una guerra\", disse il futuro seconda base dei Tigers Charlie Gehringer. \"Ogni turno in battuta per lui era come una crociata.\" Lo storico del baseball John Thorn scrisse nel suo libro \"Legends of the Fall\": \"[Cobb] \u00e8 la prova di quanto lontano si possa arrivare solo con la forza di volont\u00e0... Cobb era inseguito dai demoni.\"\nCobb ebbe un'annata di alto livello nel 1911, inclusa una striscia di 40 partite consecutive con almeno una valida. Tuttavia, \"Shoeless\" Joe Jackson era in vantaggio di 0,009 punti nella media battuta nel finale di stagione. In quel periodo, i Tigers avevano una lunga striscia di gare contro i Cleveland Naps di Jackson. Entrambi originari del Sud degli Stati Uniti, Cobb e Jackson erano amici dentro e fuori dal campo. Cobb us\u00f2 quell'amicizia a suo vantaggio. Cobb ignor\u00f2 ripetutamente Jackson quando Jackson cerc\u00f2 di parlargli. Quando Jackson insistette, Cobb gli rispose con rabbia, facendogli chiedere cosa avesse potuto fare per fare infuriare Cobb. Cobb credette che questi giochi mentali fecero \"scendere\" la media finale di Jackson a 0,408, dodici punti in meno del suo 0,420, un record del ventesimo secolo finch\u00e9 non fu pareggiato da George Sisler e infine superato dallo 0,424 di Rogers Hornsby, il massimo di sempre dopo lo 0,438 di Hugh Duffy nel secolo precedente.\nCobb guid\u00f2 la AL quell'anno in numerose altre categorie, incluse 248 valide, 147 punti segnati, 127 RBI, 83 basi rubate, 47 doppi, 24 tipli e 0,621 di percentuale di \"slugging\". Cobb batt\u00e9 otto fuoricampo ma fin\u00ec secondo in quella categoria dietro agli 11 di Frank Baker. Fu premiato con un'altra automobile Chalmers, questa volta per essere stato premiato come MVP dell'American League dalla \"Baseball Writers' Association of America\".\nIl 15 maggio 1912, Cobb assal\u00ec un cardatore, Claude Lucker (spesso scritto scorrettamente \"Lueker\") nelle tribune di Hilltop Park di New York dove i Tigers stavano giocando contro gli Highlanders (gli attuali Yankees). Lucker e Cobb si erano scambiati insulti per il primo paio di inning. Cobb a un certo punto si rec\u00f2 nella panchina degli Highlanders alla ricerca del loro proprietario per cercare di fare cacciare Lucker dallo stadio ma senza fortuna. La situazione precipit\u00f2 quando Lucker chiam\u00f2 Cobb un \"mezzo negro.\" Cobb, nella discussione su questo incidente in una sua biografia, evit\u00f2 tali parole esplicite ma alluse all'epiteto di Lucker come qualcosa che \"rifletteva il colore e la morale di mia madre.\" Giunse al punto di avvisare l'allenatore degli Highlanders Harry Wolverton che se non fossero stati presi provvedimenti verso quell'uomo, ci sarebbero stati dei guai. Nessuna disposizione tuttavia fu presa. Al termine del sesto inning, dopo essere stato sfidato dai compagni Sam Crawford e Jim Delahanty a fare qualcosa al riguardo, Cobb scavalc\u00f2 le tribune e si scagli\u00f2 su Lucker, che si rivel\u00f2 essere un portatore di handicap (aveva perso tutte le dita di una mano e tre dell'altra in un incidente industriale). Quando gli astanti gli dissero di fermarsi perch\u00e9 non aveva le mani, Cobb rispose: \"Non mi interessa nemmeno se non ha i piedi!\" Anche se tale incidente sembra incredibile nel XXI secolo, le risse con i tifosi non erano cos\u00ec infrequenti nei primi anni del baseball. Altre note stelle del baseball si scagliarono contro tifosi molesti, tra cui Babe Ruth, Cy Young, Rube Waddell, Kid Gleason, Sherry Magee e Fred Clarke.\nLa lega lo sospese e i suoi compagni, per quanto non affezionati a Cobb, scioperarono in segno in protesta e per la mancanza di protezione nei confronti dei tifosi pi\u00f9 esagitati, prima della gara del 18 maggio a Filadelfia. Per quell'unica gara, Detroit mand\u00f2 in campo una selezione di giocatori reclutati frettolosamente tra atleti di college e riserve pi\u00f9 due allenatori dei Tigers e, non sorprendentemente, persero 24\u20132, stabilendo alcuni record negativi della Major League Baseball dell'era moderna (dopo il 1900), in particolare concedendo 26 valide in nove inning da parte di Allan Travers, che lanci\u00f2 una delle pi\u00f9 improbabili partite complete delle storia di questo sport. Tale primato fu superato dalle 31 battute nel 1992 dai Milwaukee Brewers contro Toronto; ad ogni modo, i Blue Jays utilizzarono sei lanciatori.\nLo sciopero termin\u00f2 quando Cobb preg\u00f2 i suoi compagni di tornare in campo. Secondo lui, questo incidente port\u00f2 alla formazione del sindacato dei giocatori, la \"Ballplayers' Fraternity\" (ufficialmente, \"Fraternity of Professional Baseball Players of America\"), una prima versione di ci\u00f2 che oggi \u00e8 noto come Major League Baseball Players Association, che ottenne alcune concessioni dai proprietari.\nCobb, durante la sua carriera, fu coinvolto in numerose risse, sia dentro che fuori dal campo. Per esempio, lui e l'arbitro Billy Evans si accordarono per risolvere fisicamente le loro dispute, invece che in campo, dentro gli spogliatoi. I membri di entrambe le squadre fecero da spettatori e interruppero il combattimento quando Cobb mand\u00f2 al tappeto Evans, iniziando a strozzarlo. Nel 1909 Cobb fu arrestato per percosse per un incidente avvenuto in un albergo di Cleveland. Cobb ebbe una discussione con l'addetto all'ascensore verso le 2:15 del mattino, quando l'uomo rifiut\u00f2 di portarlo al piano dove alcuni suoi compagni stavano disputando una partita a carte. L'operatore afferm\u00f2 di potere portare Cobb solo nel piano dove si trovava la sua camera. Quando la discussione si riscald\u00f2, una guardia notturna si scagli\u00f2 contro Cobb, dando inizio a un confronto fisico. Durante la lotta, Cobb tagli\u00f2 la mano all'uomo. Cobb in seguito afferm\u00f2 che l'uomo aveva infilato il dito nel suo occhio sinistro e di avere temuto per la sua vista. L'incidente si concluse quando la guardia notturna estrasse una pistola e colp\u00ec diverse volte il giocatore, mandandolo al tappeto. Cobb in seguito fu dichiarato colpevole di assalto semplice, pagando una multa di cento dollari. Tale incidente \u00e8 stato pi\u00f9 volte riportato citando che l'operatore e la guardia notturna fossero afroamericani. Recenti ricerche hanno invece rivelato che fossero entrambi bianchi.\n1915-1921.\nNel 1915, Cobb stabil\u00ec il record stagionale di basi rubate con 96, che resistette fino al 1962 quando fu superato da Maury Wills. Quell'anno vinse il nono titolo consecutivo di miglior battitore, colpendo con 0,369.\nNel 1917, Cobb batt\u00e9 una valida per 35 gare consecutive, tuttora l'unico giocatore con due strisce da 35 gare. Ebbe sei strisce da almeno 20 gare in carriera, secondo solo alle sette di Pete Rose.\nNell'ottobre 1918, Cobb si arruol\u00f2 nell'Esercito, venendo inviato al quartier generale alleato di Chaumont, in Francia. Serv\u00ec per circa 67 giorni oltremare prima di essere congedato e fare ritorno in patria. Raggiunse il grado di capitano sotto la direzione del Maggiore Branch Rickey, il presidente dei St. Louis Cardinals. Altri giocatori di baseball servirono in quella unit\u00e0, incluso il Capitano Christy Mathewson e il Tenente George Sisler.\nIl 19 agosto 1921, in una gara contro i Boston Red Sox, Cobb batt\u00e9 la valida numero in carriera. All'et\u00e0 di 34 anni, al 2017 \u00e8 ancora il giocatore pi\u00f9 giovane ad avere tagliato tale traguardo e quello a cui occorsero meno turni in battuta ().\nPer il 1920, Babe Ruth, appena venduto ai New York Yankees dai Boston Red Sox, si era imposto come battitore di potenza, cosa che Cobb non era ritenuto essere. Quando i Tigers si recarono a New York per affrontare gli Yankees per la prima volta in quella stagione, i giornalisti pubblicizzarono la battaglia tra le due stelle e i loro differenti stili di gioco. Ruth batt\u00e9 due fuoricampo e un triplo durante la serie, contro un solo singolo di Cobb.\nCol crescere della popolarit\u00e0 di Babe Ruth, Cobb divenne progressivamente ostile verso di lui. Vedeva Babe non solo come una minaccia al suo stile di gioco, ma anche al suo stile di vita. Mentre Cobb praticava un'ascetica vita spartana, Ruth si divideva tra hot dog, birra e donne. La cosa che pi\u00f9 lo faceva infuriare riguardo a Ruth era che malgrado il totale disinteresse di Babe per la sua condizione fisica e per le tradizioni del baseball, godeva tuttavia di un successo straripante e portava i tifosi negli stadi a cifre record per assistere ai suoi primati in battuta.\nDopo avere anno dopo anno visto che la sua fama e la sua notoriet\u00e0 usurpate da Ruth, Cobb decise di dimostrare che se lo avesse desiderato, avrebbe potuto anch'egli essere un fuoricampista di primo livello. Il 5 maggio 1925, mentre sedeva sulla panchina dei Tigers, disse a un giornalista che, per la prima volta in carriera, avrebbe giocato per battere la palla fuori dalla recinzione. Quel giorno batt\u00e9 con 6 su 6, con 2 singoli, un doppio e 3 fuoricampo. Le sue 16 basi totali furono un nuovo primato della AL, che resistette fino all'8 maggio 2012, quando Josh Hamilton dei Texas Rangers batt\u00e9 4 home run e un doppio per un totale di 18. Il giorno successivo ebbe altre tre valide, di cui due fuoricampo. I suoi cinque fuoricampo in due gare pareggiarono il record di Cap Anson stabilito nel 1884. Cobb volle dimostrare di potere battere i fuoricampo se lo avesse desiderato ma semplicemente scelse di non farlo. Alla fine della serie, la stella trentottenne batt\u00e9 complessivamente 12 valide su 19 per 29 basi totali, prima di tornare al suo classico stile di gioco. Da parte sua, la filosofia di Ruth era: \"Potrei avere una media battuta in carriera di .600, ma dovrei battere troppi singoli. La gente paga per vedere i miei fuoricampo.\" Ad ogni modo, quando gli fu chiesto da Grantland Rice chi fosse il miglior battitore che avesse mai visto, Cobb rispose: \"Non puoi battere Babe. Ruth \u00e8 uno dei pochi ad avere un giro di mazza pazzesco a riuscire anche a battere con costanza. La sua tempistica \u00e8 perfetta. [Nessuna ha] la combinazione tra potenza e precisione di Ruth.\"\nCobb come giocatore/manager.\nIl proprietario dei Tigers Frank Navin nomin\u00f2 Cobb successore di Hughie Jennings come manager per la stagione 1921, un accordo siglato il giorno del suo 34\u00ba compleanno. La firma sorprese il mondo del baseball. Anche se Cobb era considerato un giocatore leggendario, non era amato nella comunit\u00e0 del baseball, nemmeno dai suoi stessi compagni di squadra. Inoltre si aspettava dai suoi giocatori tanto quanto si aspettava da se stesso, uno standard che molti giocatori non erano in grado di raggiungere.\nLa stagione in cui Cobb and\u00f2 pi\u00f9 vicino a vincere il pennant fu quella del 1924, quando i Tigers finirono al terzo posto, sei gare dietro ai Washington Senators. La squadra era terminata terza anche nel 1922, ma 16 gare dietro agli Yankees. Cobb incolp\u00f2 per il suo mediocre record da manager (479 vittorie contro 444 sconfitte) Navin, che probabilmente spendeva ancora meno che in passato, rinunciando a diversi giocatori di qualit\u00e0 che Cobb avrebbe voluto aggiungere alla squadra. Infatti, risparmi\u00f2 dei soldi assumendo Cobb sia come giocatore che come manager.\nNel 1922, Cobb pareggi\u00f2 il record di Wee Willie Keeler, con quattro gare in cui batt\u00e9 cinque valide nella stagione. Tale primato fu in seguito pareggiato anche da Stan Musial, Tony Gwynn e Ichir\u014d Suzuki. Il 10 maggio 1924, Cobb fu onorato in una cerimonia prima di una partita a Washington da pi\u00f9 di 100 dignitari e legislatori. Gli furono donati 21 libri, uno per ogni anno di carriera professionistica.\nAlla fine del 1925, Cobb era ancora impegnato in una lotta per il titolo di miglior battitore, questa volta con uno dei suoi compagni di squadra e giocatori, Harry Heilmann. In una doppia sfida contro i St. Louis Browns il 4 ottobre 1925, Heilmann batt\u00e9 sei valide portando i Tigers a vincere entrambe le gare e battendo il proprio manager per il titolo, 0,393 a 0,389. Cobb e il giocatore/manager dei Browns George Sisler lanciarono entrambi nell'ultimo inning della seconda gara. Cobb lanci\u00f2 un inning perfetto, senza subire valide o concedere basi su ball.\nPassaggio a Philadelphia.\nCobb annunci\u00f2 il proprio ritiro dopo 22 anni di carriera come Tiger nel novembre 1926, tornando stabilmente nella sua casa ad Augusta, in Georgia. Poco dopo, anche Tris Speaker si ritir\u00f2 da giocatore-manager dei Cleveland Indians. Il ritiro contemporaneo di due grandi giocatori attir\u00f2 una certa dose di interesse, dopo di che affior\u00f2 che i due erano stati costretti al ritiro a causa delle accuse di avere aggiustato delle partite da parte di Dutch Leonard, un ex lanciatore allenato da Cobb.\nLeonard accus\u00f2 l'ex esterno e lanciatore Smoky Joe Wood e Cobb di avere scommesso su una gara Tigers-Indians disputata a Detroit il 25 settembre 1919, nella quale sarebbe stata orchestrata una vittoria dei Tigers per vincere una scommessa. Leonard afferm\u00f2 di possedere delle prove, nello specifico lettere scrittegli da Cobb e Wood. Il Commissioner Kenesaw Mountain Landis tenne un incontro segreto con Cobb, Speaker e Wood. Un secondo incontro segreto tra i direttori della AL directors port\u00f2 all'allontanamento di Cobb e Speaker; tuttavia, le voci dello scandalo si diffusero e costrinsero Landis a tenere degli altri interrogatori, a cui Leonard rifiut\u00f2 di partecipare. Cobb e Wood ammisero di avere scritto delle lettere ma dissero si trattasse di corse di cavalli e che le accuse di Leonard fossero per vendicarsi di Cobb che l'aveva svincolato dai Tigers, retrocedendolo nelle minor league. Speaker neg\u00f2 tutte le accuse.\nIl 27 gennaio 1927, Landis fece cadere tutte le accuse su Cobb e Speaker dopo il rifiuto di Leonard di comparire agli incontri. Landis concesse sia a Cobb che a Speaker di fare ritorno alle loro squadre precedenti, ma entrambe fecero sapere ai due giocatori di potersi considerare free agent e di potere firmare con qualsiasi squadra volessero. Speaker firm\u00f2 coi Washington Senators per il 1927 mentre Cobb con i Philadelphia Athletics. Speaker poi si un\u00ec a Cobb a Philadelphia per la stagione 1928. Cobb disse di essere tornato solo per vendicarsi e per lasciare il baseball alle sue condizioni.\nCobb gioc\u00f2 regolarmente nel 1927 per una squadra giovane e talentuosa che fin\u00ec seconda dietro a una delle migliori squadre di tutti i tempi, gli Yankees che terminarono con un record di 110-44, facendo ritorno a Detroit l'11 maggio dove fu acclamato dai tifosi dei Tigers. Il 18 luglio, Cobb divenne il primo giocatore della storia a battere valide in carriera.\nQuella del 1927 fu anche l'ultima stagione del lanciatore dei Senators Walter Johnson. Con le rispettive carriere che quasi coincisero nelle annate professionistiche, Cobb affront\u00f2 Johnson pi\u00f9 di qualsiasi altro battitore abbia affrontato un lanciatore (e viceversa) nella storia del baseball. Cobb batt\u00e9 anche la sua prima valida in assoluto concessa da Johnson. Dopo che Johnson colp\u00ec accidentalmente Ossie Vitt di Detroit nell'agosto 1915, infortunandolo seriamente, Cobb cap\u00ec che Johnson temeva di colpire i lanciatori avversari. Sfrutt\u00f2 perci\u00f2 tale fatto a suo vantaggio, avvicinandosi maggiormente al piatto di battuta.\nCobb fece ritorno per la stagione 1928, ma gioc\u00f2 meno frequentemente a causa della sua et\u00e0 e all'esplosione di alcuni giovani talenti degli A's, che stavano ancora contendendo il pennant agli Yankees. Il 3 settembre Ty Cobb entr\u00f2 come \"pinch hitter\" nel nono inning nella prima gara di un doppio incontro coi Senators, battendo un doppio che fu l'ultima valida della sua carriera. L'ultimo turno in battuta fu l'11 settembre contro gli Yankees. Poco dopo annunci\u00f2 il proprio ritiro, dopo avere battuto con almeno 0,300 in 23 stagioni consecutive (l'unica sotto 0,300 fu la sua stagione da rookie), un record MLB difficilmente superabile."}
{"id": "1084201", "revid": "123677918", "url": "https://it.wikipedia.org/wiki?curid=1084201", "title": "SxS", "text": "Lo SxS (pronuncia \"esbaies\") \u00e8 uno standard di memoria flash aderente allo standard ExpressCard creato da Sony e SanDisk per le videocamere professionali.\nLe schede sono disponibili dalla fine del 2007; sono del tipo ExpressCard/34.\nLa capacit\u00e0 arriva fino a 128 GB; la velocit\u00e0 di trasferimento dati di 3,5 Gbps (440 MB/s) in lettura e una velocit\u00e0 di trasferimento dati di 1,6 Gbps (200 MB/s) in scrittura."}
{"id": "1084204", "revid": "287204", "url": "https://it.wikipedia.org/wiki?curid=1084204", "title": "Supreme Commander", "text": "Supreme Commander \u00e8 un videogioco di strategia in tempo reale per computer e Xbox 360, progettato da Chris Taylor e sviluppato dalla Gas Powered Games (azienda di sua propriet\u00e0) e THQ. Il gioco \u00e8 il \"successore spirituale\" (non ufficiale) del gioco \"Total Annihilation\" di Taylor nel 1997, infatti ne mantiene molte caratteristiche. La prima volta fu annunciato nell'agosto 2005 da PC Gamer magazine, il gioco \u00e8 stato pubblicato il 16 febbraio 2007 in Europa e il 20 febbraio in Nord America. Una sua espansione, \"\" \u00e8 stata pubblicata il 6 novembre dello stesso anno. Nel marzo 2010 esce \"Supreme Commander 2\".\nSupreme Commander \u00e8 ambientato nel XXVII secolo durante la \"Guerra Infinita\", una guerra che imperversa in tutto l'universo e della quale sono protagoniste le tre fazioni: \"Aeon Illuminate\" (detti \"Gli Illuminati\"), la \"Nazione Cibrana\" (\"Cibrani\"), e la \"United Earth Federation\" (abbreviativo \"UEF\" e con popolazione umana). Il gioco \u00e8 incentrato sull'utilizzo di un mech bipede gigante chiamato Unit\u00e0 di Comando Corazzata (UCC) per costruire una base, aggiornando poi le unit\u00e0 create a pi\u00f9 elevati livelli di tecnologia, e conquistando gli avversari.\nSupreme Commander per PC \u00e8 stato ben accolto dalla critica, con una valutazione media calcolata da Metacritic di 86 su 100, contro i soli 56 della versione per Xbox.\nModalit\u00e0 di gioco.\n\"Supreme Commander\" inizia con il giocatore che \u00e8 in possesso di un'unica e insostituibile unit\u00e0 denominata \"Unit\u00e0 di Comando Corazzata\", o \"UCC\", titolare di Supreme Commander. La distruzione di questa unit\u00e0 provoca la cosiddetta \"fusione\", una enorme esplosione nucleare che distrugge tutto ci\u00f2 che la circonda, e normalmente determina la perdita della partita (nella modalit\u00e0 di gioco schermaglia possono essere impostate diverse condizioni di vittoria). Questi mech sono stati progettati per essere trasportati attraverso la galassia tramite \"portali quantici\", e contengono tutti i materiali e schemi necessari per creare un esercito del XXVII secolo da risorse energetiche autoctone di un pianeta in poche ore. Tutte le unit\u00e0 standard, ad eccezione dei Comandanti (UCC) e delle \"Unit\u00e0 di Comando Corazzate di Supporto\" (UCCS) sono robot autosufficienti.\nTutte le unit\u00e0 e le strutture appartengono a uno dei quattro livelli di tecnologia, o livelli \"Tech\" e ciascun livello \u00e8 pi\u00f9 forte e/o efficiente rispetto al precedente. Alcune strutture possono essere aggiornate ad un livello di tecnologia pi\u00f9 alto senza dover essere ricostruite, ad eccezione del cantiere navale, della fabbrica a terra e di quella aerea.\nSupreme Commander offre vari tipi di schermaglia IA.\nI tipici livelli di difficolt\u00e0 \"Facile\" e \"Media\" (\"Sfida\") sono presenti, ma quello \"Difficile\" ha quattro possibili varianti:\nLa campagna a giocatore singolo \u00e8 costituita da diciotto missioni, sei per ogni fazione. Il giocatore \u00e8 un inesperto Comandante, che svolge un ruolo chiave nella campagna della sua fazione, cio\u00e8 quello di portare al termine la \"Guerra Infinita\". Nonostante il basso numero di missioni della campagna, ognuna pu\u00f2 potenzialmente durare ore. All'inizio di una missione, al giocatore vengono assegnati degli obiettivi da completare; una volta svolti, la mappa viene ampliata, a volte raddoppia o triplica, e nuovi obiettivi da completare verranno assegnati. La missione \u00e8 comunemente suddivisa in tre parti e il giocatore dovr\u00e0 spesso superare le linee nemiche per raggiungere la vittoria.\nGestione e strategie delle risorse.\nRisorse.\nGli esseri umani hanno scoperto la tecnologia della replicazione e quindi solo due tipi di risorse sono necessarie: l\"'energia\" e la \"massa\". L'energia \u00e8 ottenuta mediante la costruzione su qualsiasi superficie solida di \"generatori di energia\" o \"centrali ad idrocarburi\" (realizzabili solo su determinati giacimenti), mentre la massa si ottiene mediante la costruzione di \"estrattori di massa\" su dei giacimenti presenti in serie limitata e gi\u00e0 predisposti o mediante la costruzione di \"fabbricatori di massa\" i quali per fabbricare quest'ultima a seconda del \"livello Tech\" impiegano quantit\u00e0 considerevoli di energia.\nGli \"ingegneri\" (gli addetti alla costruzione) sono in grado di raccogliere energia da composti organici (alberi) e massa dai rottami delle unit\u00e0 distrutte.\nCostruzione.\nOgni fazione presenta gli edifici necessari per la generazione di una efficiente base di produzione: estrattori e fabbricatori di massa, generatori di energia, tre tipologie di fabbriche di unit\u00e0 (terra, aerea e navale), punti di difesa, torrette contraeree, generatori di scudi, lanciamissili tattici e strategici, postazioni radar ecc.\nOgni edificio e unit\u00e0 necessita di una determinata quantit\u00e0 di massa ed energia per essere costruita e la mancanza di questi ultimi provoca un rallentamento della costruzione.\nPer velocizzare la costruzione \u00e8 possibile assegnare pi\u00f9 di un ingegnere, ma il numero di risorse utilizzate sar\u00e0 maggiore.\nMagazzini.\nOgni giocatore ha gi\u00e0 una certa quantit\u00e0 di risorse di \u201c\"storage\"\u201d, che pu\u00f2 essere ampliato con la costruzione di strutture di immagazzinamento (\"magazzini di energia e massa\"); in questo modo in tempi di carenza le riserve possono consentire al giocatore di poter continuare per un certo tempo le proprie attivit\u00e0 senza rallentamenti.\nSe la produzione di risorse supera i consumi del giocatore, il materiale in pi\u00f9 \u00e8 sprecato.\nSistema di adiacenza.\nUn \"sistema di adiacenza\" permette a certe strutture fra di loro adiacenti di beneficiare l'una dall'altra. Le strutture che consumano energia (\"fabbriche a terra\", \"aeree\", \"fabbricatori\" ed \"estrattori di massa\") ne useranno di meno quando in fianco a loro saranno presenti \"generatori di energia\" e questi ultimi produrranno pi\u00f9 energia se saranno adiacenti ai loro \"magazzini\". Lo stesso discorso vale per gli \"estrattori e generatori di massa\". Le strutture adiacenti vengono collegate tra loro con dei grossi cavi nei quali fluiscono le risorse.\nTuttavia, posizionando le strutture molto vicine tra loro, c'\u00e8 il forte rischio che se una di esse venisse distrutta quelle a lei adiacenti vengano seriamente danneggiate o distrutte, causando in alcuni casi devastanti reazioni a catena.\nConversione.\nNel 2008 il videogioco \u00e8 stato distribuito anche per la piattaforma Xbox 360, la conversione \u00e8 stata effettuata da Aspyr Media."}
{"id": "1084215", "revid": "882198", "url": "https://it.wikipedia.org/wiki?curid=1084215", "title": "Total Hi Def", "text": "Total Hi Def Disc, conosciuto anche come Total HD o THD, avrebbe dovuto essere un disco ottico che avrebbe incluso i due formati ottici rivali Blu-ray e HD DVD.\nVenne annunciato ufficialmente l'8 gennaio 2007 alla conferenza stampa Warner Home Video tenutasi al CES 2007.\nUn lato avrebbe contenuto un singolo o doppio strato di Blu ray, e l'altro lato avrebbe contenuto un singolo o doppio strato di HD DVD.\nWarner Bros. aveva stabilito inizialmente che il primo disco Total HD sarebbe stato distribuito nella seconda met\u00e0 del 2007, ma a giugno dello stesso anno rimand\u00f2 la messa in commercio\nA novembre 2007 annunci\u00f2 l'abbandono del formato Total HD."}
{"id": "1084218", "revid": "287204", "url": "https://it.wikipedia.org/wiki?curid=1084218", "title": "Maria Mercader", "text": ""}
{"id": "1084220", "revid": "54354", "url": "https://it.wikipedia.org/wiki?curid=1084220", "title": "Total HD", "text": ""}
{"id": "1084226", "revid": "767487", "url": "https://it.wikipedia.org/wiki?curid=1084226", "title": "Il mio nome \u00e8 Remo Williams", "text": "Il mio nome \u00e8 Remo Williams (\"Remo Williams: The Adventure Begins\") \u00e8 un film del 1985 diretto da Guy Hamilton, basato sulla serie di romanzi \"The Destroyer\" di Warren Murphy e Richard Sapir.\nTrama.\nDurante una ronda notturna il poliziotto senza famiglia Makin viene buttato in mare con la sua vettura dal reclutatore Mac. Dato per morto, con una plastica facciale e un nome nuovo, Remo Williams, viene addestrato da Chiun, maestro di Sinanju, per fungere da undicesimo comandamento in una organizzazione capeggiata dal direttore Smith, che si preoccupa di stanare e punire i colpevoli di nefandezze protetti dallo stato.\nL'addestramento sar\u00e0 duro ma Remo riesce, non senza ironia, a conquistare la fiducia del maestro (nonostante non sia coreano come lui), e ad apprendere abilit\u00e0 particolari quali schivare pallottole, camminare sul cemento fresco, non aver paura delle vertigini e non aver bisogno di armi.\nTutto ci\u00f2 gli verr\u00e0 utile quando, aiutato dal maggiore Fleming, integerrimo quanto lui, dovr\u00e0 sfidare il cattivo di turno George Grove che costruisce armi difettose per il governo.\nProduzione.\nIl film \u00e8 stato girato a New York e in Messico.\nNel film appare l'attore William Hickey nella parte dell'omino dell'attrazione del Luna Park dove Chiun vince il peluche della Pantera Rosa.\nOpere derivate.\n\u00c8 stata girata anche una puntata pilota per farne un telefilm ma non fu mai messa in onda in Italia \nNe \u00e8 stato tratta una serie a fumetti dal titolo Destroyer\nCritica.\n\"Il Morandini\" lo definisce \"un thriller divertente sotto il segno dell'ironia e dell'umorismo. Dialoghi spiritosi, specialmente nel rapporto tra Remo e Chiung, sale e pepe del film.\" \"Il Farinotti\" scrive: \"Volutamente eccessivo, autoironico e divertente, il film \u00e8 ricco di originali e acrobatiche scene d'azione.\""}
{"id": "1084227", "revid": "305524", "url": "https://it.wikipedia.org/wiki?curid=1084227", "title": "Carlo Malatesta", "text": ""}
{"id": "1084228", "revid": "287204", "url": "https://it.wikipedia.org/wiki?curid=1084228", "title": "Gramicidina", "text": "La gramicidina \u00e8 uno ionoforo a canale formato da un peptide lineare di 15 residui, caratterizzato dall'alternanza di residui L e D, prodotto dal \"Bacillus brevis\".\n\u00c8 costituita da due diverse strutture a elica, la struttura a doppia elica predomina nei solventi polari mentre quella distesa (un dimero a elica testa a testa) predomina nelle membrane lipidiche. Forma un canale del diametro di 4 \u00c5 che permette il passaggio di ioni sodio e potassio. La sua alta velocit\u00e0 di trasporto va a discapito della minore specificit\u00e0 per gli ioni.\n\u00c8 un antibiotico."}
{"id": "1084231", "revid": "709565", "url": "https://it.wikipedia.org/wiki?curid=1084231", "title": "Potere Supremo", "text": "Potere Supremo (\"Ultimate Power\") \u00e8 una miniserie di 9 numeri pubblicata dalla Marvel Comics. La serie \u00e8 un \"crossover\" tra l'universo di Supreme Power e l'universo Ultimate, scritta da Brian Michael Bendis, J. Michael Straczynski e Jeph Loeb con disegni di Greg Land, autore anche delle copertine.\nSi tratta del primo vero \"crossover\" tra l'universo Ultimate e un altro universo Marvel alternativo gi\u00e0 esistente, quello di Supreme Power.\nTrama.\nNumero 1.\nI Fantastici Quattro combattono contro la Societ\u00e0 dei serpenti, che ha fatto irruzione al Progetto Pegasus al Devil's Point, nel Wyoming. Durante la battaglia, la Cosa viene offeso e deriso come uno scherzo della natura, ricordando a Reed Richards che non \u00e8 stato capace di farlo tornare al suo normale aspetto.\nReed richiede allo S.H.I.E.L.D. fondi per la ricerca interdimensionale, dichiarando che vorrebbe spedire delle sonde per raccogliere dati da tutte le altre dimensioni che pu\u00f2 trovare, ma Nick Fury rifiuta, dicendo che il progetto \u00e8 solo una scusa per curare Ben e gli vieta di condurre il progetto da solo. Nonostante ci\u00f2, Reed Richards spedisce cinque sonde in altre dimensioni, includendo la Zona negativa.\nIl tetto del Baxter Building viene strappato via di colpo. Sue usa il suo campo di forza per proteggere la squadra e i rappresentanti della fabbrica di giocattoli. Quando Sue sposta le macerie, improvvisamente compare lo Squadrone Supremo.\nNumero 2.\nVicino al Baxter Building l'Uomo Ragno e Kitty Pryde vedono l'accaduto e decidono di investigare, unendosi ai Fantastici Quattro contro lo Squadrone Supremo, di cui tutti i componenti non riescono a parlare correttamente e non si possono controllare pienamente a causa del dislocamento temporale e spaziale cui si sono sottoposti per raggiungere la Terra Ultimate. Quando Kitty Pryde chiama in rinforzo gli X-Men, Nick Fury e gli Ultimates scendono in campo dichiarando tutti in arresto. Ma lo Squadrone resiste fino all'arrivo degli X-Men.\nLo Squadrone Supremo dopo un po' si adatta alla nuova dimensione e Hyperion pu\u00f2 finalmente spiegare quali sono le loro reali intenzioni: dichiara che sono arrivati per arrestare il dottor Reed Richards con l'accusa di crimini contro l'umanit\u00e0, suscitando il divertimento di molti presenti. Sue chiede cosa deve fare e Nigthawk urla \u00abHa distrutto il nostro mondo! Ha distrutto ogni cosa!\u00bb. Zerda mostra uno dei dispositivi che Reed aveva spedito nella Zona negativa.\nNumero 3.\nIl numero inizia con un \"flashback\" degli eventi avvenuti nel Supremeverse che hanno causato l'intervento dello Squadrone nell'universo Ultimate; una delle sonde di Mister Fantastic entra nella realt\u00e0 dello Squadrone Supremo e, in qualche modo, porta nel loro mondo una specie aliena sconosciuta, che inizia ad alterare la loro atmosfera in modo nocivo.\nRitornando al presente, Hyperion chiede a Reed Richards di andare con loro per risolvere la situazione e per subire il processo. Richards accetta e sparisce con lo Squadrone in un lampo di luce. Fury decide di andare in suo soccorso.\nNumero 4.\nA bordo dell'Helicarrier gli eroi Ultimate stanno cercando qualcuno che possa rilevare la traccia di energia lasciata dallo Squadrone per tornare al loro mondo. L'Uomo Ragno suggerisce di usare Mjolnir per trasportare loro e tutto l'Helicarrier nel Supremeverse. Le forze combinate di Ultimates, S.H.I.E.L.D., X-Men, Uomo Ragno e dei rimanenti Fantastici Quattro quindi si organizzano per salvare Reed Richards.\nNumero 5.\nUna volta giunti nel Supremeverse, Thor e Hyperion cominciano lo scontro, ma Nick Fury invia come supporto la Torcia umana e la Donna Invisibile. Inizialmente sembra che Hyperion abbia la peggio, ma la scarsa coordinazione tra i tre rende possibile la vittoria di Hyperion. A questo punto inizia un duro scontro tra gli Ultimates e lo Squadrone Supremo.\nNumero 6.\nI primi a scontrarsi sono Pietro e \"Stan\" la loro velocit\u00e0 non permette a tutti gli altri di vedere lo scontro. Iron Man e la Cosa sono i secondi a gettarsi nella mischia, a seguire il resto di entrambi gli schieramenti, l'unico che sembra non partecipare \u00e8 l'Uomo Ragno. Reed nel frattempo viene bloccato nella base dello Squadrone da un gas soporifero.\nNumero 7.\nLa battaglia \u00e8 equilibratissima e Fury sembra voglia sfoderare un asso nella manica, ma viene colpito da scariche elettriche che poi mettono fuori gioco un plotone di soldati S.H.I.E.L.D. Il misterioso personaggio mette fuori combattimento anche Wasp e Scarlet e i loro rispettivi avversari.\nNumero 8.\nL'Uomo Ragno blocca Nick Fury e cerca di estorcergli delle informazioni, tuttavia Fury scappa per avvisare tutti del pericolo. Troppo tardi, il pericolo ha mostrato la sua forma e il suo potere, il Dottor Destino emerge dalle macerie con l'intenzione di conquistare quella dimensione."}
{"id": "1084234", "revid": "287204", "url": "https://it.wikipedia.org/wiki?curid=1084234", "title": "Associazione nazionale San Paolo Italia", "text": "L'Associazione nazionale San Paolo Italia (ANSPI) \u00e8 un'associazione ecclesiale cattolica, senza fini di lucro, di oratori e circoli.\n\u00c8 presente in 17 regioni, 72 province e conta oltre 1800 societ\u00e0 sportive affiliate nei \u201cCircoli ed oratori ANSPI\u201d con circa 270.000 associati.\nStoria.\nL'ANSPI \u00e8 stata fondata a Brescia il 13 novembre 1965 da mons. Battista Belloli su ispirazione dal Concilio Vaticano II. \nNel giro di pochi anni la realt\u00e0 dell'ANSPI si distribuisce in tutto il territorio nazionale, contando oggi circa duemila affiliati tra orat\u00f2ri e circoli.\nDalla sua fondazione riceve diversi riconoscimenti giuridici:\nInoltre dal 2001 \u00e8 tra i soci fondatori del FOI (Forum oratori italiani) e dal 2004 l'ANSPI Sport \u00e8 riconosciuta dal CONI come ente di promozione sportiva; in tale occasione ogni circolo sportivo \u00e8 stato chiamato a rivedere il proprio Statuto, cambiando il nome da ANSPI ad ANSPIsport per poter beneficiare dei riconoscimenti del CONI.\nFinalit\u00e0.\nL'Associazione si propone di indicare e sostenere in campo sociale, ecclesiale e civile gli aderenti agli oratori e ai circoli in modo da contribuire alla loro educazione integrale, attraverso l'attivazione di iniziative nel campo formativo e ricreativo, secondo la concezione cristiana dell'uomo e per la sua elevazione sociale attraverso i diversi settori associativi, gli enti di servizio: \nEssendo un'associazione riconosciuta, offre ai propri aderenti una serie di servizi tra cui assicurazione e riconoscimenti legali e fiscali per ogni tipo di attivit\u00e0 (bar, gite, manifestazioni)."}
{"id": "1084246", "revid": "256896", "url": "https://it.wikipedia.org/wiki?curid=1084246", "title": "ANSPI", "text": ""}
{"id": "1084248", "revid": "86599", "url": "https://it.wikipedia.org/wiki?curid=1084248", "title": "Ardis II", "text": "Secondo quanto sappiamo dalle \"Storie\" di Erodoto, Ardis sal\u00ec al trono alla morte del padre Gige e gli succedette il figlio Sadiatte. Conquist\u00f2 Priene e invase il territorio di Mileto; fu durante il suo regno che i Cimmeri, incalzati dagli Sciti nomadi, giunsero in Asia Minore e conquistarono Sardi, tranne l'acropoli."}
{"id": "1084250", "revid": "125242514", "url": "https://it.wikipedia.org/wiki?curid=1084250", "title": "Il mammo", "text": "Il mammo \u00e8 stata una sit-com di Canale 5 iniziata il 22 febbraio 2004 e durata tre stagioni. Le puntate sono state trasmesse quasi sempre il sabato dalle ore 13:40 alle 14:10 su Canale 5, per poi essere replicate sui vari canali satellitari e del digitale terrestre. Inoltre \u00e8 stata riproposta in replica varie volte sulla stessa Canale 5, su Italia 1, su Rete 4 e su Mediaset Extra.\nTrama.\nIl protagonista \u00e8 Silvano Zerbi (Enzo Iacchetti), un uomo vedovo costretto a fare, oltre che da padre, da \"mammo\" ai suoi tre figli: Raffaella detta Raffa (Federica Citarella), Luca (Luca Annovazzi) e la piccola Linda (Francesca Di Cara).\nSilvano, che di professione fa il disegnatore di fumetti, ha un'amica inseparabile che prende costantemente parte alle vicende di famiglia: si tratta della dirimpettaia Patti (Patricia) Morales Miranda (Natalia Estrada), attrice spagnola dell'immaginaria soap opera \"Arena\", nella quale interpreta il personaggio di Bonnie Bonnet.\nUn altro amico di famiglia storico degli Zerbi \u00e8 Pierpaolo, detto Pierpa (Antonio Petrocelli), che spesso mette Silvano nei guai e, pi\u00f9 in genere, va a fargli visita non solo per incontrarlo ma anche e soprattutto per scroccargli del cibo.\nA questi si aggiunge Giada (Rossana Carretto) che \u00e8 la figlia del direttore di Silvano, il cavalier Coletti (Giovanni Battezzato), ed \u00e8 innamorata di Silvano.\nIn ogni episodio, formato da sketch divertenti, c'\u00e8 comunque un momento di riflessione dei protagonisti, quasi a voler trovare una \"morale\"."}
{"id": "1084253", "revid": "767487", "url": "https://it.wikipedia.org/wiki?curid=1084253", "title": "No Substance", "text": "No Substance \u00e8 il decimo album del gruppo punk rock Bad Religion, pubblicato il 15 maggio 1998. \u00c8 stata la terza pubblicazione con Atlantic Records e il loro secondo album dall'abbandono dalla band del chitarrista Brett Gurewitz. La donna raffigurata sulla copertina dell'album \u00e8 l'attrice Kristen Johnston.\nTracce.\nTutte le tracce sono state scritte da Greg Graffin se non specificato.\nCollegamenti esterni.\nScheda su Amazon"}
{"id": "1084254", "revid": "268377", "url": "https://it.wikipedia.org/wiki?curid=1084254", "title": "Global Autonomous Language Exploitation", "text": "Global Autonomous Language Exploitation (Utilizzazione del linguaggio autonomo globale) o semplicemente GALE \u00e8 il nome in codice di un progetto del DARPA riguardante una tecnologia informatica per la traduzione universale.\n\u00c8 dotato di un sistema di riconoscimento vocale con traduzione simultanea e da un sistema operativo chiamato: Language Exploitation Environment (Ambiente di utilizzo della lingua).\nLe aziende coinvolte nel progetto sono IBM e BBN Technologies."}
{"id": "1084259", "revid": "767487", "url": "https://it.wikipedia.org/wiki?curid=1084259", "title": "Gualtiero Padovano", "text": "Biografia.\nDi Gualtiero Dall'Arzere detto Padovano si sa ben poco. \u00c8 accertato che verso il 1537 la confraternita padovana di San Rocco affida a Gualtiero, a Stefano Dall'Arzere e a Domenico Campagnola la decorazione delle sale interne dell'oratorio di San Rocco costruito a partire dal 1525. \nL'ultima attivit\u00e0 documentata \u00e8 la decorazione ad affresco, assieme a Giovanni Battista Zelotti e Battista del Moro alcune sale della palladiana villa Godi Malinverni a Lugo di Vicenza (VI) e pi\u00f9 precisamente la \"Sala del Putto\", la \"Sala dei Trionfi\", la \"Sala dei Cesari\" e la \"Sala dei Sacrifici\"."}
{"id": "1084260", "revid": "1543377", "url": "https://it.wikipedia.org/wiki?curid=1084260", "title": "Frank (Amy Winehouse)", "text": "Frank \u00e8 l'album di debutto (secondo album per il mercato americano) della cantante e cantautrice inglese Amy Winehouse, pubblicato nel 2003 dalla Island Records. Il disco \u00e8 stato nominato per due BRIT Awards e per il Mercury Music Prize. I singoli estratti sono \"Stronger Than Me\", \"Take the Box\", \"In My Bed / You Sent Me Flying\" e \"Pumps / Help Yourself\", gli ultimi due sono stati pubblicati come doppi singoli. Il disco \u00e8 stato pubblicato il 18 novembre 2007 come secondo disco della cantante per il mercato americano, a causa del notevole successo del secondo album internazionale (primo album americano) \"Back to Black\", uscito nel 2006.\nL'album ha vinto molti disco di platino per aver venduto pi\u00f9 di 2 milioni di copie. Dopo la pubblicazione dell'album successivo, \"Frank\" \u00e8 rientrato nella classifica inglese per un lungo periodo.\nIl disco \u00e8 principalmente una collaborazione tra Winehouse, che era ancora adolescente all'epoca, e il produttore hip-hop Salaam Remi. Una sola canzone \u00e8 stata scritta interamente dalla cantante: \"I Heard Love is Blind\". Le restanti sono un connubio tra gli arrangiamenti di Remi e i testi, melodie e voce della Winehouse. Figurano inoltre due cover jazz: \"(There Is) No Greater Love\" e \"Moody's Mood for Love\".\nIl disco \u00e8 stato ripubblicato il 2 maggio 2008 in una versione deluxe con due dischi, il secondo dei quali contenente rarit\u00e0, remix e live.\nL'album, dopo la scomparsa della cantante, in Italia, \u00e8 rientrato in classifica alla posizione numero 16, per poi balzare in quinta posizione la settimana successiva, e negli Stati Uniti alla posizione numero 33.\nDopo la morte della cantante, l'album ritorna nella classifica italiana e viene premiato con il disco d'oro per le 30\u00a0000 copie vendute."}
{"id": "1084261", "revid": "6923", "url": "https://it.wikipedia.org/wiki?curid=1084261", "title": "Metagenomica", "text": "La metagenomica \u00e8 un approccio basato sull'utilizzo di tecniche genomiche moderne per lo studio di comunit\u00e0 microbiche direttamente nel loro ambiente naturale, evitando cos\u00ec il problema del prelevamento e coltivazione in laboratorio.\nSi basa sul sequenziamento del genoma di microrganismi di uno stesso luogo, la cui analisi effettuata nel proprio habitat naturale viene definita metagenoma, pionieri di questa tecnica sono stati Carl Woese e Norman Pace nel 1981. La maggior parte di questi organismi \u00e8 di difficile coltivazione a causa delle loro particolari esigenze (temperature elevatissime, pressioni pari a quella dei fondali oceanici, concentrazioni saline alte, ecc). Non potendo coltivare queste forme di vita, occorre un prelievo nei siti in cui esse crescono attivamente.\nAd esempio, cercando un particolare microrganismo produttore di petrolio, occorre un carotaggio in un terreno dove sappiamo si trova un giacimento. Si estrae il DNA che \u00e8 presente in tutto il campione e si avvia il sequenziamento. Saranno presenti genomi di svariati organismi (tra cui anche insetti e altre forme di vita), ma non interessa tanto andare a sequenziare un genoma in particolare, bens\u00ec solo identificare quel particolare gene produttore di petrolio. Questa tecnica ovviamente si pu\u00f2 applicare anche per la ricerca di un nuovo antibiotico, di produttori di metano, etc.\nEtimologia.\nIl termine \"metagenomica\" \u00e8 stato usato per la prima volta da Jo Handelsman, Jon Clardy, Robert M. Goodman, Sean F. Brady e altri in una pubblicazione nel 1998. Il termine Metagenoma si riferisce all'idea che una collezione di geni sequenziati dall'ambiente pu\u00f2 essere analizzata nella stessa maniera con cui si studia un singolo genoma. Recentemente Kevin Chen e Lior Pachter (ricercatori dell'universit\u00e0 della California, Berkeley) hanno definito la metagenomica come l'applicazione di moderne tecniche di genomica senza la necessit\u00e0 di isolare e coltivare in laboratorio specie singole\"."}
{"id": "1084263", "revid": "767487", "url": "https://it.wikipedia.org/wiki?curid=1084263", "title": "Campionato mondiale di scherma 1947", "text": "Il Campionato mondiale di scherma del 1947 si \u00e8 svolto a Lisbona, in Portogallo.\nSono stati assegnati 2 titoli femminili e 6 titoli maschili:"}
{"id": "1084266", "revid": "767487", "url": "https://it.wikipedia.org/wiki?curid=1084266", "title": "Campionato mondiale di scherma 1948", "text": "Il Campionato mondiale di scherma del 1948 si \u00e8 svolto a L'Aia, nei Paesi Bassi. Si disput\u00f2 solo la competizione del fioretto femminile a squadre, in quanto unica gara non compresa nel programma olimpico di Londra 1948."}
{"id": "1084268", "revid": "339392", "url": "https://it.wikipedia.org/wiki?curid=1084268", "title": "Teoria del twistor", "text": ""}
{"id": "1084275", "revid": "1501558", "url": "https://it.wikipedia.org/wiki?curid=1084275", "title": "Oh No! More Lemmings!", "text": "Oh No! More Lemmings! \u00e8 un'espansione del videogioco rompicapo \"Lemmings\", creato originariamente per Amiga nel 1991 dalla software house DMA Design e pubblicato dalla Psygnosis. Nel 1991-1994 l'espansione usc\u00ec per Amiga, Acorn Archimedes, Atari ST, Mac OS, MS-DOS e SAM Coup\u00e9. Versioni pi\u00f9 tarde per Windows 95, PlayStation e Game Boy Color uscirono solo come raccolta \"Lemmings &amp; Oh No! More Lemmings\", comprensiva anche del gioco originale. Il videogioco non \u00e8 da considerarsi un vero seguito (lo \u00e8 invece \"\"). Il videogioco richiede il disco di installazione del gioco originale, e il manuale include un metodo di protezione contro la copia pirata.\nL'espansione aggiunge 100 livelli per singolo giocatore e sei nuove tracce audio (la versione Amiga aggiunge anche 10 livelli per due giocatori). I nuovi livelli sono raccolti in cinque categorie separate (Tame, Crazy, Wild, Wicked, e Havoc), ognuna divisa in venti livelli. A differenza del gioco originale non vi sono livelli legati ai precedenti videogiochi Psygnosis. In un livello chiamato \"SUPERLEMMING\" il tempo \u00e8 molto accelerato. Inoltre a differenza dell'originale \"Lemmings\" i livelli sono unici, e non ci sono livelli doppioni nelle varie categorie."}
{"id": "1084277", "revid": "1318658", "url": "https://it.wikipedia.org/wiki?curid=1084277", "title": "Minieolico", "text": "Con il termine mini eolico (o piccolo eolico), ci si riferisce alla produzione di energia elettrica da fonte eolica realizzata con l'utilizzo di aerogeneratori di altezza inferiore a 30 metri. Questi possono essere al servizio di un'utenza isolata non collegata alla rete elettrica o connessi sia per un'auto-produzione in scambio che per la fornitura di energia elettrica alla rete (con contributo alla cosiddetta generazione distribuita). La differenza con il grande eolico risiede oltre che nella dimensione delle macchine nella possibilit\u00e0 di operare economicamente con regimi di vento inferiori a quelli richiesti dalle enormi macchine industriali con una potenza elettrica generata per macchina tipicamente inferiore. Per microeolico si intendono invece impianti portatili, capaci di fornire meno di 1\u00a0kW a strutture come camper, cucine da campo, ospedali da campo; server e router wireless per computer portatile in spiagge o campeggi, barche a vela, yacht, ecc. ovvero una quantit\u00e0 di potenza sufficiente a fornire corrente per qualche lampada fluorescente, frigoriferi ecologici, computer laptop, ventilatori, ma non ad alimentare resistenze elettriche di forni, asciugacapelli, scaldabagno o lavatrici.\nInstallazione del mini eolico e micro eolico.\nGli aerogeneratori dovrebbero essere montati su una torre o pilone dell'altezza appropriata, per renderle pi\u00f9 elevate rispetto a qualsiasi ostacolo che possa rallentare il vento o generare turbolenza. Una buona regola approssimativa \u00e8 quella che le turbine debbano essere almeno 10 metri pi\u00f9 in alto rispetto a qualsiasi albero o fabbricato nel raggio di 150 metri.\nNel caso del micro eolico piccoli aerogeneratori possono essere installati sui tetti, ma questo comporta ulteriori problemi come resistenza del tetto, il rumore, le vibrazioni e la turbolenza causata dai bordi e dall'apice del tetto. Gli aerogeneratori micro-eolici hanno problemi con la turbolenza e raramente generano quantit\u00e0 significative di corrente, specialmente se situati in villaggi e citt\u00e0.\nAffiancamento ad altre fonti rinnovabili.\nIl ministro dell'energia spagnolo ha dichiarato nel 2007, che la rete nazionale eolica di produzione industriale, con una potenza massima nominale installata di 11\u00a0Gigawatt, pu\u00f2 in un giorno ventoso produrre una media di 8\u00a0GW, ma in un altro giorno non ventoso, forse estivo, di calma piatta, pu\u00f2 non arrivare ai 0,400\u00a0GW.\nDal momento dunque che il vento ha caratteristica di grande incostanza, gli impianti elettrici con componenti di generazione eolica, possono essere affiancati alla rete elettrica nazionale come fonti o clienti dell'energia, oppure nel caso si desideri la totale autonomia, possono essere affiancati al fotovoltaico, a generatori diesel, o al piccolo idroelettrico.\nIbrido Diesel-Vento.\nPer comunit\u00e0 che si trovano in luoghi remoti e ventosi (oppure isolati come comunit\u00e0 montane, vallate o isole), la connessione alla rete elettrica nazionale pu\u00f2 essere difficile, troppo costosa o impossibile. Storicamente dei motori diesel collegati a generatori elettrici, disposti a batteria, sono stati l'unica fonte di energia elettrica, dal momento che forniscono un alto grado di affidabilit\u00e0. Dal momento che molte di queste localit\u00e0 sono davvero molto remote o isolate \u00e8 improbabile che un giorno esse vengano connesse alla rete nel futuro. Gli alti costi dei carburanti derivati dal petrolio, rendono estremamente oneroso l'approvvigionamento energetico di queste comunit\u00e0. La disponibilit\u00e0 dei sistemi ibridi vento-diesel pu\u00f2 abbassare notevolmente questi costi e diminuire la dipendenza dalle forniture esterne.\nStoria degli impianti diesel-eolici.\nI sistemi di generazione che combinano i generatori a vento con quelli diesel (in inglese \"Wind-Diesel\") da almeno trent'anni vengono sviluppati e testati, in un buon numero di localit\u00e0. \u00c8 stato sviluppato un crescente numero di siti, economicamente competitivi. La chiave per il loro successo economico \u00e8 quella di minimizzare il costo del supporto tecnico nelle comunit\u00e0 remote, in modo da permettere lo sviluppo e l'estensione di questa tecnologia.\nTecnologia degli impianti diesel-eolici.\nIl successo dell'integrazione dell'energia eolica con le batterie di generatori diesel si affida a complessi sistemi controllo elettronico per assicurare la corretta quantit\u00e0 di produzione di energia tramite cogenerazione diesel in base alla variabilit\u00e0 della disponibilit\u00e0 di energia eolica ed ai picchi di consumo elettrico della comunit\u00e0.\nLa misura comune delle prestazioni di un sistema diesel-eolico \u00e8 la cosiddetta \"Wind Penetration\" che calcola il rapporto tra l'elettricit\u00e0 prodotta dal vento e la potenza totale prodotta, ad es. 60% di penetrazione da vento comporta che il 60% dell'energia elettrica prodotta dal sistema proviene dal vento. I numeri della \"Wind Penetration\" possono riferirsi al picco oppure essere la percentuale prodotta a lungo termine. Siti come Mawson, Coral Bay e Bremer Bay hanno picchi di penetrazione da vento (peak wind penetrations) di circa il 90%.\nLe soluzioni tecniche all'assoluta incostanza della forza del vento, includono il controllo della produzione di energia a monte, variando la velocit\u00e0 di rotazione delle turbine con l'utilizzo di pale a geometria ed assi a resistenza variabile (ad.es. Enercon, Denham); a valle col controllo del consumo (ad.es. Mawson); oppure con l'immagazzinamento dell'energia in un volano (ad.es. Powercorp, Coral Bay); oppure con accumulatori o con un sistema piccolo idroelettrico con due bacini a quote diverse, uniti con una condotta forzata, che permette di spingere (con pompe elettriche) l'acqua dal bacino sottostante a quello sovrastante, recuperando successivamente il 90% dell'energia potenziale cos\u00ec creata, tramite il deflusso nella stessa condotta.\nAttualmente alcuni impianti vengono convertiti in sistemi di idrogeno da eolico, da inserire in un'economia dell'idrogeno, ad esempio il Ramea che si prevede di completare nel 2008.\nComunit\u00e0 isolate nel mondo, che utilizzano sistemi vento-diesel.\nComunit\u00e0 isolate che utilizzano sistemi ibridi commerciali Wind-Diesel, che hanno una quota significativa della produzione prodotta dal vento.\nTurbine eoliche per uso domestico nel Regno Unito.\nI generatori eolici domestici sono in commercio nel Regno Unito da una ventina di anni, e a partire dagli anni novanta \u00e8 in crescita la loro popolarit\u00e0 e la consapevolezza delle loro potenzialit\u00e0 presso il grande pubblico.\nLe dichiarazioni attorno alla loro efficienza e produttivit\u00e0 sono oggetto di forte dibattito a causa della discrepanza tra le previsioni di produzione dei fabbricanti e i risultati ottenuti in molti casi di studio. Il principale problema \u00e8 che i generatori eolici devono essere disposti lungo le coste marine, oppure in passi di montagna, o in luoghi che sono stati certificati come \"ventosi\", dopo averne studiato la meteorologia per molti anni.\nInvece i produttori tacciono su questo, e normalmente gli aerogeneratori comprati dal pubblico sono installati in aree dove le velocit\u00e0 del vento sono troppo basse per ottenere un livello di produzione sufficiente a ripagare l'investimento, o addirittura il vento \u00e8 cos\u00ec basso ed incostante da rendere del tutto inutilizzabile la turbina. La generazione di energia eolica richiede velocit\u00e0 del venti che sono superiori a quelle che si trovano nella stragrande maggioranza delle aree abitate, che spesso sono state costruite in luoghi riparati dai venti.\nRegole e permessi per la messa in opera.\nIn Inghilterra la concessione dei permessi d'installazione \u00e8 stata data soltanto a circa il 50% dei richiedenti, mentre in Scozia circa il 90% sono approvati.\nLa legislazione \u00e8 cambiata nel 2007, e le turbine a vento sono entrate nella stessa categoria di permessi delle parabole satellitari.\nMicroeolico in Italia.\nIl D.Lgs. n. 387 del 2003 introduce la possibilit\u00e0 di rivendere ai distributori e produttori di energia, la potenza elettrica sviluppata in eccesso.\nChi installa un impianto eolico pu\u00f2 scegliere fra tre modalit\u00e0:\nNel primo caso user\u00e0 delle batterie per accumulare l'energia prodotta in eccesso e riutilizzarla in un secondo momento nella rete di casa.\nNel secondo caso, potr\u00e0 rivendere l'energia a un operatore a sua scelta, Enel o altri, il quale su richiesta del cliente non potr\u00e0 rifiutare l'allacciamento alla rete dell'impianto e di acquistare la potenza elettrica eccedente ai prezzi imposti per legge.\n, mentre quella massima dei contatori per le utenze domestiche \u00e8 di 3\u00a0kW. In pratica, con una pala da 1\u00a0kW, dal costo tra i 1000 e i 2000 euro, fino al 30% dei consumi energetici e della bolletta potrebbe essere risparmiato.\nAl crescere della potenza installata si hanno delle economie di scala, e risparmi per euro/chilowattora; tuttavia, al crescere della potenza aumenta anche il peso e l'ingombro dell'impianto, e la velocit\u00e0 minima del vento per produrre energia, rischiando un minore numero di ore annue di funzionamento.\nIn Puglia, Toscana e altre regioni, per l'installazione di questi mini-impianti \u00e8 sufficiente una denuncia di inizio attivit\u00e0 (DIA), senza ulteriori permessi."}
{"id": "1084278", "revid": "37401", "url": "https://it.wikipedia.org/wiki?curid=1084278", "title": "Dilmun", "text": "Dilmun (talvolta Telmun) - spesso citato nelle iscrizioni sumeriche e in diversi ambiti letterari mesopotamici - \u00e8 una citt\u00e0 del Bahrain, da cui prende il nome anche un'antica cultura locale.\nLa zona era conosciuta come il leggendario \"Giardino dell'Eden\" per la quantit\u00e0 di acqua sorgiva che allora sgorgava. Durante l'et\u00e0 del Bronzo la zona costituiva uno degli snodi chiave delle rotte commerciali fra la Mesopotamia e la Valle dell'Indo. Si conosce qui un importante luogo di culto del dio mesopotamico Enki, signore delle acque sotterranee."}
{"id": "1084280", "revid": "281130", "url": "https://it.wikipedia.org/wiki?curid=1084280", "title": "Distretti della Romania", "text": "I distretti della Romania (in romeno: \"jude\u021be\") sono la suddivisione amministrativa di primo livello del Paese e sono contemplati dalla Costituzione. Ammontano a 41 e ad essi \u00e8 equiordinato il municipio di Bucarest, che costituisce un distretto a s\u00e9 stante. I distretti sono territorialmente raggruppati in regioni di sviluppo economico.\nCaratteristiche.\nI distretti sono guidati da un consiglio eletto democraticamente, al cui capo vi \u00e8 un presidente, mentre il governo centrale vi \u00e8 rappresentato da un prefetto.\nOgni distretto ricomprende pi\u00f9 comuni, i quali possono altres\u00ec presentare il titolo di municipio o di citt\u00e0. Oltre queste suddivisioni amministrative, esistono i \"villaggi\" (\"Sate\"), che sono una suddivisione dei comuni, ma che non hanno valenza amministrativa.\nStoria.\nLa prima organizzazione in \"jude\u021be\" avvenne nel XV secolo e ogni \"jude\u021b\" era governata da un \"jude\", una persona che aveva funzioni amministrative e giudiziarie. La divisione amministrativa moderna in \"jude\u021be\" fu attuata durante il XIX secolo, utilizzando come esempio il sistema dei dipartimenti francesi: per ogni \"jude\u021b\" esisteva un prefetto, rappresentante del governo della nazione e capo dell'amministrazione locale. Fino al 1948 ogni \"jude\u021b\" era suddiviso in diversi \"pl\u0103\u0219i\" (singolare \"plas\u0103\"), corrispondenti agli \"arrondissement\" francesi, ognuno amministrato da un pretore, nominato dal prefetto.\nNel 1938 re Carlo II modific\u00f2 la Costituzione e anche la legge amministrativa del territorio della Romania. Ne risultarono dieci \"\u021binut\" (plurale: \"\u021binuturi\", traduzione approssimata: \"regione\") governata da \"Reziden\u021bi Regali\" nominati direttamente dal re. A causa della seconda guerra mondiale, del patto Molotov-Ribbentrop e della perdita dei territori, questo sistema amministrativo non dur\u00f2 molto, e furono pertanto reintrodotte le \"jude\u021be\" fino all'ascesa del comunismo nel 1948.\nIl partito comunista cambi\u00f2 la suddivisione amministrativa seguendo il modello sovietico (in raion), ma torn\u00f2 al sistema attuale nel 1968. Nel 1981 le ex contee di Ilfov e Ialomi\u021ba furono riorganizzate nelle attuali contee di Giurgiu, C\u0103l\u0103ra\u0219i, Ialomi\u021ba e Ilfov. Fino al 1995 Ilfov non fu un vero e proprio distretto, ma piuttosto una dipendenza di Bucarest (\"Sectorul Agricol Ilfov\").\nProvince storiche.\nUnite o cambiate di nome.\nIn origine (1927-1938) c'erano 71 \"jude\u021be\"\nNella Transnistria occupata durante la seconda guerra mondiale.\nOggigiorno, sono divisi tra la Repubblica di Moldavia (in Transnistria) e in Ucraina."}
{"id": "1084281", "revid": "30610", "url": "https://it.wikipedia.org/wiki?curid=1084281", "title": "Hryvnia ucraina", "text": ""}
{"id": "1084283", "revid": "149485", "url": "https://it.wikipedia.org/wiki?curid=1084283", "title": "Campionato mondiale di scherma 1949", "text": "Il Campionato mondiale di scherma del 1949 si \u00e8 svolto al Cairo, in Egitto. Per la prima volta la massima rassegna iridata di scherma si \u00e8 disputata fuori dall'Europa.\nSono stati assegnati 1 titolo femminile e 6 titoli maschili:"}
{"id": "1084284", "revid": "28592", "url": "https://it.wikipedia.org/wiki?curid=1084284", "title": "Ivan III", "text": ""}
{"id": "1084288", "revid": "1305772", "url": "https://it.wikipedia.org/wiki?curid=1084288", "title": "Comodo Internet Security", "text": "Comodo Internet Security \u00e8 una suite di sicurezza disponibile sia in versione gratuita che per uso commerciale sviluppato dal gruppo Comodo.\nNascendo come firewall personale gratuito (previa una registrazione gratuita che forniva un codice di sblocco), Comodo Firewall si presentava con un'interfaccia non immediata per novizi ed una logica piuttosto diversa dai classici firewall, tra cui si ricorda:\nLa versione 3 vede un restyling decisivo rispetto alle precedenti, oltre ad una sostanziale revisione per quanto riguarda la disposizione delle funzioni e l'introduzione di un modulo HIPS pi\u00f9 potente, ma decisamente invasivo. Altre caratteristiche nuove sono la possibilit\u00e0 di definire regole predefinite per le applicazioni, set di porte, ed \u00e8 stata reintrodotta la caratteristica (rimossa per motivi ignoti da una delle ultime versioni 2.x.xx.xxx) di poter terminare le singole connessioni per ogni applicazione. Le prime edizioni della versione 3 includevano uno scanner basilare basato sull'engine e sulle definizioni di Comodo Antivirus (Defense+&gt;Common Tasks&gt;Scan My System).\nDal 23 ottobre 2008 quest'ultima funzione \u00e8 stata rimossa perch\u00e9 la ditta ha iniziato lo sviluppo di un unico pacchetto chiamato Comodo Internet Security (spesso abbreviata con CIS) che presenta al suo interno il firewall affiancato a Comodo Anti-Viruspyware (CAVS), che integra la tecnologia \"A-VSMART\" contro gli attacchi malware. Al momento dell'installazione \u00e8 possibile installare antivirus, firewall, o entrambi. \u00c8 disponibile anche una versione a pagamento denominata Comodo Internet Security Pro con alcune funzioni aggiuntive.\nNel dicembre 2008 Comodo Internet Security, nei test firewall, risultava al primo posto insieme a Outpost Firewall Pro 2009 e OnlineArmor Free.\nDal 13 maggio 2009 \u00e8 disponibile anche in lingua italiana. L'azienda ha creato un forum di discussione in cui la community degli utenti delle varie versioni linguistiche discutono le modifiche e i miglioramenti da apportare alla traduzione della GUI del programma.\nDal 3 marzo 2010 \u00e8 disponibile la versione 4, con una nuova veste grafica e con la Sandbox integrata nel Defense+.\nDall'11 novembre 2010 \u00e8 disponibile la versione 5, con una veste grafica nuovamente migliorata (per la prima volta ci sono dei temi fra cui scegliere), un motore antivirus, antispyware e antirootkit potenziati anche grazie alla tecnologia cloud (con la quale il software, in presenza di connessione attiva, comunica con i server dell'azienda per intercettare nuove minacce). Una novit\u00e0 per il firewall riguarda il pieno supporto al protocollo IPv6. La versione 5 inoltre \u00e8 stata premiata dal gruppo di ricercatori Matousec come la migliore suite antivirus esistente, con il 100 per cento delle minacce sventate. L'interfaccia \u00e8 cambiata ulteriormente dalla versione 5.8, nell'installazione della quale \u00e8 stato integrato anche Comodo Dragon, una versione di Chromium sviluppata dal gruppo Comodo."}
{"id": "1084294", "revid": "149485", "url": "https://it.wikipedia.org/wiki?curid=1084294", "title": "Campionato mondiale di scherma 1950", "text": "Il Campionato mondiale di scherma del 1950 si \u00e8 svolto a Monte Carlo, nel Principato di Monaco. La competizione a squadre di fioretto femminile entra stabilmente nel programma iridato.\nSono stati assegnati 2 titoli femminili e 6 titoli maschili:"}
{"id": "1084302", "revid": "1305772", "url": "https://it.wikipedia.org/wiki?curid=1084302", "title": "Xmas Lemmings", "text": "Xmas Lemmings sono una serie di espansioni del videogioco \"Lemmings\" pubblicato durante il periodo natalizio del 1991, 1992, 1993 e 1994. I videogiochi sono stati chiamati anche Christmas Lemmings o Holiday Lemmings, sono stati sviluppati dalla DMA Design e pubblicati dalla Psygnosis. Pur essendo considerato un'espansione del gioco originale queste versioni non richiedono il gioco originale per essere utilizzate.\nIl gameplay del videogioco \u00e8 immutato, bisogna salvare un certo numero di lemming utilizzando i lemming stessi e assegnando a questi delle capacit\u00e0, come la capacit\u00e0 di costruire scale, scavare tunnel o fermare altri lemmings. \nLa principale differenza rispetto al gioco originale e l'ambientazione prettamente natalizia con la presenza di neve, renne, e i classici simboli delle festivit\u00e0 natalizie.\nI videogiochi.\nVerso la fine del 1995 venne pubblicata una versione di \"3D Lemmings\" chiamata \"3D Lemmings Winterland\" che includeva un'espansione con quattro livelli a tema invernale. Sebbene non fossero a tema prettamente natalizio e seguissero il gameplay di \"3D Lemmings\" possono essere considerati l'ultimo capitolo della serie \"Xmas Lemmings\"."}
{"id": "1084313", "revid": "767487", "url": "https://it.wikipedia.org/wiki?curid=1084313", "title": "Sadiatte", "text": "Figlio del re Ardis II, sal\u00ec al trono alla morte del padre. Intorno al 627 a.C., come gi\u00e0 aveva fatto il suo predecessore, attacc\u00f2 Mileto; cominci\u00f2 cos\u00ec una guerra destinata a durare undici anni, che sarebbe stata portata a termine dal figlio Aliatte II, suo successore. Come per la maggior parte dei re lidi, le informazioni sulla sua vita provengono dalle \"Storie\" erodotee."}
{"id": "1084315", "revid": "599013", "url": "https://it.wikipedia.org/wiki?curid=1084315", "title": "Harry Everts", "text": "Carriera.\nInizi\u00f2 a correre nelle competizioni nazionali di motocross nel 1967 in sella ad una Maico 250\u00a0cm\u00b3, esordendo nel campionato mondiale nel 1973; dopo un secondo posto nel 1974, divenne per la prima volta Campione del mondo nel 1975, a bordo di una Puch da 250 cm\u00b3.\nPass\u00f2 in seguito a gareggiare nella categoria appena istituita della 125\u00a0cm\u00b3 e, dopo aver gareggiato per due anni per la casa motociclistica spagnola Bultaco, negli anni 1979, 1980 e 1981 ottenne tre titoli iridati consecutivi a bordo di una Suzuki, dopo una lotta in particolare con Michele Rinaldi. I suoi successi assumono un significato ed una valenza ancor pi\u00f9 particolari se si tiene presente che da piccolo aveva sofferto di una forma di poliomielite.\nAi titoli ottenuti nelle competizioni singole vanno poi aggiunti quelli ottenuti con la squadra nazionale belga nel Motocross delle Nazioni; nel 1976 unitamente a Roger De Coster e Gaston Rahier e nel 1979 nuovamente con De Coster e Andr\u00e9 Malherbe.\nHa inoltre passato la sua passione per questa disciplina del motociclismo al figlio Stefan divenuto in seguito il recordman assoluto per titoli mondiali vinti, dieci.\nDopo il ritiro dall'agonismo attivo ha aperto una scuola di pilotaggio a Benicasim in Spagna."}
{"id": "1084321", "revid": "345405", "url": "https://it.wikipedia.org/wiki?curid=1084321", "title": "Gheorghe Doja", "text": "Gheorghe Doja \u00e8 il nome in romeno di Gy\u00f6rgy D\u00f3zsa(in ungherese), capo della cosiddetta Rivolta dei villici del 1514.\nCon il suo nome sono oggi chiamate alcune localit\u00e0 della Romania:"}
{"id": "1084322", "revid": "767487", "url": "https://it.wikipedia.org/wiki?curid=1084322", "title": "Campionato mondiale di scherma 1951", "text": "Il Campionato mondiale di scherma del 1951 si \u00e8 svolto a Stoccolma, in Svezia.\nSono stati assegnati 2 titoli femminili e 6 titoli maschili:"}
{"id": "1084323", "revid": "1482985", "url": "https://it.wikipedia.org/wiki?curid=1084323", "title": "Chiquita Brands International", "text": "Chiquita Brands International S\u00e0rl (in precedenza Boston Fruit Company e United Fruit Company) \u00e8 un'impresa svizzera con sede a Etoy, nel Canton Vaud, in Svizzera e Fort Lauderdale, negli Stati Uniti. Si occupa di produzione e commercializzazione di banane e altri prodotti alimentari con i marchi \"Chiquita\" e \"Fresh Express\".\nStoria.\nLa storia della Chiquita Brands International ha inizio nel 1870 quando il capitano navale Lorenzo Dow Baker acquist\u00f2 centosessanta caschi di banane in Giamaica rivendendoli a Jersey City undici giorni dopo. Nel 1873 lo sviluppatore della ferrovia centro-americana Minor C. Keith incominci\u00f2 a sperimentare la produzione di banane in Costa Rica. Pi\u00f9 tardi, piant\u00f2 banani lungo una ferrovia della Costa Rica per fornire entrate alla ferrovia.\nNel 1900, un anno dopo, la United Fruit Company pubblic\u00f2 il suo primo rapporto annuale agli azionisti e fu quotata per la prima volta alla Borsa di New York nel 1903. Nel 1930, la flotta della compagnia (la famosa Grande Flotta Bianca) crebbe fino a novantacinque navi.\nPoco ortodossi furono anche i metodi di sfruttamento del lavoro applicati agli operai che lavoravano nelle piantagioni, i quali pi\u00f9 volte si rivoltarono contro la United per tentare di ottenere salari pi\u00f9 alti e condizioni di vita migliori. La societ\u00e0, dal canto suo, non si pieg\u00f2 mai, come dimostrato dall'episodio avvenuto in Colombia nella citt\u00e0 di Cienaga Magdalena il 6 dicembre 1928. Questo episodio \u00e8 noto alla storia della Colombia come il Masacre de las Bananeras (massacro delle bananiere). Gabriel Garc\u00eda M\u00e1rquez descrive nel suo romanzo \"Cent'anni di solitudine\" migliaia di lavoratori morti. Tuttavia, questo numero non \u00e8 mai stato confermato e lo stesso Garc\u00eda M\u00e1rquez ha affermato di averlo esagerato.\nNel 1929 la United Fruit Company, alla morte di Keith, venne acquisita da Samuel Zemurray, direttore della Cuyamel Fruit Company. Dopo la seconda guerra mondiale, la societ\u00e0 divenne uno strumento impiegato dalla CIA per tenere sotto controllo i governi sudamericani e impedire il diffondersi del comunismo. Di rilievo furono il ruolo della societ\u00e0 nel colpo di Stato in Guatemala del 1954 e l'appoggio finanziario e materiale (fornendo loro aerei aziendali da usare per svolgere l'attacco) ai controrivoluzionari cubani coinvolti nell'Invasione della baia dei Porci del 1961.\nNel 1973 la compagnia introdusse le prime navi container refrigerate per il trasporto di banane tra l'America Latina e il Texas. La societ\u00e0 cambi\u00f2 ufficialmente il proprio nome in Chiquita Brands International nel 1990 per approfittare del riconoscimento del marchio a livello mondiale.\nNel 2014 \u00e8 stato annunciato che la Chiquita aveva avviato le procedure per un processo di fusione complesso e costoso con la Fyffes: la societ\u00e0 originata sarebbe stata la pi\u00f9 grande azienda agroalimentare del mondo, superando la Dole Food Company. Tuttavia, a causa di una situazione complessa, tale fusione non ha funzionato. La Chiquita, invece, \u00e8 stata acquistata per 682 milioni di dollari dalla Cutrale, una societ\u00e0 brasiliana di succhi di frutta, e dal fondo di investimento del Gruppo Safra.\nLogo.\nNel 1944 viene introdotto per la prima volta il nome Chiquita. Nel 1947 viene registrato come marchio d'impresa negli Stati Uniti. Nasce Miss Chiquita, la banana animata, frutto della matita di Dik Browne. \u00c8 del 1963 l'idea di \"marchiare\" con una piccola etichetta ogni singola banana e nel 1967 approdano in Europa le prime banane con il bollino. Nel 1986 avviene, per opera di Oscar Grillo, il cambiamento definitivo del personaggio raffigurato sul logo e la banana animata si trasforma in donna.\nControversie.\nFinanziamento della guerriglia colombiana.\nNegli anni '90 e all'inizio del 2000, la Chiquita e altre societ\u00e0 internazionali hanno dovuto far fronte a una situazione politica instabile in Colombia. A quel tempo, era pratica comune per i gruppi paramilitari puntare alle imprese da estorcere e terrorizzare il popolo colombiano attraverso rapimenti e omicidi. Poich\u00e9 la situazione della sicurezza nelle campagne ha continuato a deteriorarsi negli anni '90 e nel XXI secolo, \u00e8 diventato sempre pi\u00f9 difficile proteggere i dipendenti e l'azienda ha deciso di effettuare pagamenti di protezione per salvaguardare la propria forza lavoro.\nNel 2001, il Dipartimento di Giustizia degli Stati Uniti ha creato una legge che proibiva i pagamenti delle societ\u00e0 statunitensi a organizzazioni terroristiche straniere. Date tali circostanze, i pagamenti della Chiquita ora violavano una legge statunitense e creavano un dilemma morale e legale su vasta scala. La compagnia poteva smettere di effettuare i pagamenti, rispettando la legge, ma mettendo a repentaglio la vita dei propri dipendenti, o continuare a mettere al primo posto la sicurezza dei dipendenti e delle loro famiglie, ma infrangere la legge.\nLa Chiquita ha deciso di collaborare con il Dipartimento di Giustizia degli Stati Uniti e ha divulgato volontariamente i fatti e la situazione nel 2003.\nNel 2007, la Chiquita \u00e8 stata accusata di aver pagato un milione e 700.000 dollari ai guerriglieri dell'Autodifesa Unita della Colombia, un'organizzazione paramilitare di estrema destra fondata da Salvatore Mancuso G\u00f3mez. L'azienda conferma il pagamento, fatto per salvaguardare i lavoratori dell'azienda che altrimenti rischiano rapine e furti.\nIl colpo di Stato in Guatemala.\nNel 1953 l'azienda prendeva il nome di \"United Fruit Company\", e i principali azionisti erano i fratelli John Foster Dulles, Segretario di Stato degli Stati Uniti e Allen Dulles, direttore della CIA, che possedevano vaste piantagioni di banane in Guatemala, nel Centro America. Per decenni la United Fruit aveva controllato il paese mediante dittatori corrotti, era riconosciuta come la \"Repubblica delle banane\". Ma nel 1951 fu eletto presidente un giovane ufficiale, il colonnello Jacobo Arbenz Guzm\u00e1n, il quale promise di liberare il paese dal controllo della United Fruit, mettendosi contro il segretario di stato americano e il capo della CIA. Quello stesso anno annunci\u00f2 che il governo avrebbe confiscato molte delle terre della compagnia. Si tratt\u00f2 di una mossa molto popolare, ma un disastro per la United Fruit Company, Dulles assunse il consulente di relazioni pubbliche Edward Bernays per liberarsi di Arbenz. Egli comprese che il da farsi era di cambiare l'immagine di un governo eletto in modo democratico dal popolo che stava facendo delle buone cose per il paese, nell'immagine di un paese troppo vicino alle coste americane e che rappresentava una minaccia per la democrazia americana.\nEssendo il periodo della Guerra fredda, con gli americani sensibili al \"pericolo rosso\", e a ci\u00f2 che i comunisti potevano fare, Bernays trasform\u00f2 queste dichiarazioni in una questione di minaccia comunista vicino alle proprie coste. Fece uscire l'attivit\u00e0 commerciale della United Fruit dal quadro, e rese il tutto una questione di minaccia ai valori della democrazia americana. In realt\u00e0 Arbenz era un socialista democratico senza alcun legame con Mosca, ma Bernays macchin\u00f2 per renderlo una minaccia comunista. Organizz\u00f2 un viaggio in Guatemala per influenti giornalisti americani. Pochi di questi sapevano qualcosa del Guatemala e della sua politica. Bernays li fece divertire e poi li fece incontrare con alcuni selezionati politici del luogo, i quali riferirono che Arbenz era un comunista controllato da Mosca. Durante la visita ci furono anche violente dimostrazioni anti-americane nella capitale. Molti di coloro che lavoravano per la United Fruit erano convinti che la cosa era stata organizzata da Bernays stesso. Quest'ultimo negli Stati Uniti cre\u00f2 anche una finta agenzia di stampa indipendente, la \"Middle America Information Bureau\", la quale bombard\u00f2 il pubblico americano con la notizia che Mosca intendeva usare il Guatemala come testa di ponte per attaccare gli Stati Uniti. Tutto ci\u00f2 sort\u00ec l'effetto desiderato:\nBernays port\u00f2 la minaccia agli Stati Uniti dietro l'angolo, il Guatemala. Per la prima volta gli americani videro il comunismo a 3.000 chilometri da New Orleans. Bernays riusc\u00ec a far credere agli americani che ci fosse un avamposto sovietico dietro casa loro.\nMa Bernays non stava solo cercando di bloccare il regime di Arbenz. Questo era solo parte di un complotto segreto: il presidente Eisenhower era d'accordo sul fatto che il regime di Arbenz dovesse capitolare, ma non apertamente. Allen Welsh Dulles incaric\u00f2 la CIA di organizzare un colpo di Stato. In collaborazione con la United Fruit, la CIA addestr\u00f2 e arm\u00f2 un esercito di ribelli e trov\u00f2 un nuovo leader, il colonnello Carlos Castillo Armas. L'agente della CIA incaricato di ci\u00f2 era Howard Hunt, in seguito coinvolto nel tentativo fallito di invasione dell'isola di Cuba, nell'assassinio di Kennedy e nello Scandalo Watergate.\nMentre i piloti della CIA, deviata dai suoi compiti istituzionali, scaricavano bombe su Citt\u00e0 del Guatemala, Edward Bernays portava avanti la sua campagna sulla stampa americana. Stava preparando la popolazione americana a vedere questi fatti come la liberazione del Guatemala da parte di liberi combattenti per la democrazia. Egli sapeva bene che il colpo di Stato sarebbe avvenuto quando le condizioni nel pubblico e nella stampa l'avessero permesso, ed egli cre\u00f2 tali condizioni. In definitiva egli falsificava la realt\u00e0, dandole una forma antidemocratica confondendo le idee all'opinione pubblica. Il 27 giugno del 1954 il colonnello Arbenz lasci\u00f2 il paese e Armas arriv\u00f2 come nuovo leader. Entro pochi mesi il vicepresidente Richard Nixon visit\u00f2 il Guatemala. In una messinscena allestita dal dipartimento PR della United Fruit, gli furono mostrati mucchi di libri e opuscoli marxisti, prodotti dalla CIA e trovati, fu detto, nel palazzo presidenziale.\nSensibilit\u00e0 ecologica.\nNel 1992, la Chiquita \u00e8 diventata la prima grande compagnia di banane ad accettare di collaborare con la Rainforest Alliance. Nel 1994 sono state certificate le prime due aziende agricole Chiquita. Nel 2000, la Chiquita ha adottato un nuovo codice di condotta che includeva lo standard di lavoro SA8000 della Social Accountability International. Sempre nel 2000, la Chiquita ha ottenuto la certificazione Rainforest Alliance per pratiche ecologiche sul 100% delle sue aziende. Nel 2001, la Walmart ha nominato Chiquita \"Fornitore ambientale dell'anno\"."}
{"id": "1084326", "revid": "287204", "url": "https://it.wikipedia.org/wiki?curid=1084326", "title": "Trasporti in Belize", "text": "Questa voce raccoglie le principali tipologie di Trasporti in Belize.\nTrasporti su rotaia.\nRete ferroviaria.\n\u00c8 inesistente.\nReti metropolitane.\nNel Belize non esistono sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 2.872\u00a0km (dati 1998)\nReti filoviarie.\nAttualmente in Belize non esistono filobus. \nAutolinee.\nNella capitale del Belize, Belmopan ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus. Per orari vedi thebusschedule.com.\nIdrovie.\nIl nazione dispone di 825\u00a0km di acque navigabili stagionalmente, soprattutto da parte di piccole imbarcazioni.\nTrasporti aerei.\nAeroporti.\nIn totale: 43 (dati 2005)\na) con piste di rullaggio pavimentate: 5\nb) con piste di rullaggio non pavimentate: 38"}
{"id": "1084327", "revid": "1718925", "url": "https://it.wikipedia.org/wiki?curid=1084327", "title": "Boccascena", "text": "Il boccascena \u00e8, nel teatro, l'elemento scenico che definisce, in altezza e larghezza, l'apertura della scena dalla platea.\nIncornicia la scena subito dietro il sipario. \nIl Boccascena viene definito dallo scenografo, che stabilisce l'inquadratura della scena in base alla drammaturgia e in base alla larghezza dell'arcoscenico. Se per esempio ha progettato una scena che ha una apertura di 8 metri, al teatro Argentina di Roma che ha un Arcoscenico di 11,40m egli dovr\u00e0 inserire appunto un boccascena costituito da due teloni o quinte laterali e un soffitto che riduca lo spazio visivo a 8 metri di base per un'altezza di 4 o pi\u00f9 metri.\nPrima del sipario, nella parte alta dell'Arco Scenico troviamo l\"'arlecchino mobile\" che \u00e8 di stoffa drappeggiata; \u00e8 allacciato ad uno stangone legato in graticcia. In genere copre i fari, le \"americane\" e le \"bilance\". \u00c8 mobile per potersi adattare a qualsiasi misura in altezza.\nDavanti ancora, attaccato sull'arco scenico - generalmente, c'\u00e8 un altro drappeggio chiamato \"arlecchino fisso\". spesso nei teatri storici c'\u00e8 lo stemma della citt\u00e0 o del Teatro stesso. \nIl Boccascena, delimita lo spazio visivo della scena, \u00e8 una riquadratura. \u00e8 composta lateralmente, destra-sinistra, da due quinte, due Telettoni o due telai (quinte armate) o due torrette metalliche con ruote, facilmente spostabili, foderate di stoffa, con bracci per sorreggere i riflettori. In alto da un soffitto o cielo realizzato come le quinte che alza o abbassa la visione in altezza. \nIl boccascena \u00e8 un elemento scenico che posto dietro al sipario (dove questo \u00e8 previsto), e, in tutti i teatri a norma antincendio, dal \"tagliafuoco\", sipario metallico che (introdotto per motivi di sicurezza) a volte viene utilizzato come elemento scenico. \nLa parte di palcoscenico che si spinge in avanti il boccascena, verso la platea, viene denominata \"proscenio\"."}
{"id": "1084328", "revid": "729019", "url": "https://it.wikipedia.org/wiki?curid=1084328", "title": "Distretto di Tulln", "text": "Tulln \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 composto da 22 comuni, di cui 2 con status di citt\u00e0 (\"Stadtgemeinden\") e 16 con diritto di mercato. Ogni comune comprende a sua volta i propri comuni catastali (\"Katastralgemeinden\"), corrispondenti grossomodo a delle frazioni."}
{"id": "1084329", "revid": "767487", "url": "https://it.wikipedia.org/wiki?curid=1084329", "title": "Campionato mondiale di scherma 1952", "text": "Il Campionato mondiale di scherma del 1952 si \u00e8 svolto a Copenaghen, in Danimarca. Si disput\u00f2 solo la competizione del fioretto femminile a squadre, in quanto unica gara non compresa nel programma olimpico di Helsinki 1952."}
{"id": "1084331", "revid": "1924342", "url": "https://it.wikipedia.org/wiki?curid=1084331", "title": "Back to Black", "text": "Back to Black \u00e8 il secondo album in studio della cantautrice britannica Amy Winehouse, pubblicato nel 2006 dalla Island Records. Trainato dalle hit di successo \"Rehab\", \"You Know I'm No Good\", \"Back to Black\", \"Tears Dry on Their Own\" e \"Love Is a Losing Game\", \u00e8 stato acclamato dalla critica musicale, che, oltre ad elogiare la produzione di Mark Ronson e Salaam Remi, si \u00e8 soffermata nell'apprezzare la scrittura e lo stile di canto emotivo della Winehouse.\nAlla 50\u00aa edizione dei Grammy Awards, \"Back to Black\" ha trionfato nella categoria miglior album pop vocale ma \u00e8 stato anche nominato nell'ambita categoria album dell'anno. Durante la stessa cerimonia, la cantante ha vinto quattro premi aggiuntivi il che l'ha portata a divenire la seconda artista pi\u00f9 premiata in una singola edizione, record condiviso con altre cinque colleghe. Inoltre, il disco \u00e8 stato anche candidato ai BRIT Awards 2007 come album britannico dell'anno ed \u00e8 anche stato selezionato in lizza per il prestigioso Mercury Prize nello stesso anno. Con una vendita di 3.58 milioni di copie solo nel Regno Unito, pu\u00f2 vantarsi del titolo di secondo album pi\u00f9 venduto nel Paese nel XXI secolo e il tredicesimo in assoluto sempre in territorio britannico. Fino al 2013, l'album ha distribuito oltre 20 milioni di copie in tutto il mondo, risultando il maggiore successo commerciale riscosso dalla cantante.\nUn'edizione deluxe \u00e8 stata pubblicata nel novembre 2007, contenente tracce nuove e hit rieseguite live. Il video live di debutto della cantante, \"\", \u00e8 stato piazzato sul mercato nello stesso periodo e contiene una registrazione dal vivo della Winehouse presso lo Shepherd's Bush Empire di Londra oltre che un documentario di 50 minuti sulla sua carriera nei quattro anni precedenti alla pubblicazione di \"Back to Black\".\nAccoglienza.\n\"Back to Black\" ha ricevuto una buona critica musicale. \"Metacritic\", che assegna un massimo di punteggio di 100 ha recensito l'album con 81, sulla base di 26 recensioni, che indica \"il plauso universale\"\"\". John Bush, scrittore di \"Allmusic\" ha dato all'album cinque stelle su cinque ed ha lodato la transizione musicale della Winehouse dal suo album di debutto: \u00e8 stato infatti detto che \u00abTutte le parti migliori del suo carattere musicale emergono intatte, e in realt\u00e0, sono efficaci per la trasformazione da vocalist jazz a sirena del soul\u00bb.\nTracce.\nEdizione deluxe (disco bonus).\nIl 5 novembre 2007 \u00e8 stata pubblicata una \"Deluxe Edition\" di \"Back to Black\", comprendente un secondo CD (\"bonus disc\") con altri 8 brani, prevalentemente cover. Le versioni per i mercati esteri possono avere un diverso ordine delle tracce, o solo 7 titoli (non \u00e8 presente \"You're Wondering Now\"). \"To Know Him Is to Love Him\" e \"Monkey Man\" facevano parte del singolo \"You Know I'm No Good\" (rispettivamente la versione britannica e la versione Maxi). \"Valerie\" e \"Hey Little Rich Girl\" facevano parte del singolo \"Back to Black\"; \"Valerie\" \u00e8 stata inoltre pubblicata come singolo tratto dall'album \"Version\" di Mark Ronson. \"You're Wondering Now\" faceva parte del singolo \"Tears Dry on Their Own\". La versione di \"Some Unholy War\" presente sul bonus disc \u00e8 in tempo pi\u00f9 lento rispetto a quella del primo disco."}
{"id": "1084332", "revid": "19933", "url": "https://it.wikipedia.org/wiki?curid=1084332", "title": "Ioan Zapolya", "text": ""}
{"id": "1084333", "revid": "599013", "url": "https://it.wikipedia.org/wiki?curid=1084333", "title": "Makhtar N'Diaye (calciatore)", "text": "Carriera.\nCentrocampista cresciuto, come molti suoi conterranei, nel calcio francese, gioc\u00f2 nel Rennes e, in prestito per una stagione, al prima di giocare un'ulteriore stagione in prestito in Svizzera all'Yverdon-Sport.\nFu chiamato nel 2006 ai Rangers dal suo vecchio allenatore al Rennes Paul Le Guen, che lo sottopose a un periodo di prova; fu poi ingaggiato a titolo definitivo durante la tourn\u00e9e della squadra scozzese in Sudafrica.\nIn nazionale senegalese N'Diaye \u00e8 presente dal 2002 e fu tra coloro che presero parte al di Giappone e Sud Corea. Vanta 16 incontri con la sua nazionale."}
{"id": "1084334", "revid": "24989", "url": "https://it.wikipedia.org/wiki?curid=1084334", "title": "Https", "text": ""}
{"id": "1084336", "revid": "118936975", "url": "https://it.wikipedia.org/wiki?curid=1084336", "title": "Chiquita", "text": ""}
{"id": "1084337", "revid": "729019", "url": "https://it.wikipedia.org/wiki?curid=1084337", "title": "Distretto di Waidhofen an der Thaya", "text": "Waidhofen an der Thaya \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 15 comuni, di cui 3 con status di citt\u00e0 e 10 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1084340", "revid": "33689", "url": "https://it.wikipedia.org/wiki?curid=1084340", "title": "Sesto Titio", "text": "Tribuno della plebe del 99 a.C., Titio cerc\u00f2 di ripercorrere le gesta di Lucio Appuleio Saturnino e Gaio Servilio Glaucia, che erano morti nell'anno precedente, ma venne ostacolato con successo dal console Marco Antonio Oratore; alla fine venne condannato perch\u00e9 teneva in casa una statua di Saturnino.\nMarco Tullio Cicerone afferma che Titio era un oratore fluente e alquanto acuto, ma gesticolava in maniera cos\u00ec strana che una danza ricevette il suo nome."}
{"id": "1084342", "revid": "33689", "url": "https://it.wikipedia.org/wiki?curid=1084342", "title": "All New World of Lemmings", "text": "All New World of Lemmings \u00e8 un videogioco rompicapo sviluppato da DMA Design e pubblicato da Psygnosis nel 1994 per i sistemi MS-DOS e nel 1995 per i sistemi Amiga. Il videogioco \u00e8 il terzo seguito ufficiale del videogioco \"Lemmings\". Nel Nord America il gioco venne distribuito come The Lemmings Chronicles.\nIl gameplay rimane immutato, il giocatore deve salvare un certo numero di lemming dalla morte utilizzando gli stessi lemming e facendo svolgere a loro una serie di manovre in modo da generare un percorso sicuro verso la salvezza."}
{"id": "1084345", "revid": "104265", "url": "https://it.wikipedia.org/wiki?curid=1084345", "title": "Campionato mondiale di scherma 1953", "text": "Il Campionato mondiale di scherma del 1953 si \u00e8 svolto a Bruxelles, in Belgio.\nSono stati assegnati 2 titoli femminili e 6 titoli maschili:"}
{"id": "1084346", "revid": "2110845", "url": "https://it.wikipedia.org/wiki?curid=1084346", "title": "Simona Weller", "text": "Biografia.\nDopo gli studi classici si diploma all'Accademia di Belle Arti con Ferrazzi e Mafai. Nel 1961 sposa Roberto Veller, regista teatrale, drammaturgo e sceneggiatore. Dal 1960 al 1963 viaggia e lavora in Thailandia ed Egitto. Nel 1964 vive alcuni mesi a Madrid. In questo periodo la sua pittura risente di un surrealismo di natura e della frequentazione dei musei. Tornata a Roma, diventa compagna di Cesare Vivaldi con cui frequenta le personalit\u00e0 pi\u00f9 interessanti del mondo letterario ed artistico. Diventa assistente di Giulio Turcato alla cattedra di figura disegnata ed esordisce alla Quadriennale di Roma del 1973 con grandi tele di pittura-scrittura, definite dai critici paesaggi mentali. Nel 1976 pubblica la prima ricerca sulle artiste italiane del XX secolo. Da questo momento la sua ricerca pittorica sar\u00e0 sempre affiancata da quella saggistica e letteraria, tra le opere principali: \"Ritratto di Angelica\" (1998), ispirato alla vita di Angelika Kauffman, \"Una rosa nel cuore\" (2000) e \"Suzanne, le stagioni di Montparnasse\" (2002), entrambi dedicati alla biografia di Suzanne Valadon, \"Marinetti amore mio\" (2015) biografia di Benedetta Cappa, la moglie di Filippo Tommaso Marinetti. Alcuni cicli delle sue opere hanno come tema \u201cla lettera\u201d. Il pi\u00f9 recente \u00e8 \"Lettere di una pittrice italiana a Van Gogh\" che le \u00e8 valso l'invito per una mostra itinerante nei Paesi Bassi. Negli ultimi vent'anni ha eseguito lavori anche in ceramica, dove ha elaborato nuove forme e nuovi decori.\nL'8 marzo del 2006, su indicazione del premio nobel Rita Levi-Montalcini, il Presidente della Repubblica, Carlo Azeglio Ciampi, le ha conferito l'onorificenza di commendatore per meriti culturali. Nel 2009, su richiesta della Segreteria di Stato della Citt\u00e0 del Vaticano, realizza la medaglia ufficiale del quinto anno di pontificato di Benedetto XVI raffigurandovi San Paolo e la Basilica Ostiense, mentre il motto paolino \"Mihi vivere Christus est\", ripetuto sullo sfondo, crea quella texture che caratterizza la sua ricerca artistica."}
{"id": "1084349", "revid": "1305772", "url": "https://it.wikipedia.org/wiki?curid=1084349", "title": "3D Lemmings", "text": "3D Lemmings \u00e8 un videogioco rompicapo sviluppato dalla Clockwork Games e pubblicato dalla Psygnosis/Sony Computer Entertainment nel 1995 per MS-DOS, PlayStation e Sega Saturn. Il videogioco \u00e8 la prima versione di \"Lemmings\" sviluppata con grafica tridimensionale."}
{"id": "1084350", "revid": "729019", "url": "https://it.wikipedia.org/wiki?curid=1084350", "title": "Distretto di Wiener Neustadt-Land", "text": "Wiener Neustadt-Land \u00e8 un distretto amministrativo austriaco dello stato della Bassa Austria. Il capoluogo, non compreso nel distretto, \u00e8 Wiener Neustadt, ed il centro maggiore distrettuale \u00e8 Felixdorf.\nSuddivisione amministrativa.\nIl distretto \u00e8 suddiviso in 35 comuni di cui 2 con status di citt\u00e0 e 18 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni.\nComuni.\nAmlos, Feichten, Kaltenberg, K\u00fchbach, Lichtenegg, Maierh\u00f6fen, Pengersdorf, Pesendorf, Pregart, P\u00fcrah\u00f6fen, Purgstall, Ransdorf, Schlagergraben, Spratzau, Tafern, Thal, Tiefenbach, W\u00e4schau, Wieden, Winkl "}
{"id": "1084351", "revid": "123283555", "url": "https://it.wikipedia.org/wiki?curid=1084351", "title": "Pangea Software", "text": "Pangea Software \u00e8 una societ\u00e0 produttrice di \"software\" per la piattaforma Apple Macintosh. La societ\u00e0 sviluppa principalmente videogiochi.\nStoria.\nLa societ\u00e0 venne fondata nel 1987 da Brian Greenstone e nacque inizialmente per produrre videogiochi per Apple II, lanciando sul mercato il primo videogioco \"Xenocide\" realizzato nel 1989. Nel 1993 produsse il primo videogioco per i sistemi Macintosh. Nel 2008 la societ\u00e0 ha convertito i suoi maggiori successi per iPhone e nel marzo del 2009 ha annunciato l'abbandono del mercato Macintosh per concentrarsi sul pi\u00f9 proficuo mercato dell'iPhone, per poi tornarci quando l'Apple ha lanciato il Mac App Store."}
{"id": "1084353", "revid": "1543377", "url": "https://it.wikipedia.org/wiki?curid=1084353", "title": "Patriarcato di Grado", "text": "Il patriarcato di Grado (in latino: \"Patriarchatus Gradensis\") \u00e8 una sede metropolitana soppressa e sede titolare della Chiesa cattolica.\nStoria.\nNel 568 i Longobardi avevano invaso il Friuli e avevano preso possesso di tutta l'Italia settentrionale sottraendola alla dominazione bizantina. L'Impero romano d'Oriente conservava comunque la dominazione dei territori costieri; tra cui Grado, antico porto di Aquileia. Qui Paolino, arcivescovo di Aquileia, per sottrarsi all'invasione longobarda, e in contrasto con Roma a seguito dello Scisma tricapitolino, aveva trasferito provvisoriamente la sede episcopale e le reliquie dei santi ed era stato proclamato Patriarca.\nNel 579, papa Pelagio II, concesse al patriarca Elia la metropolia sulla Venezia e sull'Istria. Lo stesso patriarca avvi\u00f2, nel 580 la riedificazione della basilica di Sant'Eufemia.\nNel 607, alla morte dello scismatico Severo, si giunse ad una duplicazione del patriarcato di Aquileia con l'elezione di un metropolita a Grado (Candidiano di Rimini, in comunione con la chiesa di Roma e appoggiato dall'esarca bizantino Smaragdo) e di uno ad Aquileia (Giovanni, scismatico, che si insedi\u00f2 nella fortezza di Cormons, e sostenuto dal duca longobardo del Friuli Gisulfo II). I due patriarcati (Aquileia e Grado) non vennero pi\u00f9 riuniti, per opportunit\u00e0 politica, neppure dopo la risoluzione dello scisma, avvenuto con il Sinodo di Pavia del 698-699.\nNel 717 il \"Patriarcato gradense di Aquileia\" divenne definitivamente \"Patriarcato di Grado\" e nel 731 fu definita la separazione canonica tra le due diocesi: i vescovi dell'Istria e del Ducato di Venezia vennero resi suffraganei di Grado.\nNell'802 l'esercito veneziano assalt\u00f2 Grado per punire il patriarca dell'appoggio offerto ai Franchi e al loro tentativo di conquistare il Ducato: il presule venne fatto precipitare da una torre.\nNell'827 il concilio di Mantova tent\u00f2 inutilmente di riunificare i patriarcati di Grado e Aquileia.\nA partire dal 1105 i Patriarchi presero a risiedere stabilmente nella citt\u00e0 di Venezia e alla loro giurisdizione venne incardinata la chiesa di San Silvestro, quale sede cittadina, e le parrocchie da essa dipendenti.\nNel 1180, dopo una lunga e secolare disputa con il patriarca di Aquileia, il patriarca di Grado rinunci\u00f2 definitivamente ad ogni diritto giurisdizionale sulle sedi vescovili dell'Istria e della Venezia Giulia.\nIl 24 aprile 1198 papa Innocenzo III incaric\u00f2 il Patriarca di Aquileia, Pellegrino II, di mediare e risolvere la lite tra Ecelo II il Monaco della famiglia degli Ezzelini e il Patriarca di Grado dopo aver assolto Ecelo dalla scomunica emessa da quest'ultimo.\nNel 1440, per volont\u00e0 del veneziano papa Gregorio XII, alla titolarit\u00e0 di Grado era incorporata la soppressa diocesi di Eraclea.\nNel 1448 al patriarca di Grado fu data \"in commendam\" la diocesi di Cittanova.\nL'8 ottobre 1451, per\u00f2, con la bolla \"Regis aeterni\" di papa Niccol\u00f2 V la diocesi gradense venne soppressa e il titolo patriarcale venne trasferito al nuovo patriarcato di Venezia, costituito dai territori dell'antico patriarcato di Grado e della diocesi di Castello, anch'essa soppressa con la medesima bolla.\nDal 1968 Grado \u00e8 annoverata tra le sedi titolari della Chiesa cattolica, con dignit\u00e0 arcivescovile; dal 24 febbraio 2001 l'arcivescovo titolare \u00e8 Diego Causero, gi\u00e0 nunzio apostolico in Svizzera e Liechtenstein."}
{"id": "1084358", "revid": "1924342", "url": "https://it.wikipedia.org/wiki?curid=1084358", "title": "5ive", "text": "I Five sono stati un gruppo musicale britannico formato nel 1997. Riuniti nel 2013 inizialmente con 4 membri , anzich\u00e9 5 , per poi con la definitiva formazione in 3 . Sean Colon , Ritchie Neville Dobson e Scott Robson\nStoria.\nIl gruppo \u00e8 stato fondato nei primi mesi del 1997 dallo stesso che aveva inizialmente selezionato le Spice Girls.\nCol primo album \"Five\" raggiunsero la vetta delle classifiche europee. Nel 1999 usc\u00ec il secondo album, \"Invincible\", dai quali vennero estratti i singoli di successo \"If Ya Gettin' Down\", \"We Will Rock You\" e \"Keep On Movin\"'. Nel 2001 i cinque pubblicarono il primo \"Greatest Hits\", che preludeva allo scioglimento della band: infatti i 5ive si sciolsero il 27 settembre 2001, dopo quasi 20 milioni di dischi venduti, 11 singoli e 4 album nella Top Ten britannica.\nEbbero un buon successo in tutto il mondo, particolarmente nel Regno Unito, alcuni paesi europei come l'Italia, Russia, alcuni paesi asiatici, Brasile, Israele e Australia.\nFra i loro maggiori successi, i singoli pop \"Slam Dunk (Da Funk)\", \"Everybody Get Up\" e \"We Will Rock You\", cover della celebre canzone dei Queen.\nNel 2022 , dopo la reiunion nel 2013 , \u00e8 uscito il nuovo album Time , preceduto da alcuni singoli tra cui quello omonimo ."}
{"id": "1084361", "revid": "767487", "url": "https://it.wikipedia.org/wiki?curid=1084361", "title": "Campionato mondiale di scherma 1954", "text": "Il Campionato mondiale di scherma del 1954 si \u00e8 svolto a Citt\u00e0 di Lussemburgo, in Lussemburgo.\nSono stati assegnati 2 titoli femminili e 6 titoli maschili:"}
{"id": "1084362", "revid": "1610933", "url": "https://it.wikipedia.org/wiki?curid=1084362", "title": "Gru cenerina", "text": ""}
{"id": "1084366", "revid": "1305772", "url": "https://it.wikipedia.org/wiki?curid=1084366", "title": "Lemmings Revolution", "text": "Lemmings Revolution \u00e8 un videogioco rompicapo sviluppato nel 2000 dalla Take Two Interactive e pubblicato dalla Psygnosis e dalla Talonsoft. Come il precedente \"3D Lemmings\" il videogioco utilizza una grafica tridimensionale, ma il gameplay rimane immutato, il giocatore deve aiutare un certo numero di lemming a completare lo schema evitando i baratri e le varie trappole lungo il percorso.\nI lemming percorrono un percorso costruito su una specie di torre, che ruota mentre i lemming la percorrono. L'impostazione grafica del videogioco ricorda il videogioco \"Nebulus\" e quindi sebbene il motore grafico sia tridimensionale i lemming seguono un percorso principalmente bidimensionale."}
{"id": "1084389", "revid": "2009834", "url": "https://it.wikipedia.org/wiki?curid=1084389", "title": "Johnny Bassotto/I bambini d'Italia", "text": "Johnny Bassotto/I bambini d'Italia \u00e8 un 45 giri di Lino Toffolo del 1976.\nJohnny Bassotto, incisa sul lato A, \u00e8 una canzone per bambini cantata da Lino Toffolo insieme con il coro I Nostri Figli di Nora Orlandi. La musica \u00e8 di Pippo Caruso, che ha curato anche l'arrangiamento e la direzione d'orchestra, e il testo di Bruno Lauzi, da lui incisa come brano d'apertura nel coevo \"Johnny Bassotto, la tartaruga... e altre storie di Bruno Lauzi\". Nel 1976 fu la sigla della trasmissione televisiva \"Anteprima di CHI?\" quell'anno abbinata alla Lotteria Italia. Ebbe un grandissimo successo anche grazie al cartone animato della sigla, realizzato da Guido Manuli per la Bozzetto Film di Bruno Bozzetto.\nIl lato B del 45 giri \u00e8 I bambini d'Italia, di Lauzi-Caruso, eseguita anch'essa da Lino Toffolo e dal coro I Nostri Figli.\nIn seguito al successo riscosso dalla sigla televisiva \"Johnny Bassotto\", a Lino Toffolo fu chiesto di pubblicizzare le confetture Santa Rosa, utilizzando la sigla come jingle e modificando l'incipit \"Chi ha rubato la marmellata?\" in \"Chi ha mangiato la confettura?\"\nGrazie al successo tra i bambini, il Corriere dei Piccoli pubblic\u00f2 fra il 1976 e il 1977 le avventure di Johnny Bassotto, in una serie a fumetti realizzata presso lo Studio Bozzetto e capitanata da Guido Manuli.\nLa canzone \"Johnny Bassotto\" \u00e8 stata usata come sigla italiana dell'anime \"Il piccolo detective\" (\"Tobidase! Bacchiri\"), mentre il ritornello \"il bassotto poliziotto scoprir\u00e0 la verit\u00e0\" viene utilizzato da Stefania Petyx, accompagnata dal bassotto Carolina, nei suoi servizi per la trasmissione televisiva \"Striscia la notizia\"."}
{"id": "1084394", "revid": "33689", "url": "https://it.wikipedia.org/wiki?curid=1084394", "title": "Marco Duronio", "text": "Membro della gens Duronia, Marco era un senatore che fu espulso dal Senato romano nel 97 a.C. per disposizione dei censori Marco Antonio Oratore e Lucio Valerio Flacco: l'accusa era quella di aver abolito durante il proprio tribunato (probabilmente 98 a.C.) la \"lex sumptuaria\" e di aver utilizzato espressioni frivole in quella occasione.\nIn seguito Duronio si vendic\u00f2 di Oratore accusandolo di \"ambitus\"."}
{"id": "1084398", "revid": "599013", "url": "https://it.wikipedia.org/wiki?curid=1084398", "title": "David Albelda", "text": "\u00c8 primatista di presenze con il Valencia (101) nelle competizioni UEFA per club.\nCaratteristiche tecniche.\nEra un centrocampista che operava a ridosso della difesa con compiti d'incontrista.\nCarriera.\nClub.\nCresciuto nell'UD Alzira, \u00e8 passato al Valencia a cui \u00e8 tornato, dopo due diversi prestiti al Villarreal CF, nella stagione 1999\u20132000, in cui, approfittando dell'infortunio di Luis Milla \u00e8 diventato il titolare. Con l'arrivo di Rafael Ben\u00edtez sono poi arrivate le vittorie dei campionati 2001\u201302 e 2003\u201304, a cui si \u00e8 aggiunta la Coppa UEFA 2003-2004.\n\u00c8 divenuto il capitano del Valencia dopo la partenza di Gaizka Mendieta nel 2001.\nIl 20 dicembre 2007, dopo che la squadra \u00e8 stata eliminata dalla Champions League e affronta problemi in campionato, \u00e8 stato messo fuori rosa dall'allenatore Ronald Koeman, arrivato da poco tempo e con l'appoggio di alcuni dirigenti del club, assieme al portiere Santiago Ca\u00f1izares e a Miguel \u00c1ngel Angulo, poco dopo che aveva rinnovato il contratto sino al 2011: la decisione, arrivata dopo numerose esclusioni dalla formazione titolare, \u00e8 da ricondursi ufficialmente a ragioni tecniche, in quanto l'allenatore pensava di doversi appoggiare a giocatori pi\u00f9 giovani per risolvere i problemi della squadra. Tali decisioni hanno avuto anche uno strascico extra-sportivo: Albelda, infatti, il 2 gennaio 2008 ha fatto ricorso in tribunale chiedendo che il suo contratto fosse risolto.\nIl processo si \u00e8 celebrato il 22 febbraio 2008 e Albelda ha dichiarato che il club gli ha impedito di esercitare la sua professione, riconoscendo per\u00f2 di aver rifiutato le offerte del e del Tottenham Hotspur per una cessione nel calciomercato invernale. In prima istanza, il 3 marzo dello stesso anno, il tribunale ha rigettato la pretesa e allo stato attuale delle cose, pur fuori rosa, Albelda ha continuato a essere un giocatore regolarmente stipendiato dal Valencia. Appena la notizia \u00e8 diventata di pubblico dominio alcune squadre, sebbene egli non potesse trasferirsi in altre squadre spagnole per il resto della stagione, avendo giocato pi\u00f9 di quattro gare di campionato, hanno studiato la possibilit\u00e0 di ingaggiarlo durante il calciomercato invernale, sperando in un trasferimento a titolo gratuito.\nAlla fine dell'aprile 2008 comunque, con l'esonero di Koeman, Abelda, Canizares e Angulo sono stati reintegrati dal nuovo manager Salvador Gonz\u00e1lez Marco (detto \"Voro\") in una squadra quasi a rischio retrocessione, a cinque giornate dalla fine del campionato. \u00c8 tornato in campo nel secondo tempo della gara del 4 maggio in cui la squadra ha perso contro il per 6-0 ed \u00e8 sceso in campo di nuovo da titolare l'11 maggio in una vittoria in trasferta per 5\u20131 contro il Levante UD, con il Valencia matematicamente salvo.\nIl 1\u00ba giugno 2011 rinnova per un altro anno, la sua 13\u00aa stagione al Valencia, il suo contratto.\nDopo essere rimasto senza squadra, il 7 agosto 2013 si ritira dal calcio giocato.\nNazionale.\nCon la Nazionale spagnola ha vinto la medaglia d'argento alle Olimpiadi di Sydney nel 2000, in cui ha giocato tutte le partite, e ha partecipato al Campionato del mondo Under-20 del 1997, in cui ha segnato alla Costa Rica.\nConvocato da Jos\u00e9 Antonio Camacho ha esordito nella nazionale maggiore il 5 settembre 2001, in una vittoria esterna, a Vaduz, per 2-0 valevole per le qualificazioni alla Coppa del Mondo 2002 contro il Liechtenstein, partecipando poi al , al Campionato europeo del 2004 e al . Durante il periodo di estromissione dal Valencia \u00e8 stato chiamato da Luis Aragon\u00e9s il 6 febbraio 2008 per un'amichevole contro la Francia, senza essere convocato per i successivi europei.\nStatistiche.\nPresenze e reti nei club.\n\"Statistiche aggiornate al 7 agosto 2013.\""}
{"id": "1084399", "revid": "181699", "url": "https://it.wikipedia.org/wiki?curid=1084399", "title": "Gens Duronia", "text": "La \"gens\" Duronia era una oscura \"gens\" plebea della Repubblica romana, di cui non \u00e8 registrato alcun \"cognomen\" e che ebbe solo quattro esponenti di rilievo:"}
{"id": "1084400", "revid": "1305772", "url": "https://it.wikipedia.org/wiki?curid=1084400", "title": "Lemmings Paintball", "text": "Lemmings Paintball \u00e8 un videogioco sviluppato da Visual Science su concessione Psygnosis e basato sui personaggi del videogioco \"Lemmings\". Il videogioco \u00e8 stato sviluppato del 1996.\nA differenza degli altri videogiochi sui Lemmings, \"Paintball\" non utilizza la solita visuale bidimensionale a scorrimento ma una visuale isometrica. Il gameplay \u00e8 molto differente da quello di \"Lemmings\", il giocatore deve affrontare nemici ed eliminarli tramite le armi che si trovano nello scenario. I livelli contengono vari enigmi, incluse piattaforme mobili, catapulte e trampolini."}
{"id": "1084402", "revid": "1226", "url": "https://it.wikipedia.org/wiki?curid=1084402", "title": "Sword &amp; sorcery", "text": ""}
{"id": "1084405", "revid": "83049852", "url": "https://it.wikipedia.org/wiki?curid=1084405", "title": "Laminatore", "text": "Laminatore, termine che indica la professionalit\u00e0 degli operai specializzati nella costruzione di manufatti attraverso materiali compositi; solitamente impiegati nel campo nautico, sportivo sperimentale ed aeronautico.\nCompetenze.\nIl lavoro del laminatore consiste nello stratificare/laminare diversi tipi di tessuti da impregnazione con resine adeguate, creando strutture altamente resistenti, a basso peso ed elevate caratteristiche meccaniche."}
{"id": "1084406", "revid": "547034", "url": "https://it.wikipedia.org/wiki?curid=1084406", "title": "Lee Pace", "text": "Biografia.\nNato a Chickasha, in Oklahoma, da bambino, Pace ha trascorso molti anni in Arabia Saudita (dove suo padre aveva un'impresa petrolifera), poi si \u00e8 trasferito a Houston. Lee aveva lasciato la scuola temporaneamente per frequentare la scuola di recitazione di Alley Theatre, poi riprese gli studi e si diplom\u00f2. Durante gli anni della Alley, fu ingaggiato in produzioni come \"The Spider's Web\" e \"The Greeks\". Nel 1997 Lee fu accettato alla Juilliard School. In quegli anni alla Juilliard partecip\u00f2 a diverse rappresentazioni, come \"Romeo e Giulietta\", dove interpret\u00f2 Romeo, \"Riccardo II\" e \"Giulio Cesare\".\nDopo essersi laureato, Pace ha partecipato a molti spettacoli off-Broadway: \"The Credaux Canvas\" e \"The Fourth Sister\". Ha anche partecipato alla produzione di \"Small Tragedy\" di Craig Lucas, per la cui interpretazione fu nominato per il premio Lucille Lortel come miglior attore. Nel 2006 Pace ha recitato in \"Guardians\" di Peter Morris, interpretando due parti. \"Guardians\" ha fatto guadagnare a Lee la sua seconda nomination al Lucille Lortel Award.\nPace ha ottenuto il suo primo ruolo di rilievo nel 2003 in \"Soldier's Girl\". In questo film interpretava il ruolo di Calpernia Addams/Scottie, una donna transgender che usciva con il soldato dell'esercito Barry Winchell (interpretato da Troy Garity). Il personaggio di Winchell nel film viene assassinato per i suoi orientamenti sessuali e la sua relazione con Addams. Lee ha vinto un Gotham Award come miglior attore emergente e fu nominato per molti altri premi, incluso un Golden Globe. Nel 2009 recita nel film horror \"Possession\", accanto a Sarah Michelle Gellar.\nTra il 2007 e il 2009 diventa noto per il ruolo di Ned nella serie televisiva \"Pushing Daisies\". Nel 2012 entra nel cast de \"Lo Hobbit\" nel ruolo del Re degli Elfi Thranduil, padre di Legolas, e ottiene anche il ruolo del vampiro Garrett nell'ultimo capitolo della saga cinematografica Twilight, , ottenendo una notevole visibilit\u00e0 a livello mondiale. Nel 2014 recita la parte del \"villain\" Ronan l'accusatore nel film \"Guardiani della Galassia\", ennesimo record d'incassi prodotto dai Marvel Studios. A partire dallo stesso anno recita nella serie televisiva \"Halt and Catch Fire\" nei panni del protagonista Joe MacMillan. Nel 2019 ritorna a recitare la parte di Ronan l'Accusatore nel film \"Captain Marvel\", diretto da Anna Boden e Ryan Fleck.\nVita privata.\nNel febbraio 2018 Pace ha dichiarato di aver frequentato sia uomini che donne e di non voler etichettare la sua sessualit\u00e0, ma nel giugno dello stesso anno ha parlato di essere un attore queer in un'intervista con il \"The New York Times\".\nDoppiatori italiani.\nNelle versioni in italiano dei suoi lavori, Lee Pace \u00e8 stato doppiato da:"}
{"id": "1084410", "revid": "40858", "url": "https://it.wikipedia.org/wiki?curid=1084410", "title": "Bandwidth", "text": ""}
{"id": "1084411", "revid": "124022318", "url": "https://it.wikipedia.org/wiki?curid=1084411", "title": "Teatro romano di Ascoli Piceno", "text": "Il Teatro romano di Ascoli Piceno \u00e8 situato nella zona ovest del centro storico.\nDurante il periodo estivo vengono allestiti degli spettacoli, alcuni fanno parte del circuito dei \"Teatri antichi uniti\".\nStoria.\nFu rinvenuto durante gli scavi condotti nel 1932, ed ancora nel 1951 e nel 1959, addossato al Colle dell'Annunziata, un tempo detto \"Colle Pelasgico\".\nEra sovente e diffusa l'abitudine di edificare tali costruzioni sui fianchi dei colli per renderne meno gravosa la spesa di realizzazione. Altro esempio \u00e8 il Teatro Romano di Fermo.\nPresenta l'emiciclo delle gradinate esposto verso nord, in modo da preservare gli spettatori dall'esposizione al sole durante le ore diurne.\nLa sua costruzione risalirebbe al I secolo a.C. con successivi restauri ed ampliamenti nella prima met\u00e0 del I e II secolo dopo Cristo.\nArchitettura.\nI settori che si distinguono nel corpo di fabbrica sono l'orchestra e la cavea, destinata ad accogliere il pubblico, che si compone di 32 radiali visibili, dal diametro massimo di 95 metri, realizzati in opera quasi reticolata con tessere di travertino. L'edificio scenico giace per la maggior parte al di sotto della Chiesa di Santa Croce.\nNelle vicinanze dell'ingresso occidentale l'esedra semicircolare, del I secolo d.C., parzialmente interrata, mostra mura in \"opus reticulatum\". Questo spazio era probabilmente utilizzato come sala d'aspetto. Si apre all'interno di un ambiente rettangolare absidato, rivestito di marmi policromi e mezze colonne.\nIl teatro rimase inutilizzato per secoli, dopo l'anno 578, a seguito dei saccheggi e delle distruzioni longobarde che sub\u00ec la citt\u00e0.\nQuesto stato di abbandono incoraggi\u00f2 gli ascolani all'utilizzo del materiale di costruzione presente che fu recuperato e reimpiegato, nel corso dei secoli, sia per edificare costruzioni medioevali e sia per la produzione di calce, come testimoniano le fornaci rinvenute nelle vicinanze. Il tempo e gli smottamenti del terreno lo hanno poi nascosto interrandolo.\nLa riapertura nel 2010.\nNel luglio del 2010 il Teatro romano venne riaperto per essere utilizzato per spettacoli nei periodi estivi. Dopo un lungo restauro avvenuto con il contributo della Fondazione CARISAP e del Comune di Ascoli Piceno, un pezzo di storia della citt\u00e0 di Ascoli torn\u00f2 ad essere luogo di rappresentazione e di intrattenimento colto."}
{"id": "1084412", "revid": "1305772", "url": "https://it.wikipedia.org/wiki?curid=1084412", "title": "The Adventures of Lomax", "text": "The Adventures of Lomax \u00e8 una spin-off del videogioco \"Lemmings\". Il giocatore interpreta il ruolo di \"Lomax\", un lemmings che deve salvare i suoi fratelli da \"Evil Ed\". Il videogioco \u00e8 stato prodotto per PlayStation e Microsoft Windows nel 1996.\n\"Lomax\" \u00e8 un lemmings eroe che deve salvare i suoi fratelli che sono stati trasformati da \"Evil Ed\". \"Lomax\" deve fermare \"Evil Ed\" e salvare i propri fratelli utilizzando un elmetto magico. Le abilit\u00e0 dei lemmings sono utilizzate durante il gioco per progredire nei quaranta livelli che formano il videogioco."}
{"id": "1084413", "revid": "15756", "url": "https://it.wikipedia.org/wiki?curid=1084413", "title": "Domenico Bruschi", "text": "Biografia.\nFu insieme al coetaneo Annibale Brugnoli il protagonista dell'ambiente artistico nella Perugia postunitaria, affrescando tra gli altri Palazzo Cesaroni.\nDopo un breve periodo d'apprendistato in Inghilterra tra il 1862 ed il 1868, si trasfer\u00ec a Roma dove collabor\u00f2 anche con Cesare Mariani al Palazzo della Consulta (1870 - 1871). Alcuni anni dopo divenne amico di Nino Costa ed entr\u00f2 nella sua cerchia artistica. Nella capitale ricopr\u00ec il ruolo di maestro di disegno ornamentale, presiedendo all'Accademia di San Luca.\nIl Bruschi inizi\u00f2 l'attivit\u00e0 artistica a Perugia nel 1857, quando fu impegnato nella decorazione della cappellina di San Giuseppe nella chiesa di San Pietro. Dopo il suo ritorno dall'Inghilterra affresc\u00f2, nel 1869, la cappella del Rosario nella navata destra di San Domenico di Perugia. La sua prima opera importante, che gli acquist\u00f2 gran fama, furono gli affreschi della sala del Consiglio provinciale nel Palazzo della Provincia e della Prefettura di Perugia. Negli anni 1876-1877 decor\u00f2 la cappella di Sant'Onofrio. Sempre a Perugia, e nel 1880 la facciata del palazzo del vescovado. Nel 1886 affresca la Cappella dei Conti Bufalari nella Chiesa Collegiata di Santa Maria Assunta a Lugnano in Teverina. \nNel 1901 esegue gli affreschi dell'Oratorio Annunziata di Perugia, con episodi del Nuovo Testamento e altre scene bibliche, dove nella rappresentazione di Anna \u00e8 il suo autoritratto.\nUna delle imprese pi\u00f9 riuscite del Bruschi risale al 1875 ed \u00e8 la decorazione della cappella del Crocifisso ai Santi Apostoli a Roma.\nEbbe 6 figli: Carlo Bruschi, Alfredo Bruschi, Vittoria Bruschi, Amalia Bruschi (Pittrice, 1863 - 1946), Anna e Luigia"}
{"id": "1084418", "revid": "31789", "url": "https://it.wikipedia.org/wiki?curid=1084418", "title": "Broussonetia papyrifera", "text": "Broussonetia papyrifera, (L.) Vent. volgarmente chiamato gelso da carta, \u00e8 un albero appartenente alla famiglia Moraceae.\nDi origine orientale, fu introdotto in Europa verso la met\u00e0 del XVIII secolo come pianta ornamentale. Venne usata per creare il primo tipo di carta da Cai Lun.\nEtimologia.\nGenere: in onore del naturalista francese Broussonet.\nHabitat ed ecologia.\n\u00c8 una pianta rustica, indifferente al substrato, sopporta il freddo e posizioni scarsamente luminose.\nUsi.\nIn Oriente la corteccia macerata veniva utilizzata nella produzione della carta; in Giappone le sue fibre vengono utilizzate per la produzione della carta Tengujo.\nNelle isole del Pacifico viene utilizzata per la produzione della tapa, simile ad un tessuto, utilizzata per abiti e pannelli.\nPer la ricchezza di polloni, il rapido attecchimento e la sua rusticit\u00e0 viene usata per stabilizzare terreni mobili e franosi."}
{"id": "1084419", "revid": "10652", "url": "https://it.wikipedia.org/wiki?curid=1084419", "title": "Gelso da carta", "text": ""}
{"id": "1084422", "revid": "1529788", "url": "https://it.wikipedia.org/wiki?curid=1084422", "title": "Mussala", "text": "Il Monte Mussala (in bulgaro \"\u041c\u0443\u0441\u0430\u043b\u0430, Musala\") rappresenta la vetta pi\u00f9 elevata del massiccio del Rila. \u00c8 inoltre con i suoi i 2925 m s.l.m. la maggior elevazione della Bulgaria e dell'intera penisola balcanica.\nIl toponimo Mussala deriva da \"Mus Allah\", \"la montagna di Allah\", espressione utilizzata per indicare il monte durante il periodo di occupazione ottomana della Bulgaria. L'antico nome bulgaro della montagna era \"Tangra\", nome collegato alla antica religione dei bulgari, il tengrismo\nIl Mussala \u00e8 situato all'interno del Parco nazionale di Rila. \u00c8 noto per la sua ricca flora, che include nelle foreste dei suoi versanti a quote medie specie come il pino della Macedonia \"(Pinus peuce)\" e l'abete bulgaro (\"Abies \u00d7 borisii-regis\"), e per la sua fauna; in particolare \u00e8 uno dei luoghi europei dove \u00e8 pi\u00f9 facile vedere il picchio muraiolo.\nDalla sua sommit\u00e0 si dovrebbe riuscire a vedere tutte le principali catene montuose della Bulgaria, incluse la Vito\u0161a a nordovest, gli Antibalcani (in bulgaro \"Sredna Gora\", \"Media Montagna\") verso nordest, i Monti Balcani (in bulgaro \"Stara Planina\", \"Vecchia Montagna\") lungo gran parte dell'orizzonte settentrionale tra la Vito\u0161a e Sredna Gora, i Monti Rodopi a sudest, il Pirin a sud, i monti Osogovo e Ruj verso est, oltre agli altri picchi del massiccio del Rila.\nL'ascensione pi\u00f9 facile \u00e8 quella lungo il sentiero che parte dalla stazione sciistica di Borovec, circa 10\u00a0km a nord della montagna. Lungo il percorso sono presenti diversi rifugi alpini. In alternativa una telecabina congiunge Borovec al picco Yastrebec (2.369\u00a0m). Da Yastrebec si arriva circa in un'ora al rifugio Mussala e da qui in circa 1,5-2 ore si giunge al rifugio Everest, posto ai piedi della cresta, il rifugio alpino pi\u00f9 alto della Bulgaria. Sulla vetta \u00e8 presenta una stazione meteorologica.\nLe vette pi\u00f9 importanti del massiccio sono: Mussala (2.925\u00a0m s.l.m.), Piccolo Mussala (2.902\u00a0m) e Ire\u010dek (2.852\u00a0m)\nTre dei maggiori fiumi della Bulgaria hanno le loro sorgenti presso il Mussala: l'Isk\u0103r, il Marizza e il Mesta."}
{"id": "1084424", "revid": "12245", "url": "https://it.wikipedia.org/wiki?curid=1084424", "title": "Musala", "text": ""}
{"id": "1084428", "revid": "767487", "url": "https://it.wikipedia.org/wiki?curid=1084428", "title": "The New America", "text": "The New America \u00e8 un album del gruppo punk rock Bad Religion, pubblicato il 9 maggio 2000 da Atlantic Records.\nTracce.\nTutte le tracce sono state scritte da Greg Graffin eccetto \"Believe it\", scritta da Greg Graffin/Brett Gurewitz.\nN.14 solo nell'edizione europea e giapponese N.15 solo nell'edizione giapponese\nCollegamenti esterni.\nScheda su Amazon"}
{"id": "1084429", "revid": "1898155", "url": "https://it.wikipedia.org/wiki?curid=1084429", "title": "Serie A 1949-1950 (pallacanestro maschile)", "text": "La Serie A 1949-1950 \u00e8 stata la ventottesima edizione del massimo campionato italiano di pallacanestro.\nLa Federazione cambia ancora la formula del massimo campionato: vengono aumentate le squadre partecipanti (da 12 a 14) e si passa da una a quattro retrocessioni.\nIl titolo di campione d'Italia torna in mano alla Borletti Milano, dopo otto stagioni. I campioni uscenti della Virtus Bologna si classificano alle spalle dei lombardi, a pari merito con la Pallacanestro Varese."}
{"id": "1084430", "revid": "339392", "url": "https://it.wikipedia.org/wiki?curid=1084430", "title": "Stefano Dall'Arzere", "text": ""}
{"id": "1084443", "revid": "1543377", "url": "https://it.wikipedia.org/wiki?curid=1084443", "title": "Roasco", "text": "Il Roasco \u00e8 un affluente dell'Adda, che scorre in provincia di Sondrio. \nDescrizione.\nNasce nella conca del Lago Negro, in Val Grosina, nel comune di Grosio; a valle di Eita scorre in direzione nord-sud, confluendo da destra nell'Adda a Grosotto. \nRiceve gli affluenti Rio di Verva, Rio di Cassavrolo e Rio di Avedo. A monte di Fusino \u00e8 situata la diga di Val Grosina, che forma il bacino artificiale di Roasco. \nA Fusino riceve le acque del Roasco occidentale, che scende lungo la Val Grosina occidentale ricevendo la Valle di Sacco, la Valle di Pedruna, la Val Guinzana, la Valle Piana e la Valle Mozzana."}
{"id": "1084453", "revid": "3689", "url": "https://it.wikipedia.org/wiki?curid=1084453", "title": "Lao Jia Er Lu", "text": ""}
{"id": "1084454", "revid": "3689", "url": "https://it.wikipedia.org/wiki?curid=1084454", "title": "Lao Jia Yi Lu", "text": ""}
{"id": "1084456", "revid": "3689", "url": "https://it.wikipedia.org/wiki?curid=1084456", "title": "Xin Jia Er Lu", "text": ""}
{"id": "1084458", "revid": "3689", "url": "https://it.wikipedia.org/wiki?curid=1084458", "title": "Xin Jia Yi Lu", "text": ""}
{"id": "1084460", "revid": "1855146", "url": "https://it.wikipedia.org/wiki?curid=1084460", "title": "Ministri del tesoro del Regno d'Italia", "text": "I ministri del tesoro del Regno d'Italia si sono avvicendati dal 1877 al 1922 e dal 1944 al 1946."}
{"id": "1084467", "revid": "161374", "url": "https://it.wikipedia.org/wiki?curid=1084467", "title": "A129 Mangusta", "text": ""}
{"id": "1084474", "revid": "1591878", "url": "https://it.wikipedia.org/wiki?curid=1084474", "title": "Domenico Campagnola", "text": "Biografia.\nLe sue origini sono nordiche, e in giovane et\u00e0 viene adottato da Giulio Campagnola e proprio con questo cognome firma le sue prime incisioni realizzate nel 1517.\nDella sua esperienza pittorica giovanile non si conosce molto ma \u00e8 accertato che abbia lavorato nella bottega del Tiziano. Inoltre ebbe modo di conoscere il Romanino ed il Moretto.\nNelle prime opere, quali l\"'Incontro tra Anna e Gioacchino\" l'influenza tizianesca risulta evidente, mentre del 1532, subito dopo i tondi coi \"Profeti\", per una decina di anni appare ispirato dal Moretto e dai maestri bresciani.\nNel 1533 gli viene affidato l'incarico di dipingere l'affresco raffigurante il Beato Bernardino da Feltre all'interno del Monte di piet\u00e0 di Padova. Tra il 1536 ed il 1545 lavora presso l'oratorio di San Rocco a Padova dove realizza un ciclo pittorico che comprende vari soggetti. Nel 1540 affresca la Sala dei giganti.\nDal 1541 le sue opere, quali il \"Battesimo di S.Giustina\", acquistano una maggiore luminosit\u00e0, grazie agli accostamenti a Salviati, operante a Padova in quegli anni. Di pregevole fattura gli affreschi dell'abside dell'abbazia di Praglia, la tela \"Piet\u00e0 tra i santi Michele arcangelo e Cristoforo\" dei Musei Civici di Pavia ed i lavori presso San Giovanni di Verdara.\nMuore a Padova il 10 dicembre 1564."}
{"id": "1084477", "revid": "287204", "url": "https://it.wikipedia.org/wiki?curid=1084477", "title": "Long Range Acoustic Device", "text": "Il LRAD (sigla dell'inglese Long Range Acoustic Device) \u00e8 un'arma sonica non letale, utilizzabile come strumento per il controllo della folla e per la dissuasione di piccoli gruppi di combattenti, che \u00e8 stata sviluppata dalla American Technology Corporation.\nSpecifiche tecniche.\nL'equipaggiamento pesa 20\u00a0kg e pu\u00f2 emettere suoni in un fascio variante da 15\u00b0 a 30\u00b0 (soltanto ad alta frequenza) da un apparecchio con diametro di 83\u00a0cm. A volume massimo, pu\u00f2 emettere un tono di allerta che ha un'intensit\u00e0 di 150 dBSPL (1000 W/m\u00b2) a 1 metro di distanza, un livello che \u00e8 capace di produrre danni permanenti al sistema uditivo, e che \u00e8 pari a 50 volte la soglia del dolore umana normale (120\u00a0\u2013 140\u00a0dB). I modelli attualmente in produzione hanno un raggio di azione che si estende dai 300 ai 500 metri. A 300 metri, il suono d'allarme ha un'intensit\u00e0 pari a 105\u00a0dB. Il suono d'allarme ha un tono molto acuto, simile a quello prodotto dai rilevatori elettronici di fumo, ma con un'elevatissima intensit\u00e0.\n\u00c8 importante rilevare che qualsiasi altoparlante delle stesse dimensioni produrrebbe un fascio con le stesse propriet\u00e0 direzionali dello LRAD. Per caratterizzare la direzionalit\u00e0 della sorgente sonora, viene spesso usato il parametro \"ka\", che \u00e8 il numero d'onda moltiplicato per il raggio dello speaker. Per questa fonte sonora, ka=19 a 2.500\u00a0Hz, e, secondo quello che si legge nel foglio di specifiche del LRAD (data sheet), l'angolo del fascio si apre per circa 30 gradi - proprio quello che la teoria prevede per un normale altoparlante. Contrariamente ad alcune idee correnti, il dispositivo non utilizza ultrasuoni.\nUtilizzi teorici del LRAD.\nCarl Gruenler, ex vice presidente delle operazioni militari e governative per l'American Technology Corporation (poi passato a dirigere un'azienda concorrente), afferma che il trovarsi a meno di 90 metri in fronte del dispositivo acceso sia estremamente doloroso, ma il suo uso dovrebbe essere limitato ad un massimo di 270 metri per essere adoperato in modo efficace contro forze ostili.\nTra le contromisure adottabili vi \u00e8 l'uso di protezioni passive all'udito (tappi, cuffie), che possono abbassare il rumore a livelli inefficaci. In aggiunta, il suono pu\u00f2 essere riflesso da superfici solide, con la possibilit\u00e0 di ridirigerlo verso la sua stessa sorgente.\nStoria dell'impiego effettivo del LRAD.\nIn origine dispositivo era inteso per essere usato dalle navi americane per avvertire e dissuadere ogni natante potenzialmente ostile che si avvicinasse senza permesso, ma poi \u00e8 stato destinato a un uso diversificato come arma non letale dell'arsenale americano. Altri dispositivi per un uso militare come armi non-letali, come l'Active Denial System, che utilizza un doloroso fascio di energia per scoraggiare possibili attaccanti o per rendere temporaneamente inoffensivo ogni soggetto le cui azioni il detentore di quest'arma decida di tenere sotto controllo.\nIl dispositivo viene sperimentato sin dal 2004 in Iraq, dalla base di Camp Bucca. L'LRAD viene dispiegato nelle regioni di Baghdad, Fallujah, e in altre zone del paese mediorientale.\nNegli Stati Uniti, l'LRAD venne impiegato dalla polizia contro dimostranti nella citt\u00e0 di New York durante le proteste organizzate in occasione della convention repubblicana del 2004.\nLa nave da crociera di lusso Seabourn Spirit utilizz\u00f2 un LRAD per difendersi dall'assalto di pirati armati di fucili d'assalto AK 47 e lanciarazzi RPG, mentre si trovava circa 160 chilometri al largo della costa della Somalia nel novembre del 2005. L'efficacia di questo apparecchio durante l'attacco non risulta chiara, visto che gli attaccanti prima colpirono la nave con numerosi colpi di razzo e raffiche di mitra, poi desistettero.\nNella ex-repubblica sovietica] della Georgia, l'LRAD venne utilizzato contro manifestanti a Tbilisi nel novembre del 2007.\nDa fine 2008 le baleniere della flotta giapponese capitanata dalla nave Nisshin Maru hanno utilizzato questi dispositivi per allontanare gli attivisti di Sea Shepherd nell'Antartico.\nUtilizzi in campo non bellico.\nEsiste una piccola compagnia tedesca che fornisce sistemi con caratteristiche di proiezione simili, impiegabili in ambiti musicali per concerti all'aperto, per l'audio negli stadi sportivi e cos\u00ec via."}
{"id": "1084478", "revid": "767487", "url": "https://it.wikipedia.org/wiki?curid=1084478", "title": "Bambina che si sistema i capelli", "text": "Bambina che si sistema i capelli \u00e8 un dipinto a olio su tela (75x62,5\u00a0cm) realizzato nel 1886 dalla pittrice Mary Cassatt.\n\u00c8 conservato nel National Gallery di Washington.\nIl dipinto ritrae una giovane in sottoveste, dal volto non propriamente attraente, mentre si sistema i capelli in una treccia. I colori vividi e lo stile pittorico avvicinano molto l'opera a quella degli impressionisti: il quadro fu effettivamente esposto all'ottava mostra degli impressionisti (1886), e Degas chiese alla pittrice di poterlo avere, colpito dalla bellezza dell'opera.\nAlla morte di Degas (1917) le sue opere vennero messe in vendita. Poich\u00e9 tra le altre figurava anche la \"Bambina che si sistema i capelli\", l'opera fu inizialmente attribuita a lui anzich\u00e9 alla Cassatt."}
{"id": "1084479", "revid": "26891", "url": "https://it.wikipedia.org/wiki?curid=1084479", "title": "Long range acoustic device", "text": ""}
{"id": "1084486", "revid": "161374", "url": "https://it.wikipedia.org/wiki?curid=1084486", "title": "A129", "text": ""}
{"id": "1084488", "revid": "48479", "url": "https://it.wikipedia.org/wiki?curid=1084488", "title": "Associazione islandese per la fede negli d\u00e8i", "text": ""}
{"id": "1084491", "revid": "6066", "url": "https://it.wikipedia.org/wiki?curid=1084491", "title": "Parassitario", "text": ""}
{"id": "1084497", "revid": "599013", "url": "https://it.wikipedia.org/wiki?curid=1084497", "title": "Stadio Ettore Mannucci", "text": "Lo stadio Ettore Mannucci \u00e8 un impianto sportivo polifunzionale della citt\u00e0 di Pontedera (PI), che ospita gli incontri interni dell', club calcistico locale, militante in Lega Pro e di atletica leggera (Polisportiva Valdera, La Galla Pontedera Atletica).\nStoria.\nLo stadio (inizialmente noto come \"Stadio comunale\") \u00e8 stato costruito negli anni 1960 in sostituzione del vecchio \"Stadio Marconcini\", oramai circondato da edifici e quindi non pi\u00f9 ampliabile. \u00c8 stato dedicato nel 2002 a Ettore Mannucci, attaccante pontederese che tra gli anni 1940 e 1950 aveva giocato in Serie A, con le maglie di Pro Patria e .\nIn questo stadio si sono disputate alcune partite valide per diverse edizioni del Torneo di Viareggio e alcuni concerti.\nNel 2005 ha ospitato quattro partite, tra cui la finale, degli Europei Under 17 giocati in Italia.\nIl 1\u00ba giugno 2007 ha ospitato la partita Italia-Albania under 21, valevole per le qualificazioni agli Europei di categoria del 2009, finita 4-0 per gli azzurrini.\nNell'estate 2012, dopo la promozione in Lega Pro Seconda Divisione del Pontedera, l'impianto ha sub\u00ecto dei lavori di ammodernamento, nel corso dei quali \u00e8 stato implementato un nuovo campo di gioco in erba sintetica e sono state aggiunte due piccole tribune (una per il settore ospiti e l'altra per quello casalingo) a fianco della tribuna principale.\nNel mese di agosto del 2014, il Tuttocuoio (squadra di calcio di San Miniato), neopromosso in Lega Pro per la stagione di Lega Pro 2014-2015, non disponendo di un campo adeguato alla terza serie, ha deciso di disputare le gare casalinghe allo stadio Mannucci, pagando l'affitto al per l'intera stagione. A giugno del 2015 Pontedera e Tuttocuoio hanno rinnovato tale accordo anche per la stagione di Lega Pro 2015-2016.\nStruttura.\nLo stadio ha solamente due tribune: quella centrale, totalmente coperta, e quella ospiti. Durante il \"periodo d'oro\" del , nel triennio 1993-1995, (con la squadra che disputava la Serie C1) sono state allestite delle tribune laterali provvisorie.\nDurante la partita Pontedera-Livorno, nel dicembre 1993, \u00e8 stato stabilito il record di spettatori, con 6.000 tifosi divisi equamente tra le due squadre."}
{"id": "1084504", "revid": "261173", "url": "https://it.wikipedia.org/wiki?curid=1084504", "title": "Domenico Quattrociocchi", "text": "Biografia.\nNacque a Palermo nel 1872 e si trasfer\u00ec a Roma nel secondo decennio del 900; per vent'anni lavor\u00f2 nel suo studio fino alla morte che lo raggiunse il 18 aprile del 1941. Suoi maestri furono i pittori siciliani Francesco Lojacono e Salvatore Marchesi.\nDopo il suo trasferimento a Roma nel 1905 espose all'Esposizione Internazionale di Palazzo delle Belle Arti di Roma. Nel 1906 partecip\u00f2 all'esposizione degli Artisti di Milano. Durante questo periodo il maestro increment\u00f2 la sua produzione di paesaggi, riferiti soprattutto alle vie e piazze di Roma per continuare la sua opera fino agli anni quaranta.\nNel 1908 un suo quadro, \"La quiete\", fu acquistato dal Ministero della Pubblica Istruzione per poi essere sistemato nelle sale della Galleria d'Arte Moderna di Roma. \nNel 1909 partecip\u00f2 alla biennale di Venezia.\nContinu\u00f2 la sua opera artistica fino all'inizio della Seconda guerra mondiale. Molti suoi quadri, in un'apposita saletta, sono visibili nella Villa Cattolica di Bagheria, donati dalla figlia Emma. Nel parco che circonda la costruzione si trova l'arca che contiene le spoglie di Renato Guttuso, tutta in marmo azzurro chiaro."}
{"id": "1084505", "revid": "6923", "url": "https://it.wikipedia.org/wiki?curid=1084505", "title": "Ritratto di Antonio Martelli", "text": "Il Ritratto di Antonio Martelli, Cavaliere di Malta \u00e8 un dipinto a olio su tela (118,5x95 cm) realizzato tra il 1608 ed il 1609 da Caravaggio e conservato nella Galleria Palatina di Palazzo Pitti a Firenze.\nStoria.\nDel dipinto si hanno scarse notizie antiche.\nFu inciso da G. Silvani (\"La Galleria Imperiale di Palazzo Pitti\", 1838, vol. IV), indicandolo come ritratto di un cavaliere di Malta e attribuendolo a Niccol\u00f2 Cassana. In seguito, in un'altra incisione ottocentesca, il personaggio \u00e8 indicato come Niccol\u00f2 Caracciolo di San Vito, cavaliere di Malta, forse per via di un errore nella lettura dell'incisione di Silvani, in cui Cassana era diventato Caracciolo. Fu anche formulata l'ipotesi che l'opera fosse legata a Niccol\u00f2 dell'Antella, proprietario del \"Cupido dormiente\" di Caravaggio nello stesso museo. Il Chiarini ipotizz\u00f2 che il ritratto fosse arrivato a Pitti dalle collezioni di Leopoldo de' Medici, tramite l'acquisto sulla piazza veneziana, mentre altri ritengono che invece arriv\u00f2 in citt\u00e0 con l'intermediazione dei Dell'Antella, legandolo alla notizia di un ritratto ovale del Gran Maestro Alof de Wignacourt, gi\u00e0 posseduto dalla famiglia e collocato nella chiesa di San Jacopo in Campo Corbolini.\nLa prima a formulare il nome di Caravaggio fu Mina Gregori, legandolo a una notizia di un altro ritratto del Wignacourt, citato dal Bellori (1672): \"lo ritrasse in piedi armato, et a sedere disarmato nell'habito di Gran Maestro, conservandosi il primo ritratto dell'Armeria di Malta (p.\u00a0209). Pi\u00f9 recentemente si \u00e8 fatta avanti l'ipotesi che si tratti di Antonio (o Marcantonio) Martelli, cavaliere di Malta, ritratto all'et\u00e0 di circa settanta anni. Il pittore fu molto legato a lui, tanto da far pensare che la fuga del Caravaggio da Malta, avvenuta poco dopo, sia stata possibile grazie all'intervento del Martelli. Riferimenti documentari hanno definitivamente confermato questa ipotesi.\nDescrizione e stile.\nUn bagliore illumina la figura del cavaliere di Malta, ritratto a mezza figura su sfondo scuro, volto di tre quarti verso destra e indossante la divisa dell'ordine, con la grande croce bianca in pectore. La forte illuminazione indaga con cura i dettagli anatomici della figura, individuandone con precisione i tratti somatici e i segni dell'et\u00e0 avanzata.\nL'opera appare incompiuta nello sfondo e nei particolari in basso della figura: ipotesi, questa, che farebbe pensare a quest'opera come l'ultima dipinta a Malta."}
{"id": "1084506", "revid": "1754055", "url": "https://it.wikipedia.org/wiki?curid=1084506", "title": "Prove di balletto in scena", "text": "Prove di balletto in scena \u00e8 un dipinto a olio su tela (65\u00d781\u00a0cm) realizzato nel 1874 dal pittore francese Edgar Degas.\n\u00c8 conservato nel Mus\u00e9e d'Orsay di Parigi.\nL'opera ritrae un gruppo di danzatrici classiche in attesa di ballare, mentre sono raccolte sul palco dedite alla preparazione dell'evento. Alcune sistemano le scarpette ed il tut\u00f9, altre ripassano i passi sotto lo sguardo attento di un personaggio seduto, probabilmente il maestro delle danze. Nonostante Degas colga un momento qualsiasi della prova generale, l'atmosfera \u00e8 resa magica dalla raffinatezza delle figure ritratte unita ad una luce che le avvolge caldamente.\nL'inquadratura della tela sembra essere presa dal palco di proscenio o dal primo palco di prima galleria: la luce sembra provenire frontalmente al palco, dal basso, illuminando scenograficamente le danzatrici."}
{"id": "1084508", "revid": "1632387", "url": "https://it.wikipedia.org/wiki?curid=1084508", "title": "La scuola di danza", "text": "La scuola di danza (\"La Classe de danse\") \u00e8 un dipinto del pittore francese Edgar Degas, realizzato nel 1873-1875 e conservato al Mus\u00e9e d'Orsay di Parigi.\nDescrizione.\n\u00c8 tra i primi quadri del pittore a rivolgersi al tema delle ballerine e, come si pu\u00f2 facilmente dedurre dal titolo, raffigura proprio una lezione di danza. Degas ha meditato a lungo sugli equilibri cromatici e compositivi de \"La scuola di danza\", e ha atteso ben tre anni alla sua realizzazione, dal 1873 al 1875. L'opera, oggi esposta al museo d'Orsay di Parigi, \u00e8 dunque frutto di un lungo e sofferto lavoro di \"atelier\", del quale ci sono rimaste decine di bozzetti e schizzi preparatori. \u00abNessun'arte \u00e8 tanto poco spontanea quanto la mia\u00bb, avrebbe ammesso lo stesso Degas, \u00abe quanto io faccio \u00e8 il risultato della riflessione e dello studio dei grandi maestri. Dell\u2019ispirazione, della spontaneit\u00e0 e del temperamento non so assolutamente nulla\u00bb. Il critico d'arte Giorgio Nifos\u00ec, valutando la lunga gestazione de \"La lezione di danza\", osserva che \u00abin fondo, la sua pittura \u00e8 come la danza: in apparenza facile e leggera, in realt\u00e0 costruita con la fatica e il duro esercizio\u00bb.\nSeppur realizzato in studio, \"La lezione di danza\" conserva la freschezza delle opere nate di getto, dando l'illusione di grande immediatezza, quasi di un'istantanea fotografica. La scena mostrata nel dipinto ha luogo nel foyer di danza dell'Op\u00e9ra di Parigi in rue Le Peletier, dove Degas poteva accedere grazie all'intercessione di un amico direttore di orchestra. In quest'opera l'implacabile pennello di Degas raffigura proprio una giovane ballerina che si appresta a eseguire gli esercizi al centro sotto il vigile occhio del maestro canuto: si tratta del celebre coreografo francese Jules Perrot, colto mentre osserva con attenzione i passi dell'allieva con in mano la lunga bacchetta autoritaria. Le altre ballerine, reduci di un'estenuante lezione condotte con ferrea disciplina, sono esauste e approfittano con immenso piacere di questo inaspettato momento di pausa: il pittore le dispone a semicerchio intorno al maestro, in uno spazio progressivamente scorciato.\nCome altrove in Degas, anche quest'opera coglie un attimo a caso dei mille possibili della lezione, per cui \u00e8 possibile trovare espressioni estremamente naturali e spontanee: Degas, d'altronde, indaga questi aspetti marginali ma significativi della quotidianit\u00e0 con un'attenzione quasi ossessiva, fermo nel suo proposito di fissare un'immagine che sembra spiata \u00abdal buco della serratura\u00bb, come spesso ripeteva agli amici. La ballerina con il fiocco rosso tra i capelli - la prima sulla quale si sofferma lo sguardo dello spettatore - \u00e8 sorpresa mentre si sta facendo aria con un ventaglio, e ai suoi piedi troviamo anche un innaffiatoio e un simpatico cagnolino. Alla sua sinistra, seduta sul pianoforte, troviamo una ballerina con il fiocco giallo che, annoiata, si gratta nervosamente la schiena con la mano sinistra e si lascia scappare una smorfia di fastidio. Tra le altre vi \u00e8 chi si aggiusta i capelli, chi ha le braccia conserte, chi allunga le gambe, chi sia accomoda il costume da ballo, l'orecchino, il nastro, chi ride e chi appoggia il viso alla mano, a denotare proprio l'affaticamento per la lezione. Degas rende magistralmente l'impressione sonora delle allieve sullo sfondo che, approfittando dell'atmosfera pi\u00f9 rilassata e informale (evidentemente la lezione sta quasi finendo), ignorano l'inflessibile insegnante e si immergono in una distensiva chiacchierata. Particolarmente interessante \u00e8 l'atteggiamento corporeo della ballerina sullo sfondo, la quale \u00e8 seduta in momentaneo riposo e presenta i piedi divaricati, secondo una posa usuale per i danzatori.\nTecnica.\nMentre gli altri Impressionisti esitavano a imprigionare i propri dipinti nella ristretta visione del reticolo prospettico, ne \"La scuola di danza \" lo spazio \u00e8 ottenuto in modo ancora tradizionale, mediante la diminuzione progressiva delle figure a distanza e con la convergenza delle linee prospettiche verso il punto di fuga, il quale cade all'esterno della tela, sulla destra, e istintivamente conduce l'occhio dell'osservatore verso quella direzione. Degas accentua questo scorcio mediante le congiunture del \"parquet\", cui \u00e8 dedicato ampio spazio in primo piano. Nei dipinti degassiani viene accordata notevole rilevanza ai pavimenti: si tratta, questa, di una scelta compositiva che ha particolarmente senso, considerando che \u00e8 il principale strumento di lavoro delle ballerine (basti pensare che viene costantemente lucidato proprio per garantire alle giovani danzatrici un buon ancoraggio a terra e per evitare rovinose perdite di equilibrio). Negli scritti di Paul Val\u00e9ry, uno dei maggiori biografi di Degas, leggiamo:\n\"La lezione di danza\", in effetti, riassume \"in nuce\" le varie divergenze che ci furono tra Degas e gli Impressionisti. Non solo Degas qui ricorre alla prospettiva grazie all'aiuto delle assi pavimentali, bens\u00ec abiura persino dalla rigorosa rinuncia impressionista al nero e al bianco (considerati dai colleghi dei non-colori). Bianca \u00e8 infatti la stoffa velata dei tut\u00f9, mentre neri sono i nastrini che cingono i colli delle ballerine: nell'apparato cromatico del dipinto, tuttavia, intervengono diversi altri colori - si guardino il bruno del \"parquet\", la tinta verdolina delle pareti, la variopinta vivacit\u00e0 dei fiocchi indossati dalle fanciulle - i quali contribuiscono a delineare questa atmosfera ferma, quieta e squisitamente realistica. \u00abIn tal modo\u00bb osservano i critici d'arte Giorgio Cricco e Francesco di Teodoro \u00abDegas riesce pienamente nel difficile intento di far coesistere il rigore formale derivato dall'amore per Ingres e per i pittori rinascimentali con la realt\u00e0 di un\u2019epoca in cui il quotidiano si era sostituito alla narrazione mitologica e le ballerine alle divinit\u00e0 olimpiche\u00bb.\nLa naturalezza del quadro \u00e8 suscitata dal taglio fotografico dell'immagine, ripresa dal basso verso l'alto. Degas fa spiovere la luce del dipinto in parte da una grande finestra dal fondo e in parte da destra (dove immaginiamo esserci un'apertura sul cielo terso di Parigi) e dedica un'attenzione particolare ai suoi aspetti coloristici, con i quali definisce sapientemente il movimento delle ragazze danzanti e le particolarit\u00e0 degli abiti e delle figure (particolarmente riuscita \u00e8 la volumetria del maestro Perrot, vero e proprio fulcro dell'intera composizione). Il colore, steso con zone ampie e pennellate sintetiche, non descrive ma evoca materie e volumi. Un'altra peculiarit\u00e0 de \"La lezione di danza\" risulta essere la sensazione di estensione oltre i margini della tela; questo effetto suggerisce la transitoriet\u00e0 del momento immortalato dal pittore e la volont\u00e0 dell'autore di superare l'immobilit\u00e0 e la claustrofobia della normale pratica accademica, ostile a questi tagli cos\u00ec inconsueti."}
{"id": "1084510", "revid": "88872", "url": "https://it.wikipedia.org/wiki?curid=1084510", "title": "Incoronazione di spine (Caravaggio)", "text": "Incoronazione di spine \u00e8 un dipinto a olio su tela (127x165 cm) realizzato probabilmente nel 1603 circa dal pittore italiano Caravaggio. \u00c8 conservato nel Kunsthistorisches Museum di Vienna: in passato apparteneva alla raccolta del marchese Vincenzo Giustiniani.\nStoria e descrizione.\nSecondo il biografo di Caravaggio Giovanni Pietro Bellori, una \"Incoronazione di spine\" venne eseguita per il protettore di Caravaggio, Vincenzo Giustiniani, e questo dipinto \u00e8 ricordato nel 1638 nelle collezioni Giustiniani. La sua datazione \u00e8 controversa: secondo alcuni sarebbe una delle ultime opere di Caravaggio, mentre secondo altri sarebbe pi\u00f9 vicino alle commissioni per la Cappella Cerasi, caratterizzato da un luminismo tenue a met\u00e0 tra quello morbidamente diffuso dell'\"Incredulit\u00e0 di san Tommaso\" e quello con pi\u00f9 contrasti del \"Cattura di Cristo\" di Dublino.\nL'impostazione del dipinto sull'attraversamento delle diagonali da parte dei torturatori e sulla raffigurazione dell'episodio in un clima di tacita immobilit\u00e0 che ha perno nell'espressione di accettata rassegnazione di Cristo lasciano ravvisare una simultaneit\u00e0 compositiva con i quadri per la cappella Cerasi. La luce che batte in alto da sinistra introduce le nuove composizioni basate quasi esclusivamente sull'alternanza dei marroni opachi e sui toni terrosi dei colori.\nIl tema della sofferenza e del sadismo \u00e8 sicuramente centrale nell'opera. John Gash sottolinea il fatto che i due torturatori calchino la corona sul capo di Cristo a colpi di bastone, \"una procedura ritmica e sadica\". Robb menziona che il dipinto sia a proposito \"su come ... infliggere il dolore e sentire il dolore, e come siano vicini il dolore e il piacere, quanto potrebbe essere voluttuoso soffrire in un pomeriggio dorato\".\nAl centro della tela \u00e8 raffigurata la flagellazione di Cristo per mano di due uomini (sulla destra) che lo seviziano con dei bastoni, i quali servono loro per collocare sulla testa del condannato la corona di spine. Il Cristo, con la fronte al seno, \u00e8 vestito con un drappo purpureo dal quale intuiamo la sua nudit\u00e0. La parte sinistra della tela \u00e8 occupata da un uomo in armatura che osserva la scena senza tuttavia parteciparvi direttamente, e che \u00e8 curiosamente molto simile, nella postura ed esteticamente, alla figura del Proconsole Egeas della \"Crocefissione di Sant'Andrea\"."}
{"id": "1084517", "revid": "1226", "url": "https://it.wikipedia.org/wiki?curid=1084517", "title": "Sword and Sorcery", "text": ""}
{"id": "1084519", "revid": "1833487", "url": "https://it.wikipedia.org/wiki?curid=1084519", "title": "Luigi Olivieri", "text": "Biografia.\nDal 1990 al 1994 \u00e8 stato vicepresidente dell'Unione nazionale comuni comunit\u00e0 enti montani (UNCEM).\nNel 1996 e nel 2001 \u00e8 stato eletto alla Camera dei deputati nel Collegio uninominale di Lavis.\n\u00c8 stato vicepresidente della Commissione parlamentare d'inchiesta sulle responsabilit\u00e0 relative alla tragedia del Cermis dal 20 gennaio 2000 allo scioglimento.\n\u00c8 stato segretario della V Commissione (bilancio, tesoro e programmazione) dal 21 giugno 2001 al 27 aprile 2006.\nIl 20 marzo 2008 viene nominato dal Governo Prodi Commissario dell'Ente Italiano della Montagna - EIM. Prorogato dal Governo Berlusconi porter\u00e0 a compimento la sua opera con la nomina dei nuovi organi di governo dell'EIM.\nDall'agosto 2010 al luglio 2015 \u00e8 stato Assessore per le Politiche sociali e per la salute della comunit\u00e0 di Valle delle Giudicarie.\nDa novembre 2017 \u00e8 presidente di Autostrada del Brennero S.p.A..\n\u00c8 sposato e ha tre figli ."}
{"id": "1084521", "revid": "300067", "url": "https://it.wikipedia.org/wiki?curid=1084521", "title": "Glen Rice", "text": "Biografia.\nHa un figlio, Glen Rice jr., anch'egli cestista.\nCarriera.\nI quattro anni a Michigan.\nNei quattro anni da collegiale Rice frequent\u00f2 la University of Michigan, rivelandosi uno dei pi\u00f9 prolifici realizzatori del paese. Nel 1989 raggiunse una media di 25 punti a partita e trascin\u00f2 Michigan alla vittoria alla Final Four, dove venne votato miglior giocatore del torneo siglando il record NCAA di 184 punti segnati (tuttora ineguagliato). Passando alla carriera professionistica come miglior marcatore nella storia dell'istituto (2.442 punti), si \u00e8 guadagnato nel 2005 la cerimonia di ritiro della propria maglia numero 41 da parte dell'universit\u00e0.\nNella NBA.\nDichiaratosi al draft del 1989, Glen entr\u00f2 nel roster dei Miami Heat che lo scelsero con la 4\u00aa chiamata assoluta. La prima stagione NBA gli valse il posto nel \"Secondo quintetto rookie\". Nei 5 anni successivi Rice matur\u00f2 secondo le previsioni raggiungendo individualmente i \"piani alti\" della NBA, pur rimanendo in una squadra quasi sistematicamente fallimentare; la sua eccellente vena realizzativa fu addirittura capace nel 1995 di un formidabile exploit da 56 punti in un incontro con gli Orlando Magic (frutto anche di un 7/8 al tiro da tre), che fu quell'anno il massimo stagionale.\nFu una delle ultime partite di Rice giocate in Florida: quell'estate fu ceduto agli Charlotte Hornets in vece di Alonzo Mourning, uno scambio dal quale, probabilmente, trassero maggior vantaggio gli Heat. La prima stagione a Charlotte fu solamente discreta, con un pareggio nel bilancio vittorie-sconfitte. La dirigenza mise a segno diversi colp\u00ec di mercato, che portarono in casa Hornets l'ala Anthony Mason e, in particolare, il forte centro Vlade Divac dai Lakers in cambio della prima scelta al draft (che frutter\u00e0 poi l'ingaggio di Kobe Bryant). La nuova formazione riscosse un grande successo nella stagione regolare (54 partite vinte su 82 disputate), ma ai play-off vennero immediatamente spazzati via. Nel 1997 Glen riusc\u00ec comunque a togliersi una grande soddisfazione vincendo il premio di MVP all'All-Star Game, a merito di un'incontenibile esplosione realizzativa: 20 punti segnati nel solo 3\u00ba quarto (\"record\"), 24 in tutto il 2\u00ba tempo (\"record\"), 26 in totale.\nSi concluse dopo soli tre anni l'avventura con gli Hornets (di cui \u00e8 ancora, con 23,5 punti a partita, il miglior realizzatore della storia), approdando nel 1999 ai Los Angeles Lakers. La prima stagione nella Western Conference and\u00f2 buca, con l'eliminazione ai playoff per mano dei San Antonio Spurs, futuri campioni. Il 2000 vide invece il dominio ed il trionfo dei Lakers che tornarono a vincere il titolo NBA dopo undici anni di digiuno; Glen Rice fu il 3\u00ba miglior marcatore della squadra, dopo O'Neal e Bryant (15,9 p/g).\nNonostante l'apporto pi\u00f9 che positivo alla causa Los Angeles, il pellegrinaggio di Rice non si ferm\u00f2 affatto: nel 2001 gioc\u00f2 per i New York Knicks, ma cambi\u00f2 franchigia gi\u00e0 la stagione successiva per servire con la sua esperienza gli Houston Rockets. Vi rest\u00f2 fino al 2003, per poi disputare nel 2004 l'ultima annata della sua notevole carriera, con i Los Angeles Clippers."}
{"id": "1084524", "revid": "118232431", "url": "https://it.wikipedia.org/wiki?curid=1084524", "title": "Teatro ragazzi", "text": "Teatro ragazzi \u00e8 il termine usato, in gergo teatrale, per descrivere gli spettacoli teatrali e le compagnie teatrali dedicate ai bambini, scuole e famiglie. Si differenzia dal \"teatro per ragazzi\" in quanto non si definisce solo in base all'organizzazione e produzione dello spettacolo in funzione del target di spettatori ma di una specifica progettualit\u00e0 artistica e psicopedagogica indirizzata verso linguaggi e metodologie proprie dell'infanzia e dell'adolescenza i cui possibili attanti sono sia gli attori che gli spettatori.\nA differenza, ad esempio, del teatro di figura o del teatrodanza (che si autodefiniscono in base agli elementi linguistici utilizzati) o al teatro sperimentale o teatro di avanguardia (che lo fanno, invece, in base alla metodologia) il teatro ragazzi \u00e8 l'unico che si autodefinisce in base al pubblico, adottando quindi per esso le specifiche del suo essere.\nNato inizialmente in Europa come fenomeno teatrale, il \"teatro ragazzi\" costituisce, particolarmente in Italia, un vero e proprio genere teatrale che pu\u00f2 comprendere vari tipi di spettacoli e di espressioni artistiche, come il teatro d'animazione, il teatro dei burattini e il teatrodanza. L'Ente Teatrale Italiano si incarica di effettuare rapporti periodici sullo stato del \"Teatro Ragazzi\" in Italia ed annualmente effettua un censimento sulle compagnie che operano nel settore.\nIn Italia.\nIl \"teatro ragazzi\" contemporaneo nasce in Italia verso la fine degli anni sessanta come vero e proprio movimento, in rapporto ai cambiamenti culturali che avvenivano in quel periodo storico. Da questo nuovo modo di vedere la scuola ed il teatro, il \"teatro ragazzi\" italiano, molto diverso da quello degli altri stati europei, si fonde con il teatro 'per i ragazzi', ed attraverso il lavoro di alcuni operatori, spesso provenienti dalla ricerca e dalla sperimentazione, esce dalla scuola e diventa autonomo. Questa corrente, adottando stilemi propri, diversi dal teatro per adulti ma non per questo di diverso spessore, sperimenta nuovi linguaggi al servizio dell'immaginario del bambino. Negli anni settanta nascono molte compagnie dedicate al pubblico dell'infanzia, le associazioni di categoria, i festival di Muggia, Cascina (Vetrina Italia), Parma (Vetrina Europa), il premio Stregagatto, e i centri nazionali. Oggi il \"teatro ragazzi\" italiano racchiude un notevole numero di operatori e di compagnie che, attraverso la tecnica, la poetica, l'organizzazione e la produzione, lo hanno reso adatto ad un pubblico di tutte le et\u00e0.\nMolti sono i festival di teatro ragazzi organizzati nel tempo in Italia:"}
{"id": "1084525", "revid": "887364", "url": "https://it.wikipedia.org/wiki?curid=1084525", "title": "Aginskoe", "text": "Aginskoe () \u00e8 una citt\u00e0 della Russia, centro amministrativo dell'Aginskij rajon nel Territorio della Transbajkalia della Federazione Russa. Aginskoe si trova nella valle del fiume Aga, affluente dell'Amur e dista 150 chilometri da \u010cita; venne fondata nel 1811, contava 11.717 abitanti al censimento del 2002."}
{"id": "1084526", "revid": "1442080", "url": "https://it.wikipedia.org/wiki?curid=1084526", "title": "Centaurea horrida", "text": "Il fiordaliso spinoso (\"Centaurea horrida\" ) \u00e8 una specie endemica della Sardegna, presente solo in poche stazioni costiere di estensione molto limitata. Nelle checklist pi\u00f9 recenti questa entit\u00e0 \u00e8 considerata sinonimo della sottospecie \"Centaurea calcitrapa\" subsp. \"calcitrapa\".\nIn merito allo stato di conservazione \u00e8 una specie classificata come \"vulnerabile\": infatti, pur essendo rappresentata da un cospicuo numero di esemplari, il numero limitato di stazioni e la loro ridotta estensione sono un fattore di vulnerabilit\u00e0 che potrebbe pregiudicare la sua sopravvivenza. Il fiordaliso spinoso \u00e8 localizzato esclusivamente nella parte nord-occidentale della Sardegna, in alcuni siti costieri dell'Asinara e della Nurra, nella zona di Alghero, e nella parte nord-orientale dell'isola sarda, in tre piccole popolazioni disgiunte nell'isola di Tavolara.\nEtimologia.\nSecondo la leggenda dell'Orto del centauro, toponimo del Pizzo Deta di San Vincenzo Valle Roveto (AQ), il nome del genere sarebbe ispirato al mitologico centauro Chirone, che al contrario degli altri centauri aveva un'indole mite e saggia. A lui gli antichi attribuivano le pi\u00f9 grandi virt\u00f9 nella profezia e nella medicina e lo considerarono maestro di Esculapio, Ercole, Giasone, Castore e Polluce. Questa sua fama si ritrova anche in altri nomi di piante ritenute in gran conto, quali \"Erythraea centaurium\" e \"Opopanax chironium\" (forse la panacea degli antichi).\nIl l'epiteto specifico (\"horrida\") richiama la sua morfologia particolarmente spinosa e ispida, un adattamento alle estreme condizioni ecologiche nelle quali la specie vive.\nDescrizione.\n\u00c8 una pianta legnosa a portamento pulvinato, molto ramificata (forma un cespuglio emisferico spinosissimo), glauchescente, con rami eretti (rigidi ed intricati) e bianco-tomentosi (specialmente quelli giovani), alta fino a 30-50 cm. La forma biologica \u00e8 camefita suffruticosa (\"Ch suffr\"), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose).\nLe foglie lungo il caule sono disposte in modo alterno e si dividono in inferiori e superiori. Quelle inferiori in genere sono trasformate in spine con forme pennate (ai lati sono presenti altre spine). Le foglie superiori sono delle spine raggianti e praticamente sottendono il capolino. Dimensione delle foglie inferiori: lunghezza 20 \u2013 25\u00a0mm con spine laterali di 3 \u2013 8\u00a0mm.\nLe infiorescenze (composte da piccoli capolini - diametro di 5\u00a0mm) sono scapose o di tipo corimboso (gruppi di 2 - 4 capolini). I capolini, discoidi e omogami, sono formati da un involucro a forma ovoidale (diametro di 3 \u2013 5\u00a0mm) composto da brattee (o squame) disposte su pi\u00f9 serie all'interno delle quali un ricettacolo fa da base ai fiori. Le squame dell'involucro sono disposte in modo embricato e scalato; il dorso \u00e8 bianco-tomentoso e terminano con una appendice bruna, mucronata (1\u00a0mm di mucrone) e fimbriata con 5 - 6 ciglia laterali lunghe 0,5 - 0,8\u00a0mm. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette).\nI fiori sono, poco appariscenti, sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili.\nIl frutto \u00e8 un achenio grigio con un pappo. Le forme dell'achenio possono essere obovoidi-fusiformi, compresse lateralmente, con areole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale all'interno di una anello di tessuto parenchimatico. Le setole del pappo sono disposte su una o pi\u00f9 serie e sono decidue come un pezzo unico e si presentano barbate o piumate e sono lunghe quanto l'achenio.\nFiorisce tra maggio e giugno, con fruttificazione che si completa a luglio.\nFitosociologia.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Euphorbion pithyusae\" \u00e8 relativa alle garighe camefitiche alotolleranti con alta percentuale di specie endemiche e pioniere, termo mediterranee primarie e subprimarie e caratterizzate dalla presenza dell\u2019avifauna marina. L\u2019associazione \u00e8 stata descritta soprattutto per la localit\u00e0 di Cap Corse. Lo sviluppo di questa alleanza \u00e8 prevalentemente sulle falesie calcaree e granitiche mediterranee. Distribuzione: Sardegna e in Corsica. Non \u00e8 da escludere la sua presenza nelle Baleari.\nSpecie presenti nell'associazione: \"Cineraria maritima\", \"Daucus gingidium\", \"Euphorbia pithyusa\", \"Frankenia laevis\", \"Helichrysum italicum\", \"Lotus cytisoides\", \"Dactylis hispanica\", \"Reichardia picroides\", \"Thymelaea hirsuta\", \"Astragalus tragacantha\", \"Astragalus terraccianoi\" e \"Centaurea horrida\".\nFitogeografia.\nLa specie \u00e8 presente in ambienti costieri della parte nord-occidentale della Sardegna e dell'isola di Tavolara. Con la sua caratteristica colorazione grigio cenere conferisce un aspetto di unicit\u00e0 al paesaggio delle garighe costiere dell'Asinara e di pochi altri siti.\nL'areale della specie \u00e8 frammentato in 5 aree geografiche, di cui quattro ricadono in aree protette (Parco nazionale dell'Asinara, Parco regionale di Porto Conte, Area marina protetta di Tavolara) e una in territorio non vincolato (Stintino). La presenza della \"Centaurea\" in queste aree ha prerogative e aspetti differenti che caratterizzano le singole stazioni. Nel contempo le condizioni ambientali e fitoclimatiche presentano delle analogie che spiegano la presenza, peraltro consistente, di questa specie singolare.\nNell'isola dell'Asinara e nella penisola di Stintino la specie \u00e8 diffusa nella gariga costiera delle coste occidentali; inoltre \u00e8 presente nell'Isola Piana, preceduta dalla vegetazione erbacea litoranea. La geomorfologia \u00e8 caratterizzata dalle falesie originate dalla giacitura della piattaforma metamorfica del Paleozoico che si estende dall'Argentiera al nord dell'Asinara (una delle formazioni pi\u00f9 antiche della Sardegna). In queste due stazioni la gariga costiera \u00e8 una cenosi secondaria di natura antropica, in quanto ha sostituito l'originaria presenza del ginepreto. La stazione della penisola di Stintino \u00e8 quella seriamente minacciata perch\u00e9 soggetta ad una forte pressione antropica.\nNel promontorio di Capo Caccia, parte integrante del Parco regionale di Porto Conte, la \"C. horrida\" \u00e8 presente in due differenti siti. Il primo \u00e8 Marina di Lioneddu, sulla costa settentrionale del promontorio, fra Punta Cristallo e Punta della Ghisciera. Il secondo si trova sulla costa occidentale del promontorio, in corrispondenza delle falesie di Cala della Barca e dell'Isola Piana (quest'ultima riserva integrale). La geomorfologia di questi siti \u00e8 caratterizzata dalle alte falesie che la piattaforma calcarea del Mesozoico ha originato nella Nurra sudoccidentale. In questi siti la gariga \u00e8 una fitocenosi primaria e ha pertanto la connotazione di un vero e proprio climax.\nNell'isola di Tavolara la \"C. horrida\" \u00e8 presente in tre differenti siti sul versante nordoccidentale dell'isola. Il primo si trova sul pendio adiacente alla striscia sabbiosa dello \"Spalmatore di terra\" (Localit\u00e0 Li Cantonacci), nella zona sudoccidentale dell'isola. Gli altri due si trovano nello \"Spalmatore di fuori\", nella zona nordorientale dell'isola: i siti sono rispettivamente il promontorio di Punta Timone, ai bordi della falesia, e i crinali dell'istmo di Punta Timone. Le stazioni dello Spalmatore di fuori si trovano in piena zona militare. La geomorfologia \u00e8 caratterizzata dai crinali formati dalla copertura calcareo-dolomitica del Mesozoico o dai rari affioramenti del basamento granitico della Tavolara.\nGli aspetti ecobotanici nelle due aree geografiche principali (Nurra-Asinara e Tavolara) si differenziano marcatamente, ma sono entrambi di grande importanza scientifica per la loro peculiarit\u00e0 e per la biodiversit\u00e0.\nNelle stazioni della Sardegna nordoccidentale la \"Centaurea horrida\" \u00e8 strettamente associata con una leguminosa arbustiva, l'Astragalo dragante (\"Astragalus terracianoi\" Valsecchi, 1994), endemismo sardo-corso. L'aspetto apparentemente singolare \u00e8 che l'astragalo dragante ha un habitus molto simile a quello del fiordaliso spinoso in quanto la pianta forma un pulvino mammellonare con una ramificazione molto fitta e spinescente. La tonalit\u00e0 verde brillante dell'astragalo unita a quella grigiastra del fiordaliso spinoso conferiscono un aspetto paesaggistico singolare.\nL'associazione fitoclimatica a \"Centaurea horrida\" e \"Astragalus terracianoi\" \u00e8 detta \"Centauretum horridae\" Mol. ed \u00e8 unica al mondo. Come tutte le garighe costiere primarie, il \"Centauretum horridae\", nel suo stato climacico, si colloca fisicamente fra il \"Crithmo-limonietum\" (o \"Crithmo-staticetum\") e l\"Oleo-ceratonion\".\nLa prima \u00e8 un'associazione camefitica tipicamente rupestre e alofitica: si insedia nelle anfrattuosit\u00e0 delle falesie e, in generale, delle scogliere rocciose, di composizione variabile secondo le stazioni, ma con un ridotto numero di specie.\nLa seconda \u00e8 una fitocenosi molto pi\u00f9 estesa, presente in tutte le regioni costiere della Sardegna, comprendente essenze mediterranee pi\u00f9 comuni e adattata a condizioni pedoclimatiche pi\u00f9 favorevoli ma sempre nell'ambito della termoxerofilia.\nLe stazioni a \"Centaurea horrida\", pertanto, oltre ad essere numericamente limitate hanno un'estensione circoscritta che parte dal margine di una scogliera esposta a ovest o a nordovest e s'insinua nell'entroterra cedendo subito il passo ad una macchia pi\u00f9 composita appena le condizioni pedologiche si presentano pi\u00f9 favorevoli.\nNelle stazioni di Tavolara la \"Centaurea horrida\" forma invece fitocenosi in purezza, in altri termini senza la presenza dell'astragalo. L'aspetto scientifico interessante del \"Centauretum\" della Tavolara \u00e8 che quest'isola \u00e8 l'unico sito in cui la \"Centaurea horrida\" \u00e8 in contatto con la congenere endemica \"Centaurea filiformis\" Viv. dando luogo alla formazione di un ibrido interspecifico, la \"Centaurea x forsythiana\" Levier ex Fiori, rinvenuto negli anni ottanta da Corrias e Diana sull'istmo che collega Punta Timone al massiccio del Castellaccio. Non a caso gli autori citati definiscono questo un esempio di \"superendemismo\" in quanto ottenuto dall'ibridazione di due specie endemiche.\nEcobotanica.\nA prescindere dalla natura litologica del substrato (rocce calcaree, granitoidi, metamorfiche, scistose), le diverse stazioni in cui vegeta la \"C. horrida\" presentano delle analogie dal punto di vista pedoclimatico. Le formazioni a \"C. horrida\" si estendono su suoli di scarsa potenza, con roccia affiorante, poveri e con una bassissima capacit\u00e0 di ritenuta idrica. La giacitura \u00e8 rappresentata da un pianoro o da un pendio pi\u00f9 o meno dolce, ma nell'immediata prossimit\u00e0 di una scogliera, in genere con la connotazione della falesia, esposta a ovest o nord-ovest.\nL'ambiente climatico \u00e8 caratterizzato dalla forte insolazione nei mesi caldi e da un'elevata eliofania relativa, dalla scarsa piovosit\u00e0, dalla notevole incidenza di forti venti dominanti del quadrante nordoccidentale (Maestrale, Ponente), responsabili anche del trasporto dell'aerosol marino.\nQuesti elementi spiegano l'habitus vegetativo della \"Centaurea horrida\" e di altre specie, come l'astragalo dragante, che occupano la stessa nicchia ecologica. In queste specie i caratteri morfologici termoxerofili sono portati all'estremo come forma di adattamento ad un ambiente proibitivo: l'accrescimento ridottissimo degli internodi, la ramificazione abbondante con conseguente portamento a pulvino mammellonare, la trasformazione delle foglie in spine, lo sviluppo contenuto in altezza sono caratteri che permettono a queste specie di vegetare in condizioni di aridit\u00e0 prolungata in zone aperte e battute da venti forti e portatori di salsedine d'estate e freddi d'inverno (questi ultimi, talvolta provenienti dal quadrante orientale, come avviene nell'Asinara).\nImportanza scientifica.\nIl fiordaliso spinoso \u00e8 spesso definito come un \"fossile vivente\", trattandosi di un paleoendemismo: la sua comparsa sulla Terra risale ad oltre 30 milioni di anni fa, prima del distacco della placca sardo-corsa dal blocco continentale.\nIl Pignatti sottolinea la singolarit\u00e0 e l'importanza scientifica di questa specie definendola \"un caso unico fra le Composite della nostra flora\". Nella stessa opera, il Pignatti cita l'analogia fra la \"Centaurea horrida\" e altre due specie congeneri, presenti nel bacino del Mediterraneo: la \"Centaurea balearica\" e la \"Centaurea spinosa\", rispettivamente endemiche delle Isole Baleari, la prima, e della Grecia, delle isole dell'Egeo e di Creta, la seconda. Queste due specie hanno un habitus simile a quello del fiordaliso spinoso e i loro areali costituiscono degli esempi di fitocenosi relitte antichissime. L'esistenza attuale di questi relitti \u00e8 da attribuire alle particolari condizioni ambientali: l'isolamento determinato dalla geografia e dalla geomorfologia delle stazioni di vegetazione, congiuntamente alle difficili condizioni pedoclimatiche, hanno fatto in modo che queste centauree abbiano beneficiato dell'assenza di competizioni floristiche tali da provocarne l'estinzione.\nRestando in tema di endemismi, la \"Centaurea filiformis\" Viv., altro endemismo esclusivo della Sardegna, occupa un areale distinto in quanto \u00e8 diffusa sui tavolati calcarei della Sardegna orientale da Capo Figari al Montarbu di Seui. Fa eccezione, come citato in precedenza, solo l'isola di Tavolara, che ospita entrambe le specie permettendone l'ibridazione.\nFarmacognosia.\nDalla parte aerea della pianta sono stati isolati numerosi composti noti ed un nuovo composto naturale, l'horridina (quercetin-3-O--L-rhamnopyranosyl-(12)--L-rhamnopyranoside).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa \" Centaurea horrida \" appartiene al gruppo delle centauree le cui brattee (o squame) dell'involucro terminano con una appendice decorrente, ossia non \u00e8 chiaramente separata (tramite una strozzatura) dal corpo sottostante della squama e all'apice \u00e8 presente una singola spina (In base alla suddivisione proposta da Pignatti). Questa suddivisione comunque \u00e8 priva di valore tassonomico ma puramente di comodo dato il grande numero di specie spontanee presenti sul territorio italiano.\nIl numero cromosomico di \"C. horrida\" \u00e8: 2n = 18.\nVariabilit\u00e0.\nLa pianta mostra un polimorfismo fogliare passando dalle foglie inferiori a quelle superiori. Quelle inferiori sono pennate o pennato-partite, lunghe 2-2,5\u00a0cm, con lacinie rigide e trasformate in spine. Quelle superiori sono pi\u00f9 o meno semplici o leggermente e irregolarmente pennato-fesse o pennato-partite, con lacinie lineari e rigide, spinescenti, bianco-tomentose. Quelle terminali tendono a disporsi a raggiera intorno ai capolini."}
{"id": "1084529", "revid": "155136", "url": "https://it.wikipedia.org/wiki?curid=1084529", "title": "Patriarca di Grado", "text": ""}
{"id": "1084533", "revid": "1573940", "url": "https://it.wikipedia.org/wiki?curid=1084533", "title": "Ust'-Ordynskij", "text": "Ust'-Ordynskij (, anche traslitterata come \"Ust-Ordynsky\") \u00e8 un centro abitato dell'Oblast' di Irkutsk, nonch\u00e9 capoluogo dell'\u0116chirit-Bulagatskij rajon. \u00c8 stato il centro amministrativo del Circondario autonomo buriato di Ust'-Orda, nella Federazione Russa.\nGeografia fisica.\nSi trova a 62 chilometri da Irkutsk, sulla riva destra del fiume Kuda, affluente dell'Angara, ed \u00e8 un importante mercato agricolo e del bestiame."}
{"id": "1084548", "revid": "1836770", "url": "https://it.wikipedia.org/wiki?curid=1084548", "title": "La Bastiglia (Chagall)", "text": "La Bastiglia \u00e8 un dipinto a olio su tela (81x100 cm) realizzato nel 1953 dal pittore Marc Chagall; fa attualmente parte di una collezione privata."}
{"id": "1084555", "revid": "1855146", "url": "https://it.wikipedia.org/wiki?curid=1084555", "title": "Ministri delle finanze del Regno d'Italia", "text": "I ministri delle finanze del Regno d'Italia si sono avvicendati dal 1861 al 1922 e dal 1944 al 1946."}
{"id": "1084556", "revid": "36426", "url": "https://it.wikipedia.org/wiki?curid=1084556", "title": "Kaffeehaus di Boboli", "text": ""}
{"id": "1084558", "revid": "6923", "url": "https://it.wikipedia.org/wiki?curid=1084558", "title": "Isola Sabrina", "text": "L'isola Sabrina (in portoghese \"ilha Sabrina\") fu un'isola, che in seguito a fenomeni vulcanici emerse dal mare nel 1810 presso l'isola di S\u00e3o Miguel nelle Azzorre. Dopo aver raggiunto un'altitudine fino a 133\u00a0m s.l.m., scomparve poco dopo completamente.\nUn evento simile accadde nel 1831 nel canale di Sicilia con l'isola Ferdinandea."}
{"id": "1084559", "revid": "1543377", "url": "https://it.wikipedia.org/wiki?curid=1084559", "title": "Zafirlukast", "text": "Zafirlukast \u00e8 un farmaco antiasmatico che agisce bloccando i recettori per i leucotrieni in particolare il recettore dei cisteinil-leucotrieni (CysLT).\nFarmacocinetica.\nDopo somministrazione per via orale zafirlukast raggiunge la concentrazione plasmatica di picco (Cmax) entro 2-3 ore (Tmax).\nL'emivita terminale di zafirlukast \u00e8 approssimativamente di 10 ore. \nNon \u00e8 ancora ben nota la biodisbonibilit\u00e0 del farmaco. Tuttavia la molecola raggiunge buoni livelli plasmatici..\nLa somministrazione del farmaco con un pasto standard ne aumenta la variabilit\u00e0 della biodisponibilit\u00e0, e nella maggior parte dei casi la riduce in modo significativo (di circa il 40%).\nNell'organismo zafirlukast subisce un ampio metabolismo epatico.\nI citocromi coinvolti nel metabolismo sono il CYP2C9 e in parte CYP3A4.\nStudi con dosi radiomarcate hanno evidenziato che circa il 10% viene eliminato con le urine e l'89% tramite le feci. \nNelle urine non \u00e8 possibile rintracciare il farmaco in forma immodificata. I metaboliti presenti nel plasma umano sono almeno 90 volte meno potenti del composto precursore.\nZafirlukast si lega tenacemente alle proteine plasmatiche (circa per il 99%) ed in particolare all'albumina.\nFarmacodinamica.\n\u00c8 un inibitore dei recettori dei leucotrieni, in particolare del recettore dei cisteinil-leucotrieni di tipo 1(CysLT1), nelle vie respiratorie umane.\nI cisteinil-leucotrieni (LTC4, LTD4, LTE4) sono degli eicosanoidi (fattori infiammatori) rilasciati da diverse cellule, tra cui mastcellule ed eosinofili.\nI leucotrieni, una volta legati ai loro specifici recettori, causano molteplici effetti che vanno dalla contrazione della muscolatura liscia bronchiale, all'edema delle vie aeree, all'aumentata secrezione di muco, all'aumentata permeabilit\u00e0 vascolare, al reclutamento degli eosinofili (aumento dei granulociti eosinofili nel circolo periferico e nelle vie aeree). I leucotrieni sono quindi uno dei fattori responsabili dell'attacco asmatico.\nZafirlukast, e molecole simili come il montelukast, sono antagoniste di tali recettori, funzionando cio\u00e8 attraverso un meccanismo di saturazione recettoriale. Ci\u00f2 significa che, legandosi ai recettori, non evocano alcuna risposta, ma impediscono meccanicamente ai ligandi fisiologici di interagirvi. I leucotrieni perci\u00f2, trovando i recettori occupati, non possono attivare la trasduzione del segnale che induce la broncocostrizione.\nA dimostrazione di ci\u00f2 in studi clinici sperimentali zafirlukast si \u00e8 dimostrato in grado di inibire la broncocostrizione causata dall'inalazione di leucotrieni D4 (LTD4).\nZafirlukast inoltre inibisce la risposta broncocostrittiva indotta da svariati tipi di stimoli, fra cui l'inalazione di biossido di zolfo e metacolina.\nUsi clinici.\nZafirlukast \u00e8 indicato nella profilassi e nel trattamento cronico dell'asma bronchiale. Al contrario dei farmaci beta 2 agonisti selettivi, montelukast non serve per la terapia dell'attacco acuto di asma, n\u00e9 deve essere considerato una terapia sostitutiva dei corticosteroidi somministrati per via inalatoria. Il farmaco trova invece la propria applicazione nella prevenzione e nell'inibizione dell'insorgenza dell'asma, bench\u00e9 si sia dimostrato meno efficiente dei corticosteroidi assunti per via inalatoria.\nUn ulteriore utilizzo si ha nei soggetti particolarmente sensibili all'azione broncocostrittrice dell'aspirina e di altri FANS, cos\u00ec come nel trattamento sintomatico della rinite allergica stagionale, sempre nei soggetti in cui \u00e8 indicato per la terapia dell'asma.\nEffetti collaterali.\n(1) In alcuni soggetti che fanno uso degli antagonisti recettoriali dei leucotrieni \u00e8 stata segnalato un minimo aumento dell'incidenza della sindrome di Churg-Strauss., evento che pu\u00f2 derivare dallo \"smascheramento\" di tale fenomeno autoimmune dopo la sospensione dei farmaci corticosteroidei.\n(2) Nel giugno del 2009, la Food and Drug Administration (FDA) emette un \"box warning\", per tutti gli antileucotrienici, sulla scorta delle analisi di Farmacovigilanza. In questo avviso l'agenzia del farmaco statunitense segnalava che: \"Tra gli eventi neuropsichiatrici segnalati, nei casi di sorveglianza post-marketing, vi sono agitazione, aggressivit\u00e0, ansia, alterazioni dei sogni e allucinazioni, depressione, insonnia, irritabilit\u00e0, irrequietezza, pensieri e comportamenti suicidari (compreso il suicidio) e tremore.\"\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, oppure ad uno qualsiasi degli eccipienti presenti nella formulazione farmaceutica.\nIl farmaco \u00e8 inoltre controindicato in soggetti affetti da insufficienza epatica grave, in donne in stato di gravidanza e nelle donne che allattano al seno.\nLa sospensione del corticosteroide a favore dell'inibitore recettoriale per i leucotrieni dovrebbe essere evitata in soggetti con notevole eosinofilia.\nZafirlukast e farmaci simili (come montelukast) non sono infatti in grado di deprimere le reazioni sistemiche sostenute dagli eosinofili.\nDosi terapeutiche.\nNegli adulti e negli adolescenti di almeno 12 anni di et\u00e0 la dose consigliata \u00e8 pari a 20\u00a0mg, due volte al giorno. In casi particolari pu\u00f2 essere necessario aumentare la dose fino a 40\u00a0mg, sempre due volte al giorno. \u00c8 comunque bene non superare questo dosaggio, che deve essere considerato la dose massima consigliata. Si deve inoltre evitare di assumere il farmaco durante i pasti, in quanto il cibo pu\u00f2 comportare una diminuzione della biodisponibilit\u00e0 della molecola.\nL'elevata compliance dell'assunzione orale di compresse, rende questi farmaci particolarmente adatti ai bambini e a soggetti che non tollerano l'insufflazione del preparato farmacologico.\nGravidanza e allattamento.\nNegli studi sperimentali sugli animali, zafirlukast non ha mostrato alcun effetto apparente sulla fertilit\u00e0, non ha evidenziato effetti teratogeni n\u00e9 tossicit\u00e0 fetale.\nMancano comunque dati certi sulla sicurezza d'impiego della molecola nella donna in stato di gravidanza.\nPer questo motivo zafirlukast pu\u00f2 essere utilizzato nelle donne gravide solo se ritenuto indispensabile e dopo aver attentamente valutato i rischi potenziali della terapia rispetto ai possibili benefici attesi.\nIl farmaco viene escreto nel latte materno e non deve essere quindi somministrato in donne che allattano al seno."}
{"id": "1084560", "revid": "648716", "url": "https://it.wikipedia.org/wiki?curid=1084560", "title": "Ambarvali", "text": "Gli Ambarvali erano una serie di riti che si tenevano nell'antica Roma alla fine di maggio per propiziare la fertilit\u00e0 dei campi, celebrati in onore di Cerere. In et\u00e0 regia venivano celebrati tra la quinta e la sesta pietra miliare da Roma, in localit\u00e0 \"Festi\", che a quel tempo indicava il confine dei territori dei Romani.\nDurante queste celebrazioni si sacrificavano un toro, una scrofa ed una pecora che, prima del sacrificio erano condotti in processione tre volte attorno ai campi; i rituali prendono il loro nome da questo momento, derivando appunto da \"ambio\" (vado in giro) ed \"arvum\" (campo). Questo tipo di sacrificio in latino era chiamato \"suovetaurilia\". Esistevano due tipi di queste feste, quelle \"pubbliche\" e quelle \"private\". Quelle \"private\", nei villaggi e nelle fattorie fuori Roma, venivano celebrate solennemente dai capifamiglia, accompagnati dai figli e dai servi. Quelle \"pubbliche\" si celebravano invece appena fuori citt\u00e0 e vi partecipavano i dodici \"fratres arvales\" che procedevano alla testa della processione composta dai cittadini di Roma che possedevano terreni e vigneti. Nel corso della processione si elevavano preghiere alla dea Cerere.\nLa preghiera che veniva di preferenza recitata in queste occasioni era il \"Carmen Ambarvale\" che recitava da un'iscrizione databile al 218 a.C.:\nTra gli altri riti romani simili a questi si annoverano i Saturnali e i Lupercali.\nJoseph Scaliger, nei suoi commenti all'opera di Sesto Pompeo Festo, sostiene che gli Ambarvali e gli Amburbali siano stati in realt\u00e0 lo stesso rito."}
{"id": "1084562", "revid": "287204", "url": "https://it.wikipedia.org/wiki?curid=1084562", "title": "Yser", "text": "L'Yser (in francese, in olandese: IJzer) \u00e8 un fiume che origina nel nord della Francia, entra in Belgio e sfocia nel Mar del Nord, nella citt\u00e0 di Nieuwpoort.\nPercorso in Francia.\nLa sorgente dell'Yser \u00e8 situata a Buysscheure, nel dipartimento del Nord, nella Francia settentrionale; attraversa poi Bollezeele, Esquelbecq, Bambecque, cosicch\u00e9 circa trenta chilometri del suo corso sono in Francia, prima di attraversare il confine a Houtkerque.\nPercorso in Belgio.\nIn Belgio il fiume, col nome di Ijzer, bagna le Fiandre Occidentali per una distanza di circa cinquanta chilometri, in particolare le citt\u00e0 di Dixmude e Nieuwpoort, dove si getta nel Mar del Nord.\n\u00c8 l'unico fiume a sfociare in Belgio, mentre altri fiumi, come la Mosa e la Schelda, attraversano solamente il Paese per sfociare altrove.\nDurante la Prima guerra mondiale, nel corso della cosiddetta \"Corsa al mare\", il fiume fu deliberatamente fatto esondare da Dixmude a Nieuwpoort per costituire un ostacolo all'esercito tedesco in avanzata."}
{"id": "1084566", "revid": "858648", "url": "https://it.wikipedia.org/wiki?curid=1084566", "title": "Partito Popolare Trentino Tirolese", "text": "Il Partito Popolare Trentino Tirolese (PPTT) \u00e8 stato un partito politico regionale, attivo nella Provincia di Trento, di ispirazione autonomista e cristiano-democratica. \u00c8 stato presente nel dibattito politico del Trentino dal 1948 fino al 1982.\nStoria.\nLe radici: l'ASAR.\nLe radici storiche del Partito Popolare Trentino Tirolese vanno ricondotte ad una associazione di carattere culturale e autonomista, l\"'Associazione Studi Autonomistici Regionali\" (ASAR).\nL'ASAR, attiva dopo la seconda guerra mondiale a partire dal settembre del 1945, fu un movimento decisivo per l'ottenimento dello statuto speciale per l'intero territorio del Trentino-Alto Adige (lo slogan del movimento era infatti \u00ab\"autonomia integrale da Borghetto al Brennero\"\u00bb).\nEspressione soprattutto delle istanze autonomiste e cristiano-democratiche radicate nelle valli, dove era presente con gruppi e sezioni, l'ASAR fu protagonista di diverse manifestazioni per l'ottenimento della specificit\u00e0 e dell'autonomia trentina. Particolarmente imponente quella organizzata a Trento il 20 aprile 1947, alla presenza di 30.000 persone.\nIl Partito Popolare Trentino Tirolese.\nSegu\u00ec un periodo di crisi interna al movimento, che ebbe come epilogo la decisione presa dalla maggioranza dei partecipanti al IV e ultimo congresso (svoltosi a Trento il 25 luglio 1948) dello scioglimento dell'ASAR e la sua trasformazione in un soggetto politico, il Partito Popolare Trentino Tirolese (PPTT). Inoltre, una minoranza dei delegati costitu\u00ec un altro gruppo di ispirazione autonomista, \"Autonomia Integrale\".\nTra i componenti dell'esecutivo del PPTT furono nominati: l'ing. Silvio Bortolotti, presidente; Iginio Caproni di Bolzano, Clara Marchetto di Castel Tesino, Alfonso Manica di Villalagarina. Il simbolo, due stelle alpine sullo sfondo della regione. Il simbolo adottato fu inizialmente quello di due stelle alpine sullo sfondo della regione.\nLa spaccatura nel movimento autonomista e la trasformazione di parte di esso in un partito politico provocarono la diminuzione del consenso popolare: il 28 novembre 1948 le prime elezioni regionali videro il Partito Popolare Trentino Tirolese ottenere il 16,8% dei consensi e quattro consiglieri regionali (Iginio Caproni, Raffaello Zanghellini, Cornelio Ropelato e Guido Fontanari), risultato ben lontano dal 57,6% della Democrazia Cristiana di Alcide Degasperi.\nLa concessione dello Statuto di Autonomia aveva inoltre probabilmente minato l'elemento di coesione tra i simpatizzanti del movimento asarino, molto differenziati ideologicamente tra loro.\nNei decenni successivi il governo della regione Trentino-Alto Adige e della Provincia di Trento fu dominato dalla Democrazia Cristiana, spesso legata da rapporti turbolenti con il partito di raccolta degli altoatesini di lingua tedesca, la S\u00fcdtiroler Volkspartei (SVP). Il leader autonomista in questo periodo fu Enrico Pruner, consigliere regionale ininterrottamente dal 1952 al 1984 e segretario del partito dal 1952 al 1982.\nPruner cerc\u00f2 di modificare la condizione di subalternit\u00e0 del PPTT nei confronti della SVP, storicamente considerata la \"sorella maggiore\" del partito trentino, e al tempo stesso di ricercare un compromesso con i sudtirolesi, il cui obiettivo era la demolizione della Regione autonoma Trentino-Alto Adige e la costituzione di due enti indipendenti diversi per le province di Trento e Bolzano, soluzione che poteva minare i fondamenti dell'autonomia del Trentino.\nA met\u00e0 degli anni settanta il nome del partito venne mutato in Partito Popolare Trentino Tirolese per l'Unione Europea (PPTT-UE) per sottolineare la volont\u00e0 del partito di lavorare per l'integrazione europea e per il superamento dei confini nazionali.\nLa spaccatura e il PATT.\nCon gli anni 1980 nel PPTT emersero due gradi correnti, una pi\u00f9 conservatrice ed una pi\u00f9 centrista. La spaccatura avvenne nel 1982, che port\u00f2 alla presentazione di due liste per le elezioni provinciali del 1983: l'Unione Autonomista Trentino Tirolese, con leader Franco Tretter, e Autonomia Integrale, guidata da Enrico Pruner.\nIl 29 maggio 1987 i Congressi dei due partiti, Unione Autonomista Trentino Tirolese e Autonomia Integrale, dichiarano la volont\u00e0 di unirsi nuovamente in un unico partito, cosa che avvenne il 17 gennaio 1988 con la fondazione del Partito Autonomista Trentino Tirolese (PATT), il quale divenne erede legale del PPTT, e di cui ne divenne segretario Carlo Andreotti.\nCariche del partito.\nPrimo presidente del PPTT fu l'ing. Silvio Bortolotti, il quale tenne l'incarico dal 1948 al 1952. Gli subentr\u00f2 Iginio Caproni dal 1952 al 1956, seguito da Giuseppe Stoffella, di Nago Torbole. Nel 1962 questi venne sostituito dal dott. Guido Sembenotti, quindi dal rag. Carlo Jellici e infine dal senatore Fontanari.\nIl primo segretario del PPTT fu Raffaello Zanghellini di Rovereto. Dal 1952 all'agosto 1982 invece la carica \u00e8 stata ricoperta dal dott. Enrico Pruner.\nRisultati elettorali.\nI risultati sono riferiti al solo collegio di Trento (corrispondente alla Provincia di Trento)."}
{"id": "1084567", "revid": "37723", "url": "https://it.wikipedia.org/wiki?curid=1084567", "title": "Partito Popolare Trentino Tirolese per l'Unione Europea", "text": ""}
{"id": "1084569", "revid": "118031", "url": "https://it.wikipedia.org/wiki?curid=1084569", "title": "Ambarvalia", "text": ""}
{"id": "1084572", "revid": "36426", "url": "https://it.wikipedia.org/wiki?curid=1084572", "title": "Foggini", "text": ""}
{"id": "1084574", "revid": "1573940", "url": "https://it.wikipedia.org/wiki?curid=1084574", "title": "Grus monacha", "text": "La gru monaca (Grus monacha ) \u00e8 un uccello della famiglia dei Gruidi originario della Siberia sud-orientale e della Cina settentrionale.\nDescrizione.\nDimensioni.\nMisura 91-100 cm di lunghezza, per un peso di 3280-4870 g nel maschio e di 3400-3740 g nella femmina; l'apertura alare \u00e8 di 160-180 cm.\nAspetto.\nDi aspetto pi\u00f9 tozzo rispetto a quello pi\u00f9 elegante di altre gru, la gru monaca ha il corpo di colore grigio ardesia con la testa e la parte superiore del collo bianchi. Le primarie, le secondarie e la coda sono nere e le zampe e i piedi sono quasi neri. La caratteristica pi\u00f9 evidente della specie \u00e8 il vertice nudo, ricoperto di pelle di colore rosso, degli adulti, dal quale sporgono setole nere. Il vertice dei giovani \u00e8 ricoperto da piume bianche e nere per tutto il loro primo anno di vita.\nBiologia.\nDopo aver raggiunto la maturit\u00e0 sessuale a tre o quattro anni di et\u00e0, le gru monache si spostano verso i loro terreni di nidificazione in coppie o piccoli stormi tra aprile e maggio. Qui, si esibiscono in una parata di corteggiamento tirando indietro la testa e sollevando verticalmente il becco. Sono i maschi a dare inizio alle parate, con le ali sollevate sul dorso. Maschi e femmine emettono richiami all'unisono per un po' di tempo, con i primi che gridano solo una volta ogni due richiami delle seconde. Pi\u00f9 specie di gru eseguono le proprie danze simultaneamente, durante le quali si formano nuove coppie e si rafforzano i vecchi legami coniugali. Le coppie costruiscono quindi un nido fatto di muschio umido, torba, rami e steli e foglie di carice. La femmina depone due uova che vengono covate da entrambi i genitori per 27-30 giorni. Quando non si occupa dell'incubazione, il maschio monta la guardia al nido. I piccoli si alzano in volo dopo 75 giorni e a partire da agosto le gru monache lasciano i terreni di riproduzione in gruppi familiari. In alcune zone la gru monaca pu\u00f2 produrre ibridi con la gru cenerina (\"Grus grus\").\nLa gru monaca si nutre di piante, bacche, insetti, rane, radici, semi ed erba. Durante l'inverno, l'80% della popolazione totale si alimenta presso la stazione di alimentazione speciale di Izumi, in Giappone, dove le gru vengono nutrite con semi di cereali. Come tutte le specie di gru, anche quella monaca \u00e8 un animale molto attivo e non \u00e8 difficile vederla \u00abdanzare\u00bb mentre sbatte le ali, lancia ciuffi d'erba e rametti, salta, corre e si inchina. Oltre a fare parte del corteggiamento, si ritiene che le danze servano a ridurre l'aggressivit\u00e0 e ad alleviare la tensione.\nDistribuzione e habitat.\nLa gru monaca nidifica nelle regioni centro-meridionali e sud-orientali della Siberia, ma si pensa che nidifichi anche nel nord della Mongolia. La specie migra verso i terreni di svernamento in Cina, Corea del Sud e Giappone: oltre l'80% della popolazione sverna a Izumi, nel Giappone meridionale, dove si trova una stazione di alimentazione artificiale finanziata dal governo giapponese. Durante l'inverno, la gru monaca si pu\u00f2 incontrare nelle zone umide, comprese le paludi, nelle piane di marea costiere e nei terreni agricoli. In estate, nidifica in remote e boscose torbiere su colline e terrazze fluviali, oppure, in Mongolia, si pu\u00f2 trovare nelle vallate fluviali e nelle zone umide e si raduna in gran numero nei campi di frumento durante l'autunno.\nConservazione.\nCome molte altre zone umide, le paludi della Corea del Sud e della Cina sono state bonificate per fare spazio alle strutture umane e alla costruzione di dighe. Molte risaie sono state convertite in campi di cotone, \"habitat\" di svernamento meno adatti per la gru monaca. In Cina, l'inquinamento delle acque costiere, l'avvelenamento da pesticidi, il disturbo arrecato dall'uomo e la pesca eccessiva costituiscono seri rischi per questa specie, ma la minaccia potenziale pi\u00f9 grave \u00e8 correlata alla stazione di foraggiamento di Izumi, in Giappone. Dal momento che in questa sola area si raduna una tale concentrazione di esemplari, nel caso dell'insorgere di una malattia essa potrebbe potenzialmente interessare fino all'80% della popolazione globale. La specie \u00e8 minacciata anche dalla caccia, in particolare nei terreni di riproduzione. Inoltre, il numero di esemplari in Mongolia durante l'estate \u00e8 diminuito negli ultimi anni a causa di incendi, sovrapascolo e siccit\u00e0.\nNei siti chiave di questa specie si trovano molte aree protette, come le riserve integrali di Mongol Daguur e Numrug in Mongolia, ma le pi\u00f9 importanti per la sopravvivenza della specie sono il parco nazionale del Bikin in Russia e l'area ecologica della baia di Suncheon in Corea del Sud. Inoltre, la specie figura sul Libro rosso delle specie minacciate della Mongolia come specie rara, e pertanto in questo paese \u00e8 vietato darle la caccia. Dall'inizio degli anni '50, il governo del Giappone sta stanziando dei fondi per alimentare le gru a Izumi. All'inizio qui si radunavano diverse centinaia di gru monache, ma oggi il loro numero ha raggiunto le 8000 unit\u00e0. \u00c8 stato proposto di cercare di estendere la zona di svernamento a tutto il Giappone, riducendo cos\u00ec il rischio che l'intera popolazione vada perduta a causa di una malattia. Sarebbe anche importante cercare di ridurre le minacce insorte dalla costruzione della diga delle Tre Gole lungo lo Yangtze in Cina. Questa ha causato cambiamenti nella portata delle acque che alterano il terreno circostante e impediscono la deposizione delle uova ai pesci migratori. In Corea del Sud, nel 1996, \u00e8 stata scoperta una nuova popolazione svernante e da allora l'area \u00e8 stata protetta come Riserva Naturale Speciale."}
{"id": "1084577", "revid": "392623", "url": "https://it.wikipedia.org/wiki?curid=1084577", "title": "Cepelinai", "text": "Cepelinai (; al singolare: \"cepelinas\") chiamati anche did\u017ekukuliai \u00e8 uno dei piatti nazionali della Lituania. I cepelinai, parola che \u00e8 la traduzione lituana di Zeppelin, sono una preparazione a base di patate grattugiate ripiene di carne trita oppure di formaggio.\nTradizionalmente vengono preparati nei giorni festivi e vengono serviti con salsa a base di panna acida o crostini di pancetta."}
{"id": "1084579", "revid": "1610933", "url": "https://it.wikipedia.org/wiki?curid=1084579", "title": "Gru monaca", "text": ""}
{"id": "1084581", "revid": "1543377", "url": "https://it.wikipedia.org/wiki?curid=1084581", "title": "Tramadolo", "text": "Il tramadolo \u00e8 un oppioide sintetico che costituisce il principio attivo di farmaci antidolorifici della classe degli oppioidi.\nCommercializzato come tramadolo cloridrato, \u00e8 un derivato oppioide, come ad esempio il fentanyl e il metadone. Il tramadolo pu\u00f2 essere venduto senza la specifica ricetta speciale per stupefacenti, dietro prescrizione medica utilizzabile una sola volta (ricetta non ripetibile) perch\u00e9 il tramadolo non \u00e8 solo un semplice agonista oppioide (in particolare agonista debole dei recettori \u03bc del sistema di percezione del dolore) ma \u00e8 anche un inibitore della ricaptazione della noradrenalina e della serotonina, per questo motivo il naloxone, antagonista dei recettori oppioidi, non antagonizza completamente gli effetti del tramadolo..\nIl tramadolo \u00e8 stato sviluppato dalla industria farmaceutica tedesca Gr\u00fcnenthal GmbH alla fine degli anni '70 e immesso sul mercato con il nome di Tramal. Gr\u00fcnenthal ha anche dato in licenza il medicinale a parecchie altre industrie farmaceutiche in giro per il mondo con diversi nomi come per esempio Ultram o Contramal.\n\u00c8 un farmaco utilizzato per stati dolorosi acuti e cronici e dolori indotti da interventi chirurgici e diagnostici particolarmente dolorosi.\nIl tramadolo in Italia \u00e8 il principio attivo di diversi farmaci come Fortradol, Contramal, Tramadolo Viatris, Tramadolo Hexal, Tramalin, Lenizak e altri che sono antidolorifici.\nAppare strutturalmente e farmacologicamente simile al farmaco antidepressivo venlafaxina.\nUsi.\nLe indicazioni registrate in Italia per il Tramadolo sono: trattamento di dolori acuti e cronici come pure di dolori indotti da interventi chirurgici e diagnostici.\nIl tramadolo \u00e8 usato per trattare il dolore da moderato a grave e la maggior parte delle nevralgie, inclusa la nevralgia trigeminale. \u00c8 stato suggerito che il tramadolo potrebbe essere efficace per alleviare i sintomi della depressione e ansia a causa della sua interazione con la noradrenalina e la serotonina, il coinvolgimento delle quali sembra giocare una parte nella sua abilit\u00e0 nell'alleviare la percezione del dolore. Il tramadolo \u00e8 anche l'unico oppioide prescrivibile per la cefalea.\nDisponibilit\u00e0.\nIl tramadolo \u00e8 usualmente commercializzato come sale cloridrico (tramadolo cloridrato) ed \u00e8 disponibile sia come sostanza iniettabile (intravenosa e/o intramuscolare) sia come preparazione orale. \u00c8 anche disponibile in congiunzione con paracetamolo.\nIn modo specifico, il tramadolo si ritrova in capsule, pastiglie, a rilascio prolungato (che liberano il principio attivo in modo diluito nel tempo), pastiglie con basso residuo e/o non rivestite che possono essere assunte per via sublinguale o orale, supposte, polveri e pastiglie effervescenti, ampolle di soluzioni sterili per iniezioni sottocutanee, intramuscolari ed endovenose, polveri per combinazioni (miscelazione con altre polveri), liquidi per somministrazioni orali e sublinguali - in fiale e bottiglie normali, contagocce, bottiglie con una pompa simile a quella usata per il sapone liquido e fiale con contagocce inglobato nel tappo - tanto quanto capsule e pastiglie che contengono paracetamolo e acido acetilsalicilico.\nIl tramadolo ha un caratteristico sapore moderatamente amaro ma molto meno rispetto alla morfina e la codeina. Le pastiglie orali e sublinguali come anche le preparazioni liquide sono disponibili con un sapore aggiunto artificialmente. La sua relativa efficacia attraverso le vie di assunzione trans-mucosa (sublinguale, per bocca, rettale) \u00e8 circa quella della codeina, e come la codeina \u00e8 anche metabolizzata nel fegato a metaboliti pi\u00f9 forti.\nDosaggio.\nLa dose media \u00e8 di 50 o 100\u00a0mg ogni 6 ore, ma possono variare da 50\u00a0mg fino a un massimo di 400\u00a0mg al giorno, che si possono elevare, in casi selezionati, fino a 600\u00a0mg al giorno per via endovenosa/intramuscolare. In caso di dolore acuto la dose solitamente varia da 25\u00a0mg a 100\u00a0mg per via orale, sublinguale, endovenosa, intramuscolare o sottocutanea e pu\u00f2 essere singola o ripetuta. Nella formulazione contenente tramadolo e paracetamolo, con indicazione per il trattamento del dolore acuto che contiene 37,5\u00a0mg di tramadolo e 325\u00a0mg di paracetamolo (Kolibri, Patrol), cos\u00ec voluto per la somministrazione orale con un dosaggio raccomandato di una o due compresse ogni quattro/sei ore per un massimo di 300\u00a0mg di tramadolo e un massimo di 2600\u00a0mg di paracetamolo al giorno.\nIl tramadolo \u00e8 stato recentemente associato per la prima volta ad un antinfiammatorio facente parte della famiglia dei FANS, il Dexketoprofene\nL'associazione messa in commercio col nome di Lenizak contiene 25mg di dexketoprofene e 75mg di tramadolo.\nIl dexketoprofene \u00e8 uno dei pochi antinfiammatori ad azione centrale oltre che periferica; grazie a ci\u00f2 si ottiene un'associazione che ha sia azione analgesica che antinfiammatoria. \nLa posologia in questo caso \u00e8 di 1 compressa al giorno che pu\u00f2 arrivare fino ad un massimo di 3 al d\u00ec (ad intervalli di 8h) per non oltre 5 giorni di trattamento.\nVeterinaria.\nIl tramadolo \u00e8 usato per il trattamento del dolore post-operatorio, dolore dovuto a ferite e dolore cronico (es: dovuto al cancro) nel cane, gatto tanto quanto per il coniglio, il coati, parecchi roditori come il topo, lo scoiattolo volante, il porcellino d'india, il furetto e il procione. Il tramadolo si vende in fiale oltre che in pastiglie, capsule, polvere per ricostituzione e sciroppi o liquidi per somministrazione orale; il fatto che il suo caratteristico sapore non \u00e8 molto amaro e pu\u00f2 essere mascherato nei cibi e diluito nell'acqua, ne permette molteplici modalit\u00e0 di somministrazione. Nel cane, nel cavallo, nell'asino e nella capra sembra avere scarso effetto e bassa biodisponibilit\u00e0 orale. Al momento non ci sono dati che determinino in modo definitivo l'efficacia e la sicurezza del suo uso sui rettili o gli anfibi; seguendo le indicazioni fornite dalle altre droghe, risulta che il tramadolo pu\u00f2 essere usato per sollevare dal dolore i marsupiali come per esempio l'opossum del Nord America, opossum grigio dalla coda corta, il petauro dello zucchero, la wallabia, e il canguro.\nEffetti collaterali.\nGli effetti collaterali da stupefacenti comunemente riscontrati sono la nausea, il vomito, inappetenza, l'eccesso di sudorazione e la stitichezza. \u00c8 stata riscontrata anche la sonnolenza, anche se \u00e8 un problema trascurabile rispetto agli altri oppioidi. I pazienti a cui \u00e8 stato prescritto il tramadolo per il trattamento del dolore insieme ad altri agenti, hanno riportato incontrollabili crisi di tremori nervosi simili a quelle di astinenza nel caso in cui l'interruzione del trattamento medico avvenga troppo bruscamente. La depressione respiratoria, un effetto collaterale della maggior parte degli oppioidi, non \u00e8 clinicamente significativa in dosi normali. La sostanza pu\u00f2 alterare la soglia della crisi epilettica. Quando usato in combinazione con SSRI, antidepressivi triciclici, o in pazienti con epilessia, la soglia della crisi epilettica pu\u00f2 essere ulteriormente abbassata. L'epilessia \u00e8 stata riscontrata in umani che ricevevano dose singole orali eccessive (700\u00a0mg) o importanti dosi intravenose (300\u00a0mg). Uno studio Australiano ha trovato che di 97 nuovi attacchi di crisi epilettiche, otto erano associate al tramadolo e che nel \"Primo Attacco Epilettico Clinico\" degli autori, \"Il tramadolo \u00e8 la causa pi\u00f9 frequentemente sospettata delle epilessie provocate\" (Labate 2005). Le epilessie causate dal tramadolo sono pi\u00f9 spesso crisi tonico-cloniche. Inoltre quando preso con SSRI, c'\u00e8 un incrementato rischio di sindrome serotoninergica o sindrome da serotonina. Pu\u00f2 essere necessario diminuire i dosaggi di coumadin/warfarin per pazienti sotto trattamento anticoagulante per evitare complicazioni dovute a sanguinamenti. La stitichezza pu\u00f2 essere importante specialmente nei pi\u00f9 anziani richiedendo un'evacuazione manuale dell'intestino. Ci sono proposte/sospetti che la somministrazione cronica di oppiacei possa introdurre stati di tolleranza immunologica, sebbene il tramadolo, all'opposto dei comuni oppiacei pu\u00f2 migliorare la funzione immunitaria. Alcuni hanno anche enfatizzato gli effetti negativi degli oppiacei sulla funzione cognitiva e sulla personalit\u00e0.\nGravidanza ed allattamento.\nIl tramadolo \u00e8 classificato nella categoria di gravidanza C della Food and Drug Administration (FDA); studi sugli animali hanno mostrato che il suo uso \u00e8 dannoso durante la gravidanza, mentre studi sugli umani non sono per ora disponibili. Quindi, la sostanza non dovrebbe essere presa dalle donne in gravidanza a meno che \"i potenziali benefici abbiano pi\u00f9 peso dei rischi\".\nIl tramadolo pu\u00f2 anche causare effetti collaterali seri o fatali nel nascituro, inclusa la sindrome di astinenza neonatale, se la madre usa il farmaco durante la gravidanza o il travaglio. L'uso del tramadolo dalle madri che allattano non \u00e8 consigliato dai produttori perch\u00e9 la sostanza passa nel latte materno. Comunque, la dose assoluta che passa nel latte \u00e8 abbastanza bassa, e il tramadolo \u00e8 generalmente considerato accettabile per l'uso da parte delle madri che allattano.\nSovradosaggio.\nIn caso di intossicazione da tramadolo il paziente potr\u00e0 presentare nausea e vomito, miosi, ipotensione arteriosa, riduzione dello stato di coscienza fino al coma, convulsioni e depressione respiratoria che nei casi pi\u00f9 gravi potr\u00e0 evolvere fino all'arresto respiratorio.\nIl trattamento prevede sostanzialmente una terapia di supporto comprendente il mantenimento di vie aeree libere, il sostegno del circolo ed il supporto della funzionalit\u00e0 respiratoria. Se \u00e8 dato di agire a breve distanza di tempo dalla ingestione \u00e8 possibile effettuare lo svuotamento gastrico provocando l'emesi o ricorrendo alla lavanda gastrica.\nIl ricorso alla emodialisi od alla emofiltrazione non \u00e8 adatto per l'intossicazione da tramadolo.\nNei soggetti con marcata depressione respiratoria l'antidoto utilizzabile \u00e8 il naloxone. Negli studi sperimentali su animali, il naloxone non ha avuto effetto sulle convulsioni. Pertanto per controllare questo tipo di sintomo \u00e8 necessario somministrare diazepam per via endovenosa.\nTrattamento degli animali.\nIl tramadolo \u00e8 uno dei pi\u00f9 affidabili ed utili principi attivi disponibili per i veterinari per trattare il dolore negli animali. Ha una modalit\u00e0 duale di azione: agonismo e inibizione della ricaptazione delle monoammine, che produce modesti effetti ansiolitici. Il tramadolo pu\u00f2 essere utilizzato per sollevare dal dolore gatti e cani. Questo \u00e8 un vantaggio visto che l'uso di alcune sostanze anti infiammatorie non steroidee in questi animali pu\u00f2 essere pericoloso.\nQuando viene somministrato il tramadolo agli animali, possono aversi reazioni avverse. Le pi\u00f9 comuni sono: costipazione, disturbo dell'intestino, battito cardiaco ridotto. In caso di overdose si pu\u00f2 avere alterazione mentale, pupille a punta di spillo e apoplessia. In tali casi il veterinario deve valutare il corretto trattamento per questi eventi. Alcune controindicazioni sono state notate nel trattamento di animali con anche altre sostanze. Il tramadolo non dovrebbe essere co-somministrato con Deprenyl o qualsiasi altra sostanza psicoattiva come: inibitori della ricaptazione della serotonina, antidepressivi triciclici, o inibitori della monoamminossidasi.\nNegli animali, il tramadolo \u00e8 eliminato dal corpo attraverso le secrezioni del fegato e dei reni. Gli animali che soffrono di malattie in questi sistemi, dovrebbero essere monitorati da un veterinario, dal momento che pu\u00f2 essere necessario un ribilanciamento della dose.\nDosaggio e somministrazione del tramadolo per gli animali: nei cani, per il trattamento del dolore, un dosaggio iniziale di 1\u20132\u00a0mg/kg due volte al giorno. Ai gatti sono somministrati 2\u20134\u00a0mg/kg due volte al giorno.\nStato legale.\nDiversamente dalla maggior parte degli altri oppioidi, il tramadolo in parecchi stati non \u00e8 considerata una sostanza controllata (tra gli altri gli USA e l'Australia), ed \u00e8 disponibile con una normale prescrizione. Il tramadolo \u00e8 disponibile come farmaco da banco senza prescrizione in pochi paesi. La Svezia ha scelto, nel maggio 2008, di classificare il tramadolo come una sostanza controllata analogamente alla codeina ed al destropropossifene. Questo significa che la sostanza \u00e8 classificata come fosse uno stupefacente. Ma diversamente dalla codeina e dal destropropossifene, una normale prescrizione pu\u00f2 bastare per l'acquisto. Il tramadolo \u00e8 qualche volta erroneamente classificato come un analgesico non oppioide, visto che le sue potenzialit\u00e0 d'abuso sono minori di quelle degli oppioidi e perch\u00e9 esso ha meccanismi multipli d'azione (incluso, ma non limitato all'attivit\u00e0 dei \u03bc-oppioidi).\nLe indicazioni Off-Label per Tramadolo comprendono:\nPreparazioni proprietarie.\nGr\u00fcnenthal, che ancora detiene il brevetto del tramadolo, ha sub-licenziato l'agente chimico a compagnie farmaceutiche in tutto il mondo. Quindi il tramadolo \u00e8 venduto con parecchi diversi nomi commerciali in tutto il mondo, tra cui:"}
{"id": "1084612", "revid": "72396", "url": "https://it.wikipedia.org/wiki?curid=1084612", "title": "Antonio Ranocchia", "text": "Sin da ragazzo dimostra una spiccata propensione per l'arte, in particolare quella plastica, della quale impara le tecniche dallo scultore Pietro Guaitini. Dal 1930 \u00e8 all'Istituto d'arte \u201cBeniamino di Betto\u201d di Perugia, sotto la direzione dello scultore Benedetto D'Amore, coltivando nel frattempo una proficua amicizia con Leoncillo. Nel settembre del 1935 ottiene la licenza del corso superiore dell'Istituto\u00a0\u2013 Sezione del marmo e della pietra\u00a0\u2013 con ottima votazione. Pur in possesso del diploma di maestro d'arte, che lo abilita all'insegnamento, preferisce, per un po' di tempo perfezionarsi nella scultura e studia a Firenze gli artisti del passato, soprattutto trecenteschi e rinascimentali.\nDopo essersi prodotto in pubblico con alcune prove minori, nell'ottobre del 1941 partecipa, presentando opere di notevole pregio, alla VII Mostra sindacale dell'Umbria, allestita a Terni nelle sale del Palazzo Carrara ed ottiene il III premio per la sezione scultura. A partire da questa data la presenza di Ranocchia a mostre e concorsi si fa costante, inaugurando una serie di partecipazioni fisse, come ad esempio quelle alle mostre del Sindacato degli artisti umbri riportando sempre riconoscimenti e lusinghieri successi. Con il passare degli anni Antonio Ranocchia va via via elaborando una particolare predilezione per i soggetti di arte sacra, che costituir\u00e0 una parte significativa della sua produzione artistica. Vi sono soprattutto degli appuntamenti ai quali Ranocchia non mancher\u00e0 di essere puntualmente presente, perch\u00e9 rappresentano punti di riferimento essenziali di un genere figurativo al quale egli sar\u00e0 fedele sino agli ultimi anni della propria fertile attivit\u00e0, ovvero le edizioni della Mostra d'arte sacra promosse dall'associazione UCAI e le numerose biennali d'arte sacra all'Antoniano di Bologna, a partire dal 1954. Bisogna inoltre ricordare che sono sue, opere pervase da un profondo misticismo, come i primi tre gruppi monumentali della \u201cVia Crucis\u201d al Santuario dell'Amore Misericordioso di Colvalenza-Todi (Perugia) o alcuni \u201cpezzi\u201d esposti alla Pinacoteca della Pro Civitate Christina di Assisi. Tuttavia l'arte sacra in generale e queste occasioni espositive nello specifico, non esauriscono certo il panorama artistico di Ranocchia, anzi, \u00e8 significativo come, nel tempo, si infittisca la sua attivit\u00e0 di partecipazione a molteplici manifestazioni sia nazionali che internazionali.\nDi particolare importanza \u00e8 senza dubbio la presenza di Ranocchia, a partire dal 1973, all'annuale appuntamento del Salon des Artistes Indip\u00e9ndants al Grand Palais di Parigi, senza contare quella, nel giugno 1982, alla I esposizione europea d'arte a Strasburgo o, sempre nello stesso anno, alla VII Biennale europea in Lussemburgo ed ancora, l'anno successivo, alla rassegna \u201cPrimavera d'arte contemporanea\u201d a Bonn e alla successiva edizione del 1984 a Berlino, partecipazioni, queste ultime, caratterizzate anche dall'ottenimento di importanti premi internazionali per la scultura. Che la produzione artistica di Ranocchia contenga elementi tali da poter parlare di una tendenza ad un'arte di vasto respiro, capace di trovare entusiastici consensi anche fuori dei confini nazionali, si evince dalla calorosa accoglienza tributata alle sue personali in terra di Francia, la prima realizzata nell'aprile 1972 alla galleria Mouffe di Parigi, l'altra nel luglio del medesimo anno, alla galleria Vallombreuse di Biarritz. Non bisogna dimenticare che l'attivit\u00e0 espositiva di Ranocchia \u00e8 contraddistinta dall'allestimento di personali e di mostre collettive di notevole interesse. Antonio Ranocchia realizza la sua prima personale, nell'aprile 1957, alla \u201csaletta Brufani\u201d di Perugia, presentando alcune opere databili dal 1943 al 1957. Segue, nel luglio 1963, una personale allestita durante il VI Festival dei Due Mondi a Spoleto, presso la galleria \u201cIl Triangolo\u201d, dove Ranocchia torna ad esporre nel giugno del 1966 in occasione della IX Edizione del Festival. Ranocchia \u00e8 affezionato anche alla Galleria \u201cCecchini\u201d di Perugia dove espone quattro personali, nell'ottobre 1967, nel marzo del 1971, nel maggio del 1981 e nel maggio del 1985. Antonio Ranocchia non manca di esporre nemmeno nella nativa Marsciano presso la Galleria \u201cL'Approdo\u201d con un personale e due successive mostre collettive, nel 1974 e 1976.\nCon le sue mostre personali spazia per l'Umbria da Terni a Todi ma \u00e8 presente anche fuori regione, nel 1965 alla galleria d'arte \u201cLe Fontanelle\u201d in Roma cos\u00ec come lo era stato nel 1962 presso la galleria \u201cLo Sprone\u201d in Firenze. \u00c8 comunque piuttosto difficile le tante tappe e le numerose manifestazioni alle quali partecipa Ranocchia, ma quello che \u00e8 certo \u00e8 che la sua intensa attivit\u00e0 espositiva, che in alcuni anni, come ad esempio il 1972 e il 1973, diventa quasi febbrile, vedendolo impegnato su fronte di pi\u00f9 mostre quasi contemporanee, ci restituisce una singolare figura di artista profondamente innamorato del proprio lavoro, ispirato da un entusiasmo e da una passione per l'arte che non lo abbandonano mai, fino alla morte stessa, avvenuta a Perugia, dopo un periodo di malattia protrattasi per molto tempo, il 16 luglio 1989."}
{"id": "1084615", "revid": "1573940", "url": "https://it.wikipedia.org/wiki?curid=1084615", "title": "Antigone vipio", "text": "La gru nucabianca (Antigone vipio ) \u00e8 una specie di gru dell'Asia orientale che nidifica nella Mongolia nord-orientale e nella Cina settentrionale e sverna nella penisola coreana e in Giappone. Durante la stagione riproduttiva vive in coppie e conduce un'esistenza molto riservata, ma durante la migrazione e nelle aree di svernamento forma grandi assembramenti.\nLa sua popolazione complessiva \u00e8 stimata a non pi\u00f9 di 5300 esemplari.\nDescrizione.\nAdulto.\nCon un'altezza compresa tra 130 e 140 centimetri e un'apertura alare compresa tra 200 e 210 centimetri, la gru nucabianca pesa tra i cinque e i sei chilogrammi. Non vi \u00e8 dimorfismo sessuale evidente, ma di solito il maschio \u00e8 leggermente pi\u00f9 grande. Tuttavia, \u00e8 possibile distinguere i due sessi durante i duetti nuziali, in quanto il maschio muove le ali piegate su e gi\u00f9, mentre la femmina le lascia sollevate senza muoverle.\nIl piumaggio prevalentemente grigio \u00e8 tinto di bianco sulla gola, sul vertice, dietro la testa e sulla parte posteriore del collo. Sempre bianca \u00e8 la zona che va dalla gola al terzo superiore della parte anteriore del collo. Le remiganti primarie, le grandi copritrici primarie e le penne del codrione sono nere. Le remiganti secondarie sono grigie alla base e marrone scuro all'estremit\u00e0 distale. Le rimanenti penne delle ali sono di colore grigio chiaro e contrastano nettamente con la colorazione scura del torace e dell'addome. Sulla fronte e sui lati della testa c'\u00e8 vasta zona di pelle rossa non ricoperta di piume che copre l'area dell'occhio e dell'orecchio. L'iride \u00e8 arancione \u00e8 le lunghe zampe sono rosa-bluastre.\nGiovane.\nAppena uscito dall'uovo, il pulcino \u00e8 ricoperto da un piumino di colore di base giallo-bruno; tuttavia, esso appare pi\u00f9 screziato rispetto ai pulcini di altre gru. La regione anteriore e quelle laterali sono grigie; dalla parte posteriore del collo al groppone corre una sottile banda marrone, che nella zona delle spalle assume la forma di una macchia triangolare. La pagina superiore delle ali \u00e8 castana, mentre quella inferiore \u00e8 quasi bianca. L'addome e la parte interna delle cosce sono glabri. Il secondo piumino appare gi\u00e0 pi\u00f9 uniforme: la parte superiore del corpo presenta ora un colore generale marrone-rossiccio.\nIl piumaggio giovanile presenta la parte superiore del corpo color rosso-marrone, con testa e collo leggermente pi\u00f9 chiari del dorso. La gola \u00e8 giallo paglierino-biancastra e la parte inferiore del corpo \u00e8 grigia.\nBiologia.\nComportamento.\nTra gli aspetti comportamentali di questo volatile figura la caratteristica \u00abdanza delle gru\u00bb, propria di tutti i rappresentanti della famiglia, sebbene in questa specie sia relativamente povera di elementi. Essa comprende salti in aria, combinati con battiti d'ala, lanci di ciuffi d'erba, piroette in aria e sul terreno. La danza viene eseguita da sia dagli adulti che dai giovani non ancora sessualmente maturi e si osserva pi\u00f9 spesso nei terreni di svernamento.\nLe coppie di gru si esibiscono anche in particolari duetti: il maschio solleva generalmente le ali sopra la schiena, lasciando pendere le loro estremit\u00e0, e le apre e le chiude energicamente durante l'intera esecuzione. La femmina, d'altra parte, tiene le ali chiuse durante l'intera danza cerimoniale e risponde ad ogni richiamo del maschio con due o tre suoni pi\u00f9 acuti. Questi duetti, molto suggestivi sia dal punto di vista sonoro che visivo, servono sia a rinforzare il legame di coppia che a segnalare il possesso del sito di nidificazione. Vengono eseguiti sia durante la stagione riproduttiva che nelle aree di svernamento.\nIl volo \u00e8 simile a quello di altre gru, diretto e silenzioso, con battiti d'ala lenti e ampi. Da terra si solleva con una rapida partenza.\nIn natura, la gru nucabianca pu\u00f2 vivere fino a 25-30 anni, ma in cattivit\u00e0 pu\u00f2 raggiungere 50 anni e pi\u00f9.\nAlimentazione.\nLa dieta consiste di piante acquatiche, bacche, cereali, radici ed erbe, ma durante l'allevamento dei piccoli cattura anche insetti, rane e topi.\nRiproduzione.\nLe gru nucabianca raggiungono la maturit\u00e0 sessuale all'et\u00e0 di tre o quattro anni. Sono uccelli monogami che stabiliscono legami di coppia che si protraggono per diverse stagioni di nidificazione. I primi esemplari fanno ritorno nei loro terreni di riproduzione quando le paludi sono ancora parzialmente congelate, vi sono ancora nevicate e la notte hanno luogo intense gelate. I terreni di riproduzione vengono occupati non appena il ghiaccio che ricopre le paludi si scioglie. Nelle aree di nidificazione, le coppie, rigorosamente territoriali, vivono a grande distanza tra loro e difendono con enfasi il loro territorio contro i conspecifici estranei.\nLe gru nucabianca preferiscono costruire i loro nidi in punti aperti delle paludi scarsamente ricoperti di vegetazione e circondati da acque poco profonde. Il nido si trova direttamente sull'acqua o su un'isoletta; la sua base \u00e8 costituita da una piattaforma rotonda fatta di ciuffi d'erba, muschio e carici solitamente immersa nell'acqua. Al contrario, l'interno del nido, rivestito con foglie e carici secchi, \u00e8 completamente all'asciutto. Le gru nucabianca utilizzano lo stesso nido per diversi anni di fila.\nLa femmina depone due uova di colore marrone chiaro chiazzate di rossastro nel periodo compreso tra la terza decade di aprile e i primi di maggio. Queste vengono covate per circa 30 giorni principalmente dalla femmina. I pulcini escono dall'uovo tra fine maggio e inizio giugno. Non si osserva un comportamento aggressivo tra i due fratelli; tuttavia, se il primo pulcino a schiudersi lascia il nido prima che il secondo sia schiuso o non sia ancora abbastanza forte da seguirlo, i due genitori lo accompagnano e abbandonano il secondo nato, che in tal caso quasi sempre muore. I pulcini sono nidifughi e diventano autosufficienti dopo 70-75 giorni. Quando il cibo \u00e8 scarso, di solito ne sopravvive soltanto uno. A partire dai tre-quattro anni, i giovani si riproducono per la prima volta.\nDistribuzione e habitat.\nI terreni di nidificazione della gru nucabianca si trovano nella Mongolia nord-orientale, nella Cina nord-orientale e nelle adiacenti regioni della Russia sud-orientale. I circa 3000 individui della popolazione occidentale migrano verso sud attraverso la Cina, sostando nel delta del Fiume Giallo e trascorrendo l'inverno nella Cina meridionale lungo il corso inferiore dello Yangtze, specialmente nei laghi Poyang e Dongting. I circa 2000 individui della popolazione orientale, invece, migrano attraverso la penisola coreana. Centinaia di uccelli svernano nella zona demilitarizzata tra la Corea del Nord e quella del Sud. I primi stormi raggiungono i terreni di svernamento in Corea all'inizio di ottobre. Le gru rimanenti si dirigono verso la grande isola meridionale giapponese di Ky\u016bsh\u016b. Qui trascorrono l'inverno vicino alla citt\u00e0 di Izumi. In Giappone arrivano a dicembre e lasciano questa zona di svernamento a febbraio.\nL\"habitat\" della gru nucabianca consiste in zone umide poco profonde situate in vaste vallate fluviali o sulle sponde dei laghi e in steppe caratterizzate da erba molto bassa. Predilige le ampie distese di \"Carex\" ed \"Eriophorum\" e i prati umidi di \"Carex\" e \"Calamagrostis\" alternati a strisce di foresta di betulle e di querce. Durante la migrazione e lo svernamento, frequenta anche risaie e pianure alluvionali, cos\u00ec come terreni agricoli, dove va in cerca di cereali, semi e tuberi avanzati.\nNella regione dell'Amur, la gru nucabianca condivide l'area di nidificazione con la gru della Manciuria. Quest'ultima giunge qui prima dell'arrivo delle gru nucabianca. I suoi siti di nidificazione si trovano nelle paludi, in zone pi\u00f9 basse di quelle frequentate dalle loro parenti nucabianca, che d'altra parte tendono a rimanere ai margini delle stesse aree di riproduzione. Di solito preferiscono nidificare sui terreni agricoli. Le specie differiscono anche per quanto riguarda la ricerca del cibo. La gru della Manciuria va in cerca di piccoli animali e piante acquatiche ai margini dell'acqua, mentre la gru nucabianca va in cerca di tuberi nel terreno paludoso. L'adattabilit\u00e0 della gru nucabianca agli ambienti antropizzati \u00e8 evidente anche nella steppa della Dauria in Mongolia. Qui la specie si \u00e8 adattata a convivere con gli animali domestici nelle zone dove pascolano le greggi di bestiame. Queste ultime, infatti, non sembrano spingersi troppo in profondit\u00e0 nei canneti e nei prati umidi di carice, pertanto le gru possono proseguire l\u00ec le loro attivit\u00e0 di riproduzione indisturbate.\nConservazione.\nLe aree di svernamento della gru nucabianca furono seriamente colpite durante la seconda guerra mondiale e la guerra di Corea. Si presume quindi che subito dopo questi conflitti il numero di esemplari abbia raggiunto il minimo storico e che da allora sia nuovamente risalito un po'. Oggi la popolazione \u00e8 minacciata dalla distruzione delle zone umide nei terreni di riproduzione dell'Amur e in alcune parti della Cina settentrionale. Nella Lista rossa delle specie in via di estinzione, la gru nucabianca \u00e8 classificata come \u00abvulnerabile\u00bb (\"Vulnerable\")."}
{"id": "1084618", "revid": "1610933", "url": "https://it.wikipedia.org/wiki?curid=1084618", "title": "Gru dal collo bianco", "text": ""}
{"id": "1084629", "revid": "1305772", "url": "https://it.wikipedia.org/wiki?curid=1084629", "title": "Rehab (Amy Winehouse)", "text": "Rehab \u00e8 una canzone della cantautrice inglese Amy Winehouse. \u00c8 il primo singolo estratto dall'album \"Back to Black\", pubblicato il 23 ottobre 2006 dalla Island Records.\nLa canzone, prodotta da Mark Ronson, \u00e8 stata il singolo che ha trainato l'album. Ha venduto circa 144.900 copie in Gran Bretagna considerando sia le vendite commerciali sia il download legale.\nNella classifica \"100 Best Songs of the 2000s\" della rivista \"Rolling Stones\" la canzone si posiziona alla numero 8.\nDescrizione.\nScritta dalla stessa Winehouse e dalla poetessa e musicista americana Erzsebet Beck, \"Rehab\" parla del suo rifiuto di andare in clinica a disintossicarsi dall'alcool, come i suoi manager le avevano richiesto. Il titolo \u00e8 infatti la forma popolare e pi\u00f9 usata di \"rehabilitation center\". Al riguardo ha dichiarato: \u00abHo chiesto a mio padre se pensava che ne avessi bisogno. Ha detto \"No, ma dovresti provarci\". Quindi l'ho fatto, solo per 15 minuti. Ho detto \"ciao\" e ho spiegato che bevo perch\u00e9 sono innamorata e ho rovinato la mia relazione. Poi sono uscita\u00bb. La cantante ha in seguito cambiato manager.\nIl gruppo delle Girls Aloud si \u00e8 esibito in una cover del brano ad un programma di BBC Radio 1. Anche il cantante scozzese Paolo Nutini ha proposto la sua versione del pezzo nello stesso programma Live Lounge.\nVideo musicale.\nIl video musicale \u00e8 stato diretto da Phil Griffin ed ultimato a settembre 2006. Il clip \u00e8 ambientato in una sorta di vecchio ospedale decadente, con la band della cantante che suona in vestaglia e pigiama. Inizia con la cantante che si alza dal letto e va a vedersi allo specchio. Durante la seconda strofa \u00e8 su una sedia nell'ufficio di uno psichiatra. Al termine del video, la Winehouse si siede sul letto con la sua band accanto."}
{"id": "1084637", "revid": "124123", "url": "https://it.wikipedia.org/wiki?curid=1084637", "title": "Nicholas Aylward Vigors", "text": "Vigors nacque a Old Leighlin, nella contea di Carlow. Studi\u00f2 al Trinity College di Oxford. Combatt\u00e9 nella guerra peninsulare dal 1809 al 1811. Poi torn\u00f2 a Oxford, dove si laure\u00f2 nel 1817.\nVigors fu un cofondatore della Societ\u00e0 Zoologica di Londra nel 1826 e il suo primo segretario fino al 1833. In quell'anno fond\u00f2 quella che sarebbe diventata la Societ\u00e0 Entomologica Reale di Londra. Fu membro della Linnean Society e della Royal Society. Scrisse 40 libri, la maggior parte dei quali di ornitologia. Collabor\u00f2 insieme a John Gould nella stesura di \"A Century of Birds from the Himalaya Mountains\" (1830-32).\nVigors eredit\u00f2 da suo padre nel 1828. Fu deputato di Carlow nel Parlamento dal 1832 fino alla sua morte."}
{"id": "1084645", "revid": "287204", "url": "https://it.wikipedia.org/wiki?curid=1084645", "title": "Universo (romanzo)", "text": "Universo (\"Orphans of the Sky\"), tradotto anche come Orfani del cielo, \u00e8 un romanzo di fantascienza del 1941 scritto da Robert A. Heinlein e divenuto un grande classico del genere.\nLa storia \u00e8 basata sull'epopea della nave spaziale \"Vanguard\" e dei suoi passeggeri, discendenti dell'equipaggio che part\u00ec dalla Terra un numero imprecisato di generazioni prima.\nContiene una delle prime descrizioni di fantasia di una nave generazionale.\nFa parte del ciclo della \"Storia futura\".\nStoria editoriale.\nOriginariamente, i due capitoli che compongono il romanzo, ovvero \"Universo\" (\"Universe\") (che nella versione italiana \u00e8 anche diventato uno dei titoli dell'opera intera) e il suo seguito \"Buon senso\" (\"Common Sense\"), furono pubblicati separatamente nella prestigiosa rivista \"Astounding Stories\", rispettivamente nel maggio e nell'ottobre del 1941.\n\"Universe\" fu pubblicato nel 1951 in edizione tascabile Dell Paperbacks, tradotto in italiano con il titolo \"Alla deriva nell'infinito\" e pubblicato dalla Mondadori nel 1954, in sei puntate, in appendice ai volumi dal n. 41 al n. 46 della collana Urania.\nI due racconti, dopo una superficiale revisione, furono raccolti in volume nel 1963 con il titolo \"Orphans of the Sky\", tradotto in italiano nel 1965 con il titolo \"Universo\" e pubblicato dalla Mondadori nel volume n. 378 della collana Urania.\nLa traduzione italiana di Antonangelo Pinna, pure intitolata \"Universo\", \u00e8 stata pubblicata dalla Mondadori nel 1977 nel primo volume della collana Classici Urania e poi di nuovo nel 2004 nel volume n. 13 della collana Urania Collezione.\nLa traduzione italiana di Lapo Gichieri \u00e8 stata pubblicata dalla Sellerio editore nel 1995 con il titolo \"Orfani del cielo\".\nTrama.\nConcepita come nave generazionale, la \"Vanguard\" era stata costruita per la prima missione interstellare dell'umanit\u00e0 dalla Terra, verso il Sistema Solare di Proxima Centauri, per fondare una colonia umana sui pianeti del sistema della stella pi\u00f9 vicina al Sole.\nLa missione, finanziata dalla fondazione Jordan \u00e8 datata 2119, come apprendiamo da un brevissimo prologo; tuttavia la data in cui si svolge il racconto resta indefinita, anche se \u00e8 plausibile ipotizzare che siano passati molti decenni e forse qualche secolo.\nCome si apprende nel corso della storia, un ammutinamento avvenuto a 53 anni dalla partenza causa tuttavia la morte di gran parte dell'equipaggio e la distruzione di parte dei documenti della \"Vanguard\". In seguito, quando muore l'ultimo passeggero nato sulla Terra, la missione, il funzionamento della nave e l'origine stessa della razza umana, il ricordo della Terra d'origine e perfino la nozione stessa di pianeta, cadono nell'oblio e gli esseri umani a bordo dimenticano chi sono, da dove vengono e qual \u00e8 lo scopo del loro viaggio.\nA poco a poco l'immensa nave cilindrica, che ruota sul suo asse per dotare i ponti di gravit\u00e0, comincia ad essere considerata l'intero universo e l'idea che possa esserci qualcosa pi\u00f9 grande per contenerla appare assolutamente folle. Il nome di Jordan, tramandato di generazione in generazione dai documenti superstiti all'ammutinamento, diviene gradualmente assimilato alla figura di un Dio creatore della Nave-Universo e dell'umanit\u00e0, nonch\u00e9 fulcro di un credo religioso che accomuna l'equipaggio. Le stesse nozioni scientifiche vengono assimilate alla religione, mentre Huff (Il maledetto, colui che fu il primo a Peccare), l'ex fabbro di bordo e capo dell'ammutinamento, evoca un uomo malvagio corrotto dagli spiriti del male rivoltatosi a Jordan come una sorta di via di mezzo tra Giuda e Lucifero. Il viaggio verso Centauri diviene metafora di aspirazione ultraterrena; Centauri stessa si sostituisce al concetto di Paradiso, con la frase \"fare il viaggio\" si intende la morte, e la conseguente migrazione dell'anima nel Paradiso/Centauri.\nDurante l'ammutinamento, accadde che il convertitore di energia che forniva l'energia propulsiva alla nave si spense, privando per un certo periodo di tempo la \"Vanguard\" dello schermo contro le radiazioni esterne, sicch\u00e9 diversi bambini cominciano a nascere deformi e, prima dell'entrata in vigore della legge spartana che ne impone la soppressione alla nascita, origina la stirpe dei mutanti.\nGli abitanti della nave si dividono in equipaggio e mutanti. Il primo \u00e8 costituito da contadini, operai, gente semplice, ufficiali, tecnici ed amministratori facenti parte del clero; i secondi invece, sono i discendenti degli ammutinati superstiti ed in parte geneticamente malformati, che ora vivono, da fuorilegge, nelle zone alte della nave pi\u00f9 vicine all'asse centrale, ove la gravit\u00e0 esercita una minor forza.\nLa legge vige dunque solo nei ponti pi\u00f9 bassi ed il fatto \u00e8 sostanzialmente accettato da tutti gli abitanti, anche se non costituisce un obbligo od un atto di fede.\nAl vertice della societ\u00e0 sta il Capitano, (poich\u00e9 la nave viaggia senza controllo, il Capitano \u00e8 diventato un amministratore/sindaco/giudice), poi la casta degli scienziati/sacerdoti ed infine il popolo.\nSolo gli scienziati/sacerdoti sanno leggere e scrivere, mentre il popolo conduce una tranquilla ed ottusa vita quotidiana. L'amministrazione di tutti i giorni di una certa rilevanza (compravendite, etc) vengono registrate verbalmente dai \"Testimoni\", cio\u00e8 persone che hanno l'incarico di presenziare alle varie transazioni economiche e di ricordarsene sotto forma di facili filastrocche, per esempio:\n\"Tom la sua scrofa alla monta mena, pagando con un sacco di avena, Jon, padron del porco, alla nascita dei maialini belli, ricever\u00e0 in pagamento due maiali grassottelli\"\ne diventando dei \"registri viventi\" delle transazioni e prestando testimonianza in caso di controversie.\nAi \"Testimoni\" \u00e8 anche affidata la memoria della storia della nave: essi ricordano sotto forma di poemi e ballate la storia della nave, ancorch\u00e9 fortemente storpiata in chiave epica e deista similmente alla Genesi cristiana, dove un dio (Jordan) ha creato l'universo (nave) popolandola con la razza umana, la quale ha peccato generando cos\u00ec i Mutati. Coloro che sentono la vocazione di diventare Testimoni, cominciano il loro apprendistato fin da piccoli, perch\u00e9 devono imparare a memoria la storia della nave e tutti i fatti salienti tramandati oralmente dai Testimoni che li hanno preceduti: devono essere altres\u00ec molto curiosi e pignoli, poich\u00e9 devono \"per lavoro\" fare domande su qualunque argomento a tutti, allo scopo di ricordare il maggior numero di fatti possibili.\nHugh Hoyland, il protagonista, \u00e8 un giovane intelligente e dall'insaziabile curiosit\u00e0, avviato alle alte gerarchie religioso-scientifiche della nave. Una volta divenuto scienziato, si unisce al gruppo dei giovani che, a differenza degli scienziati anziani, non credono nella religione, ritenendola una cong\u00e8rie di fandonie educative per tenere a bada l'equipaggio e da rispettare solo perch\u00e9 utile nella pratica. Il gruppo dei giovani, la cui filosofia \u00e8 improntata su uno spietato razionalismo che rifiuta ogni interpretazione mistica della nave e del viaggio, ambisce a prendere il controllo della nave ed a cambiare la politica nei confronti dei mutanti, estendendo il dominio del regolamento anche nelle loro zone.\nN\u00e9 le interpretazioni mistiche degli scienziati anziani, n\u00e9 l'eccessivo pragmatismo di quelli giovani, comprendono la situazione effettiva.\nLa svolta inizia quando Hoyland viene rapito dai mutanti e conosce Joe-Jim Gregory, bicefalo a capo del pi\u00f9 importante e consistente gruppo di mutanti, le cui \"due teste sagge\" come molti lo chiamano in virt\u00f9 della sua (anzi, della loro) intelligenza e cultura che lo (li) distingue dal resto dei mutanti, spesso piuttosto brutali, hanno compreso la verit\u00e0: la nave non \u00e8 l'universo, ma un immenso veicolo che trasporta una umanit\u00e0 ignara verso un altro sistema stellare.\nDall'incontro dei due nascer\u00e0 un sodalizio che attraverso ricerche, scoperte, battaglie, intrighi, accordi politici ed un tentativo di rivoluzione culturale, porter\u00e0 un piccolo gruppo di passeggeri, capeggiati da Hoyland, a sbarcare su un pianeta (o meglio su un satellite abitabile di un gigante gassoso) del sistema di Proxima Centauri.\nAdattamenti.\nUn adattamento di \"Universe\" \u00e8 stato trasmesso nei programmi radiofonici della NBC \"Dimension X\" il 26 novembre 1951 e \"X Minus One\" il 15 maggio 1955.\nQuesta versione presenta diversi cambiamenti drastici della storia, soprattutto nel finale dove Hugh viene ucciso dopo aver mostrato all'equipaggio della Vanguard la vera natura della nave."}
{"id": "1084648", "revid": "729019", "url": "https://it.wikipedia.org/wiki?curid=1084648", "title": "Cisti sebacea", "text": "La cisti sebacea \u00e8 una raccolta sottocutanea di materiale semisolido costituito da sebo e cheratina, che si presenta come una massa tondeggiante rilevata, palpabile, che si pu\u00f2 relativamente muovere tra le dita e di solito \u00e8 indolente. Pu\u00f2 raggiungere dimensioni anche di 5 o 6 cm.\nEziologia.\nLa cisti sebacea si forma in seguito ad occlusione di una ghiandola sebacea. A causa di questa occlusione, la ghiandola non pu\u00f2 smaltire la secrezione che continua a prodursi portando alla formazione della raccolta.\nClinica.\nLocalizzazione.\nQuesto tipo di cisti pu\u00f2 comparire in tutte le zone del corpo, esclusa la pianta del piede e il palmo della mano. Il cuoio capelluto, le orecchie, le braccia, il torace e il dorso sono le sedi pi\u00f9 comuni.\nAnatomia patologica.\nIl contenuto della cisti sebacea \u00e8 costituito principalmente da cheratina, sebo e cellule morte.\nDiagnosi differenziale.\nLe cisti sebacee spesso vengono confuse con steatocistomi simplex o multiplex poich\u00e9 soprattutto esteticamente possiedono caratteristiche molto simili.\nTrattamento.\nLa cisti sebacea pu\u00f2 essere rimossa con anestesia locale tramite una semplice incisione della cute con totale rimozione del contenuto, sempre nel rispetto delle comuni regole di asepsi. Questo tipo di procedura risolve completamente il problema e la probabilit\u00e0 che la cisti si riformi \u00e8 molto bassa."}
{"id": "1084655", "revid": "134932", "url": "https://it.wikipedia.org/wiki?curid=1084655", "title": "Coda di rospo", "text": ""}
{"id": "1084659", "revid": "1543377", "url": "https://it.wikipedia.org/wiki?curid=1084659", "title": "Bromometano", "text": "Il bromuro di metile o bromometano, \u00e8 un alogenuro alchilico derivato dalla sostituzione di un atomo di idrogeno con uno di bromo nella molecola del metano. \u00c8 un gas incolore, inodore e non infiammabile. Le sue propriet\u00e0 chimiche sono abbastanza simili a quelle del clorometano.\nOrigine.\nIl bromuro di metile \u00e8 presente sia in natura sia come prodotto di sintesi. Si forma spontaneamente nell'oceano, probabilmente prodotto dalle alghe e sulle terre emerse come prodotto di alcune piante, come ad esempio alcune specie della famiglia delle Crucifere. Nell'industria chimica \u00e8 ottenuto per reazione dell'acido bromidrico con il metanolo ed ha impieghi in industria e in agricoltura.\nImpieghi.\nPrima di essere bandito dal Protocollo di Montr\u00e9al, il bromuro di metile \u00e8 stato largamente impiegato come fumigante per la geodisinfestazione, soprattutto nelle colture protette, nel vivaismo e nella produzione di sementi. In questi ambiti, i cicli colturali intensivi e il ritorno frequente della stessa specie agraria sulla medesima superficie, senza un adeguato avvicendamento, causano l'accumulo di fitofagi e parassiti di difficile controllo (funghi agenti di marciumi basali e tracheomicosi, nematodi, insetti terricoli, ecc.). Nella produzione sementiera \u00e8 inoltre fondamentale evitare l'inquinamento genetico delle sementi prodotte. Il trattamento con bromuro di metile, malgrado la sua pericolosit\u00e0, ha sempre rappresentato una soluzione efficace e di facile adozione. La sua perdita, sia per l'industria sementiera, sia per altri settori in cui veniva impiegato, ha costretto a modificare le pratiche colturali con l'introduzione di tecniche pi\u00f9 impegnative (lavorazioni del terreno, sterilizzazione a vapore, solarizzazione, ecc.).\nIl bromuro di metile \u00e8 stato impiegato anche per scopi generali come fumigante, ad esempio per la disinfestazione delle derrate alimentari, per le derattizzazioni, per la disinfestazione delle partite di legname. \u00c8 inoltre un precursore per la produzione industriale di altri composti organici ed \u00e8 stato usato come solvente per l'estrazione dell'olio dai semi e per lo sgrassamento della lana.\nMentre il Protocollo di Montreal imponeva accordi restrittivi per l'uso del bromuro di metile su scala internazionale, gli Stati Uniti d'America peroravano per la deroga delle bromurazioni: nel 2004, l'ultimo anno da cui \u00e8 possibile ottenere dati ufficiali, sono stati distribuiti oltre 3000 tonnellate di bromuro di metile nei terreni della California, secondo le statistiche ufficiali del \"California Department of Pesticide Regulation\".\nImpatto ambientale.\nIl bromuro di metile fa parte dei prodotti banditi dal protocollo di Montr\u00e9al come responsabili dell'assottigliamento dello strato di ozono dell'atmosfera. Dato che il bromo \u00e8 60 volte pi\u00f9 distruttivo del cloro, anche il rilascio di modesti quantitativi di bromuro di metile \u00e8 causa di danni considerevoli allo strato dell'ozono. Attualmente \u00e8 ancora consentito l'uso in deroga al protocollo di Montreal.\nIl bromuro di metile si usava anche per la gestione dei tappeti erbosi nei campi di golf. Malgrado gli allarmi e le finalit\u00e0 del protocollo di Montreal, il governo degli Stati Uniti d'America ha permesso usi in deroga anche nel settore del golf, dal momento che il fumigante si rivela efficace nella cura dei tappeti della gramigna \"Bermuda\" nei campi dell'Alabama.\nImpatto sulla salute.\nL'inalazione in alte concentrazioni per tempi brevissimi produce cefalee, vertigini, nausea, vomito e debolezza; a questi sintomi possono fare seguito stati intensi di eccitazione nervosa, convulsioni, ecc. Un'esposizione pi\u00f9 prolungata a basse concentrazioni causa affezioni ai bronchi e ai polmoni.\nAllo stato liquido il bromuro di metile \u00e8 caustico per la pelle, provoca prurito e arrossamento e, dopo diverse ore, la comparsa di bolle. Sia il liquido sia il gas sono particolarmente dannosi agli occhi.\nI limiti letali per l'uomo variano da 1600 a 65000 ppm, in funzione dei tempi di esposizione.\nLe affezioni respiratorie, renali e neurologiche colpiscono la maggior parte delle persone. Sull'uomo non sono stati riscontrati casi di affezioni gravi a carico del sistema nervoso da esposizioni di lunga durata a bassi livelli, tuttavia test condotti su conigli e scimmie hanno messo in evidenza la comparsa di lesioni classificabili da moderate a gravi.\nFonti e degradazione del bromuro di metile.\nFonti di bromuro di metile sono le produzioni oceaniche, la combustione di biomasse e di carburanti al piombo, le emissioni da parte di piante e paludi e le fumigazioni praticate per la sterilizzazione dei terreni, delle derrate, delle strutture.\nIl principale fattore di degradazione \u00e8 la decomposizione fotochimica nell'atmosfera (per reazioni con radicali ossidrilici, OH, e reazioni di fotolisi ad altitudini elevate). A questo si aggiungono le perdite nel terreno, la degradazione chimica e biologica negli oceani e l'assorbimento biologico da parte delle piante."}
{"id": "1084663", "revid": "628767", "url": "https://it.wikipedia.org/wiki?curid=1084663", "title": "Rakvere", "text": "Rakvere (in tedesco \"Wesenberg\") \u00e8 una citt\u00e0 dell'Estonia nordorientale, capoluogo della contea di L\u00e4\u00e4ne-Virumaa. In passato nota anche come Rakovor\nSituata a una ventina di chilometri a sud del Golfo di Finlandia, ha popolazione di circa abitanti. Sorge lungo la E20, quasi a met\u00e0 strada tra Tallinn (che dista circa ) e Narva (a circa ), e a pochi chilometri dal Lahemaa Rahvuspark, il parco nazionale pi\u00f9 importante dell'Estonia. \nIl comune cittadino (in estone \"linn\") amministra il centro urbano di Rakvere; il contado dipende dal rispettivo comune rurale (in estone \"vald\").\nMonumenti.\nRakvere \u00e8 conosciuta in Estonia per la presenza di una grande statua in bronzo raffigurante un uro, un estinto bovino preistorico.\nEretta per il settecentesimo anniversario della fondazione della citt\u00e0, \u00e8 considerata la pi\u00f9 grande statua in bronzo dei Paesi baltici.\nA Rakvere si trovano anche i resti di un castello, costruito nel 1346 e oggi utilizzato per rievocazioni storiche.\nVi si combatt\u00e9 la Battaglia di Rakovor.\nAmministrazione.\nGemellaggi.\nRakvere \u00e8 gemellata con:"}
{"id": "1084666", "revid": "180559", "url": "https://it.wikipedia.org/wiki?curid=1084666", "title": "Serie A 1949-1950 (pallacanestro femminile)", "text": "Il campionato di pallacanestro femminile 1949-1950 \u00e8 stato il diciannovesimo organizzato in Italia. La FIP diminu\u00ec il numero di squadre partecipanti alla massima divisione: si pass\u00f2 da nove ad otto squadre. Era previsto il pareggio.\n\u00c8 stato vinto per la prima volta dalla Comense Como, che ha preceduto in classifica i campioni uscenti dell'Indomita Roma e il Bernocchi Legnano."}
{"id": "1084667", "revid": "1543377", "url": "https://it.wikipedia.org/wiki?curid=1084667", "title": "Makluba", "text": "Il makluba \u00e8 un piatto della cucina mediorientale a base di riso, agnello e verdure.\nQuesto piatto nasce dalla tradizione di donare cibo agli indigenti dopo i banchetti delle feste: si usava raccogliere tutti gli avanzi, metterli in una grossa ciotola che veniva poi capovolta (\"makluba\", in arabo) in un grande piatto da offrire ai poveri.\nIl makluba viene servito caldo ed \u00e8 solitamente accompagnato con una salsa di pomodori, cetrioli e yogurt."}
{"id": "1084669", "revid": "767487", "url": "https://it.wikipedia.org/wiki?curid=1084669", "title": "Mugilidae", "text": "La famiglia Mugilidae comprende 75 specie di pesci d'acqua salata e salmastra conosciuti comunemente come cefali, ed unici appartenenti all'ordine Mugiliformes.\nDistribuzione e habitat.\nQuesti pesci sono diffusi in tutti i mari tropicali e temperati della Terra.&lt;br&gt;\nAbitano acque costiere, pi\u00f9 o meno profonde, spingendosi nelle lagune e nelle foci dei fiumi.\nDescrizione.\nMolto simili tra loro, i mugilidi presentano un corpo allungato, con dorso poco convesso e appiattito e ventre pi\u00f9 incurvato. Le pinne pettorali sono ampie, cos\u00ec come le ventrali. Le pinne dorsali sono due: la prima \u00e8 composta da 4 raggi spinosi, la seconda pi\u00f9 morbida, formata da molti raggi sottili. La pinna caudale \u00e8 forcuta e ampia. La linea laterale \u00e8 poco visibile. &lt;br&gt;\nLa bocca dei mugilidi \u00e8 priva di denti; internamente presenta uno stomaco muscoloso e un intestino eccezionalmente lungo. &lt;br&gt;\nLa livrea \u00e8 piuttosto simile per tutte le specie: bianco argenteo con pinne pi\u00f9 o meno tendenti al giallo o al bruno. Alcune specie presentano striature brune o macchie sulle pinne, altre sono tendenti al rosa.\nAlimentazione.\nQuesti pesci si cibano di alghe (prevalentemente diatomee), organismi planctonici e detriti. Gli esemplari che si nutrono in acque dolci o salmastre crescono pi\u00f9 velocemente degli altri.\nPesca.\nLe specie appartenenti al genere \"Mugil\" sono molto ricercate in Europa, ma in linea di massima tutte le specie di questa famiglia sono pescate per l'alimentazione umana.\nTassonomia.\nLa famiglia comprende i seguenti generi e specie"}
