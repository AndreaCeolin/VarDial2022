{"id": "1191852", "revid": "124792703", "url": "https://it.wikipedia.org/wiki?curid=1191852", "title": "Aoristo", "text": "L'aoristo (dal greco antico \u1f00\u03cc\u03c1\u03b9\u03c3\u03c4\u03bf\u03c2 \u03c7\u03c1\u03cc\u03bd\u03bf\u03c2, \"tempo non-definito\") \u00e8 un tempo verbale impiegato nelle lingue come il sanscrito, il serbocroato, il bulgaro, il berbero e il greco antico e moderno.\nDescrizione.\nSi tratta di una forma verbale che, come dice il nome stesso, si pone al di fuori della tradizionale contrapposizione tra un aspetto imperfettivo (azione in corso di svolgimento) e quello perfettivo (azione compiuta). L'aoristo caratterizza l'azione in s\u00e9 e per s\u00e9, colta nel momento in cui si svolge, senza indicazioni precise di tempo, perci\u00f2 si presta a essere impiegato nella narrazione. \nL'aoristo solo all'indicativo porta l'aumento, caratteristica che lo colloca nel passato, ed \u00e8 solitamente tradotto col passato remoto in italiano. \nVa per\u00f2 ricordato che \u00e8 improprio inserire indicazioni di tempo tra le caratteristiche proprie dell'aoristo: per esempio, l'espressione \"Kyrie eleison\" (dal greco , \"Signore, abbi piet\u00e0\") contiene l'imperativo aoristo di \u1f10\u03bb\u03b5\u03ad\u03c9 (\"ele\u00e9\u014d\", \"avere piet\u00e0\").\nUn altro uso dell'aoristo in greco \u00e8 quello del cosiddetto aoristo gnomico, che indica proverbi o sentenze validi sia per il passato, che per il presente, che per il futuro.\nIn latino, l'aoristo ha finito per fondersi con il perfetto, in opposizione all'imperfetto. Per esempio, \"dixi\" (\"dissi/ho detto\"), voce del verbo \"dicere\" (\"dire\"), \u00e8 integrato come voce del perfetto, ma proviene da un antico aoristo sigmatico.\nAoristo greco.\nL'aoristo \u00e8 un tempo storico, esprime un'azione vista di per s\u00e9 a prescindere dalla sua durata, conclusa nel passato, ed esprime dunque il valore della puntualit\u00e0. Se essa viene vista dal suo momento iniziale si ha un aoristo ingressivo, che si traduce al passato remoto, se invece l'azione \u00e8 vista nel suo momento conclusivo, l'aoristo ha valore egressivo. Come il presente greco, l'aoristo possiede una flessione completa, includente indicativo, congiuntivo, ottativo, imperativo, infinito e participio, presenta tre diatesi: attiva, media e passiva, quest'ultima ha suffissi propri. L'indicativo presenta come l'imperfetto l'aumento, ed \u00e8 quindi l'unico modo dell'aoristo dotato di un vero e proprio valore temporale (cio\u00e8 appunto un tempo storico, a differenza dell'imperfetto, che \u00e8 fortemente legato al presente greco per l'espressione temporale dell'azione). Gli altri modi invece dell'aoristo non hanno alcun valore temporale, non hanno l'aumento, e si differenziano dai corrispettivi presenti e perfetti soltanto per il diverso valore aspettuale, ossia per le desinenze, anche se in alcuni contesti sintattici, possono comunque indicare una distanza temporale.\nLo studio moderno suddivide l'aoristo greco in tre tipi:\nAoristo debole o primo sigmatico.\nInclude tutti i temi verbali in vocale debole e dittongo, e di vari temi in consonante, si formava in modo atematico unendo al tema temporale il suffisso -\u03c3 e le desinenze secondarie dei tempi storici. Dato che in seguito ad alcuni fenomeni fonetici, dovuti all'incontro di liquide e nasali con \u03c3, tale suffisso pu\u00f2 scomparire, \u00e8 stata introdotta una suddivisione, per lo pi\u00f9 a scopo didattico, simile alla suddivisione del futuro greco, l'aoristo sigmatico e asigmatico in cui il sigma cade. Nel sigmatico i temi verbali in vocale presentano l'allungamento della stessa iniziale (\u03c4\u03b9\u03bc\u03ac\u03c9, tv \u03c4\u03b9\u03bc\u03b1-\u03c4\u03b9\u03bc\u03b7, aoristo = \u1f10\u03c4\u03af\u03bc\u03b7\u03c3\u03b1). I temi verbali con radice in vocale usano il grado apofonico allungato. I temi verbali in consonante muta presentano alcune modifiche fonetiche dovute all'incontro della consonante finale del tema verbale con il \u03c3 del suffisso (\u03c0 \u03b2 \u03c6 + \u03c3 = \u03c8 / \u03ba \u03b3 \u03c7 + \u03c3 = \u03be / \u03c4 \u03b4 \u03b8 + \u03c3 = \u03b6). Se dentale \u00e8 preceduta da \u03bd, cadono interi gruppi tipo \u03bd\u03b4 o \u03bd\u03c4 e la vocale che precede subisce l'allungamento di compenso.\nL'aoristo asigmatico primo, per comprendere il suo presente, si pu\u00f2 procedere come nel futuro, eliminando l'aumento e il suffisso in sigma, in modo da risalire al tema verbale. Questo aoristo si verifica nei verbi con tema in liquida o nasale che si fondono con sigma del suffisso, la consonante finale cade, provocando l'allungamento di compenso della vocale che precede la liquida o la nasale, esempio \u03c4\u03af\u03bb\u03bb\u03c9 = \u1f14\u03c4\u03b9\u03bb\u03b1.\nAoristo secondo o forte.\nHa una forma molto antica, il tema temporale \u00e8 formato dalla radice (per questo tale aoristo \u00e8 detto anche radicale) cui viene aggiunta la vocale tematica -\u03b5/\u03bf; la struttura morfologica delle desinenze risulta simile a quella dell'imperfetto, solo nell'indicativo, e per gli altri modi del congiuntivo e dell'ottativo e del participio alle desinenze del presente. Hanno l'aoristo forte quei verbi i cui temi hanno l'apofonia, poich\u00e9 i temi si formano con due gradi apofonici diversi, per la radice \u03bb\u03b5\u03b9\u03c0/\u03bb\u03bf\u03b9\u03c0/\u03bb\u03b9\u03c0-, si forma il presente \u03bb\u03b5\u03af\u03c0\u03c9, l'aoristo II \u00e8 \u1f14\u03bb\u03b9\u03c0\u03bf\u03bd, con apofonia grado zero, che risulta distinto oltretutto dall'imperfetto \u1f14\u03bb\u03b5\u03b9\u03c0\u03bf\u03bd. L'aoristo forte si forma anche con radici verbali che hanno suffissi e infissi nel presente, come \u03bb\u03b1\u03bc\u03b2\u03ac\u03bd\u03c9 = \u1f14\u03bb\u03b1\u03b2\u03bf\u03bd.\nAoristo terzo o fortissimo atematico.\nQuesto aoristo \u00e8 la forma pi\u00f9 antica di questo tempo, esistente gi\u00e0 in Omero, nel dialetto attico \u00e8 formato solo da una decina di verbi che possiedono l'intero sistema, poi da alcune forme isolate, per lo pi\u00f9 attive con significato intransitivo. Essendo atematico, si forma con l'aumento, senza la presenza di infissi, avendo la terminazione finale delle desinenze modellata simile a quella dell'aoristo sigmatico; il congiuntivo \u00e8 il solo modo che possiede una flessione tematica con le desinenze del presente in -\u03b7-\u03c9, l'ottativo \u00e8 diverso, ha la caratteristica modale -\u03b9\u03b7 (anzich\u00e9 o\u03b9)-\u03b9, usata anche nei verbi contratti. Il participio presenta l'abbreviamento della vocale per la legge di Osthoff, e la caduta del suffisso -\u03bd\u03c4 con successivo allungamento di compenso della vocale.\nAoristo cappatico.\nL'aoristo cappatico \u00e8 una forma di aoristo terzo che presenta, nelle sole tre persone singolari dell'indicativo, il suffisso -\u03ba\u03b1 preso in prestito dal perfetto I. Esso riguarda soltanto i tre verbi \u1f35\u03b7\u03bc\u03b9 (aor. \u1f27\u03ba\u03b1), \u03b4\u03af\u03b4\u03c9\u03bc\u03b9 (aor. \u1f14\u03b4\u03c9\u03ba\u03b1) e \u03c4\u03af\u03b8\u03b7\u03bc\u03b9 (aor. \u1f14\u03b8\u03b7\u03ba\u03b1). Possiede sia la diatesi attiva che quella media.\nAoristo passivo.\nPer la formazione dell'aoristo passivo, con desinenze proprie rispetto alle diatesi attiva e media, si utilizzano il suffisso -\u03b8\u03b7- per l'aoristo debole (cos\u00ec come per lo stesso futuro debole), e semplicemente -\u03b7- per l'aoristo e il futuro passivo forti, sempre mantenendo in quanto all'aoristo, l'aumento. Per le desinenze, si usano quelle dell'aoristo fortissimo all'indicativo attivo, per il congiuntivo sempre la vocale -\u03c9, per l'ottativo -\u03b9\u03b7, per l'imperativo -\u03c4\u03b9/-\u03c4\u03c9.\nLingue non indoeuropee.\nBench\u00e9 sia un termine linguistico nato nel contesto della grammatica greca, il termine \"aoristo\" viene impiegato anche per definire tempi con determinate caratteristiche di indeterminatezza tempo-aspettuale, anche al di fuori delle lingue indoeuropee.\nPer esempio, nella lingua turca l'aoristo ha un valore completamente diverso da quello riscontrabile nelle lingue indoeuropee.\nL'aoristo \u00e8 anche uno dei tre temi principali del verbo in berbero, accanto al perfetto (o \"compiuto\" o \"preterito\" secondo gli studiosi) e all'imperfetto (o \"incompiuto\", o \"aoristo intensivo\"). Il suo uso \u00e8 oggi differenziato a seconda delle diverse lingue e dialetti; in tashelhit esso assume il valore del verbo posto all'inizio del periodo: se il periodo inizia con un perfetto, seguito da una serie di aoristi, questi avranno tutti un valore di perfetto; se invece in testa al periodo vi \u00e8 un imperfetto, gli aoristi successivi avranno anch'essi un valore imperfettivo.\nIn quenya, lingua artificiale ideata da J. R. R. Tolkien, l'aoristo ha il valore di un \"presente abituale\"."}
{"id": "1191857", "revid": "38120", "url": "https://it.wikipedia.org/wiki?curid=1191857", "title": "Amber Tremayne", "text": ""}
{"id": "1191861", "revid": "1442080", "url": "https://it.wikipedia.org/wiki?curid=1191861", "title": "George Mihalka", "text": "Biografia.\nDi origini ungheresi, si trasferisce in Canada per cercare fortuna nel cinema; specializzato in film indipendenti, esordisce nel 1981 con lo slasher a basso costo \"My Bloody Valentine\" (in Italia conosciuto come \"Il giorno di San Valentino\"; che presto diventa un cult del genere. \nDopo il successo, si dedica a sceneggiati e film per la tv, come ad esempio \"Psychic\" (1992), e \"All'inseguimento della morte rossa\" con Michael Caine. \nLa fama ritorna nel 2002, dirigendo il thriller elegante \"Il guardiano\" (\"Watchtower\"), tra i quali figura Tom Berenger come produttore. \nPi\u00f9 cospicua la sua esperienza di regista televisivo: dalla serie \"The Hunger\" a \"Da Vinci's Inquest\". Ha lavorato anche ad una produzione RAI, \"Un sogno per la vita\"."}
{"id": "1191863", "revid": "599013", "url": "https://it.wikipedia.org/wiki?curid=1191863", "title": "Congregazione di Ges\u00f9 Sacerdote", "text": "La Congregazione di Ges\u00f9 Sacerdote (in latino \"Congregatio Iesu Sacerdotis\") \u00e8 un istituto religioso maschile di diritto pontificio. I membri di questa congregazione clericale, detti popolarmente Venturini, pospongono al loro nome la sigla C.G.S.\nStoria.\nL'istituto, detto in origine \"congregazione sacerdotale dei figli del Cuore di Ges\u00f9\", venne fondato a Cavarzere, in provincia di Venezia, il 7 dicembre 1926 dal sacerdote italiano Mario Venturini (1886-1957) e venne canonicamente eretto il 28 giugno 1946: successivamente l'opera venne trasferita a Trento.\nLa Santa Sede approv\u00f2 l'istituto il 1\u00ba febbraio 1951 e poi definitivamente l'8 dicembre 1982.\nAttivit\u00e0 e diffusione.\nIl fine dato dal fondatore alla congregazione \u00e8 quello di \"aiutare con ogni mezzo i membri del clero a vivere all'altezza della loro dignit\u00e0\"; i padri Venturini si dedicano alla confessione e alla direzione spirituale, alla predicazione dei ritiri e degli esercizi spirituali, all'assistenza nei seminari e alla direzione di case di cura e di riposo per sacerdoti.\nSono presenti in Italia e in Brasile; la sede generalizia \u00e8 a Trento.\nAl 31 dicembre 2005 la congregazione contava 9 case e 39 religiosi, 30 dei quali sacerdoti."}
{"id": "1191864", "revid": "124396376", "url": "https://it.wikipedia.org/wiki?curid=1191864", "title": "Paola Pezzaglia", "text": "Nata Paolina, divenne Paola per il cinema (1914/1921). Nel periodo aureo della sua carriera teatrale (1908/1914) aveva aggiunto al proprio il cognome del marito, diventando Paolina Pezzaglia Greco. Nel periodo finale della sua vita (1922/1925) torn\u00f2 ad essere, sulle scene teatrali, Paolina Pezzaglia, come dalla nascita al 1907. Il cognome esatto \u00e8 Pezzaglia, sebbene l'erronea variante Pazzaglia sia riportata da una minoranza di documenti dell'epoca.\nBiografia.\nFiglia di Gerolamo Pezzaglia (1854-1899), parrucchiere teatrale milanese ed ex baritono, e di Adelinda Monti (1854-1940), debutt\u00f2 in teatro gi\u00e0 a sei anni nella Compagnia dello zio Angelo Pezzaglia detto \"Angiolone\", attore teatrale e cinematografico. La giovane attrice interpret\u00f2 drammi come \"Uccidili!\", \"Il muto\", \"La palude maledetta\", \"I due derelitti\", e monologhi come \"Paolina nell'imbarazzo\". Nel 1908 spos\u00f2 l'attore e capocomico Antonio Greco, con cui lavor\u00f2 nella Compagnia Zannini-Greco. Da lui avr\u00e0 un figlio, Ruggero, che, bambino, prender\u00e0 parte ai suoi spettacoli teatrali.\nDopo varie esperienze in Compagnie prestigiose come quella di Dina Galli, i coniugi Greco ottennero, nella stagione 1911-1912, un contratto con la Compagnia Teatrale di Ermete Zacconi: la Pezzaglia venne ingaggiata come prima attrice. Paolina fu anche talent-scout: in una Compagnia da lei diretta offr\u00ec il primo contratto teatrale a Enrico Viarisio, che avrebbe poi intrapreso una carriera di grande successo. Amica personale e interprete di Ada Negri, inizi\u00f2 nel 1914 la carriera cinematografica, ricoprendo ruoli in film muti tra i quali \"Il fornaretto di Venezia\". Nel 1918 interpret\u00f2 sei film: \"La capanna dello zio Tom\", \"Le peripezie dell'emulo di Fortunello e compagni\", \"Il campo maledetto\", \"I bimbi di nessuno\", \"La sagra dei martir\u00ee\" e \"Il giardino del silenzio\" (gli ultimi quattro costituiscono un \"serial\" cinematografico noto col titolo generale de \"Il Mistero dei Montfleury\"). Nel 1921 recit\u00f2 nel film \"La vendetta dello scemo\".\nNell'ultima parte della sua vita, dopo alcune vicissitudini personali non sempre positive (vedovanza, nuova gravidanza, nascita della figlia Anna, concepita con l'attore e futuro produttore-regista Luigi (Luis) Mottura che non spos\u00f2 mai, problemi economici), la Pezzaglia form\u00f2 una propria Compagnia Teatrale, la Compagnia Italiana di Prosa, con cui si esib\u00ec ne \"La nemica\" di Dario Niccodemi, in \"Fedora\" di Victorien Sardou, ne \"La signorina Josette\" di Paul Gavault, ne \"La signora delle camelie\" e \"La moglie di Claudio\" di Alexandre Dumas figlio, in \"Suor Teresa o Elisabetta Soarez\" di Luigi Camoletti, ne \"I disonesti\" di Gerolamo Rovetta, ne \"La cena delle beffe\" di Sem Benelli, ne \"La fiaccola sotto il moggio\" e \"La figlia di Iorio\" di Gabriele D'Annunzio (la Pezzaglia fu una grande interprete dannunziana) e in molte altre \"pi\u00e8ces\" delle oltre cento del suo repertorio. Nella sua piena maturit\u00e0 artistica, mor\u00ec a Firenze di polmonite all'et\u00e0 di 39 anni, il 17 dicembre 1925. \u00c8 sepolta nel Cimitero di Trespiano (Firenze).\nNel III millennio la memoria di Paola Pezzaglia \u00e8 riemersa significativamente non solo in Italia ma anche nel mondo sotto diversi aspetti. Tra le altre cose, nel 2006 in Nuova Zelanda in suo onore fu battezzata Pezzaglia una cavalla da corsa che divenne una campionessa. Nel 2007 a Firenze fu fondato dal nipote Gianni Greco l'Archivio Pezzaglia-Greco, basato sulla sua vita e la sua arte. Al termine dell'Anno Accademico 2012-2013 all'Universit\u00e0 di Bologna venne discussa una tesi di laurea su di lei. Nel 2013 l'Archivio Pezzaglia-Greco fu dichiarato \"di interesse storico particolarmente importante\" dal Ministero dei Beni e delle Attivit\u00e0 Culturali. Nel 2015 l'attrice-poetessa statunitense Amber Tamblyn inser\u00ec Paola Pezzaglia nella sua pi\u00f9 significativa poesia, che conclude il best seller \"Dark Sparkler\". Il 13 settembre 2017, nel giorno del 132\u00ba anniversario della sua nascita, \u00e8 stata posta dal Comune di Firenze una lapide commemorativa di Paola Pezzaglia sulla casa dove visse e mor\u00ec, in Via Faenza, 12. Il 13 settembre 2018 \u00e8 stato reso pubblico un video contenente scene inedite del film perduto \"Il Mistero dei Montfleury\", con varie inquadrature di Paola Pezzaglia nel ruolo di Birib\u00ec.\nRuoli particolari.\nSempre protagonista, in teatro si ciment\u00f2 anche in ruoli caratteriali e addirittura maschili, come Fanfan de \"I due derelitti\", Balilla de \"I figli di nessuno\" e Giannetto Malespini de \"[[La cena delle beffe (dramma)|La cena delle beffe]]\".Nel mondo del cinema rimase famosa per due interpretazioni di primo piano fortemente caratterizzate:\nLa Pezzaglia fu anche soggettista e sceneggiatrice. Di lei ci \u00e8 rimasto il manoscritto autografo della sceneggiatura di un film intitolato \"[[Genio malefico]]\".\n[[File:Paola Pezzaglia, 1921..JPG|thumb|Paola Pezzaglia, 1921.]]\nFilmografia.\nAttrice.\nI precedenti quattro lungometraggi, sebbene a s\u00e9 stanti, costituiscono altrettanti episodi del film \"[[Il Mistero dei Montfleury]]\", tratto dal romanzo \"Fernanda\" di [[Carlo Dadone]], uno dei primi serial cinematografici italiani.\nCollegamenti esterni.\n[[Categoria:Sepolti nel cimitero di Trespiano]]\n[[Categoria:Attori cinematografici italiani]]\n[[Categoria:Attori teatrali italiani]]\n[[Categoria:Attori italiani del muto]]"}
{"id": "1191865", "revid": "38120", "url": "https://it.wikipedia.org/wiki?curid=1191865", "title": "The cat", "text": ""}
{"id": "1191866", "revid": "88740", "url": "https://it.wikipedia.org/wiki?curid=1191866", "title": "Venturini", "text": ""}
{"id": "1191868", "revid": "122325541", "url": "https://it.wikipedia.org/wiki?curid=1191868", "title": "Bootleg dei Beatles", "text": "I bootleg dei Beatles cominciarono a circolare gi\u00e0 dalla fine degli anni '60; contenevano materiale rubato o registrato illegalmente dalla loro casa discografica, la EMI.\nUno dei primi bootleg dei Beatles fu \"Kum Back\", conteneva l'acetato dell'album \"Get Back\" messo insieme dal tecnico del suono Glyn Johns il 10 marzo 1969. L'album conteneva primi mixaggi approssimativi e versioni leggermente differenti delle canzoni che sarebbero poi state pubblicate sull'album \"Let It Be\".\nUna copia dell'acetato arriv\u00f2 negli Stati Uniti, e in settembre stazioni radio in tutto il Paese lo trasmisero. Nel frattempo, \"Kum Back\" apparve anche nei negozi. Non molto tempo dopo, anche il secondo mix di Glyn Johns venne pubblicato clandestinamente.\nAd oggi, le \"Let It Be Sessions\" (chiamate anche \"Get Back Sessions\") sono la maggiore fonte di materiale per i bootleg sui Beatles.\nQui di seguito \u00e8 elencata una lista dei pi\u00f9 comuni bootleg dei Beatles, divisi per periodo di attivit\u00e0 del gruppo:\nBootleg principali.\nI Quarrymen e i Silver Beatles (1957 - 1960).\nIl primo incontro fra John e Paul (Luglio 1957).\nIl 6 luglio 1957 i Quarrymen suonavano ad una festa estiva per la parrocchia di St Peter's Parish Church. Verso sera, Paul McCartney incontr\u00f2 per la prima volta John Lennon dietro le quinte dello spettacolo. A presentarli l'uno con l'altro fu Ivan Vaughan, un comune amico che suonava il basso con il gruppo. Nel 1994 Bob Molyneux, un poliziotto in pensione, ritrov\u00f2 un nastro dello show, che aveva registrato provando un registratore portatile Grundig. Il nastro, di bassa qualit\u00e0, conteneva l'esibizione dei Quarrymen che eseguivano \"Puttin' On the Style\" di Lonnie Donegan e \"Baby Let's Play House\" di Elvis Presley. Il nastro venne messo all'asta nel settembre di quell'anno e venduto da Sotheby's alla EMI per 78.500 sterline, il pi\u00f9 alto prezzo mai pagato per una registrazione.\nLa EMI tent\u00f2 di migliorare la qualit\u00e0 del nastro per includerlo nella \"Beatles Anthology\", ma il nastro venne comunque ritenuto inadatto per una trasmissione televisiva, e cos\u00ec rimane a tutt'oggi inedito. Un estratto di 30 secondi del nastro, fatto ascoltare da Sotheby's per pubblicizzare l'asta, venne da allora pubblicato su vari bootlegs.\nProve a casa di Paul (1960).\nNastro realizzato dalla band nel 1960, comprende alcune canzoni che sarebbero poi state registrate successivamente in studio. Alcune sono state incluse nel CD 1 della \"Beatles Anthology\".\nLe canzoni del nastro sono:\n\"Well Darling, Johnny Johnny, That's the End, I Don't Need No Cigarette Boy, Matchbox, One After 909, Cayenne, Hello Little Girl, That's When Your Heartaches Begin, Wildcat, I'll Always Be in Love With You, Some Days, Hallelujah I Love Her So, You'll Be Mine, The World Is Waiting for the Sunrise, I'll Follow the Sun, You Must Write Everyday, Movin' and Groovin, Ramrod, An Important Number\".\nPrime registrazioni dei Beatles (1960 - 1962).\nProvino Decca (1\u00ba gennaio 1962).\nBootleg contenente le 15 canzoni eseguite dai Beatles durante la fallita audizione alla Decca Records.\nProve al Cavern Club (1962).\nEsecuzioni al Cavern Club di \"I Saw Her Standing There\", \"One After 909\" e \"Catswalk\". La registrazione avvenne presumibilmente nel settembre 1962.\nI nastri dello Star Club (Dicembre 1962).\nNel dicembre 1962, i Beatles suonarono per un periodo di due settimane allo Star Club di Amburgo.\nAi tempi, Adrian Barber effettu\u00f2 una registrazione degli show per Ted \"Kingsize\" Taylor, che risalt\u00f2 fuori durante gli anni Settanta, diventando la fonte di molte pubblicazioni semi-legali del periodo.\nLa registrazione \u00e8 grezza, ma riesce a catturare un'esibizione grintosa della band. Certe canzoni, come \"I Saw Her Standing There\" e \"Ask Me Why\", sarebbero apparse in seguito sui dischi ufficiali del gruppo. Ci sono le reinterpretazioni abituali, ma anche qualcuna non disponibile altrimenti, come ad esempio \"Where Have You Been?\" di Arthur Alexander, \"Sheila\" di Tommy Roe, \"I Remember You\" di Frank Ifield, \"Falling In Love Again\" di Frederick Hollander (resa famosa da Marlene Dietrich nel film \"L'Angelo Azzurro\") e \"Your Feet's Too Big\" di Fats Waller.\nI nastri dello Star Club sono storicamente intriganti poich\u00e9 catturano i Beatles mentre eseguono alcune delle loro nuove composizioni nello stile selvaggio dei loro esordi pre-celebrit\u00e0.\nCome per i \u201cDecca Tapes\u201d, i nastri divennero la base per numerose future uscite semi-legali su disco, debuttando sull'album \"Live! at the Star-Club in Hamburg, Germany; 1962\" (Lingasong records) nel 1977. (Le edizioni UK e USA del disco hanno una differente scaletta dei brani; una pubblicazione pi\u00f9 tarda, \"The Beatles' Historic Sessions\", include tutte e 30 le tracce contenute nei due dischi della Lingasong). Le prime edizioni contenevano delle note esplicative che lasciavano supporre che le registrazioni fossero avvenute nella primavera del 1962, la sera che Ringo Starr sostitu\u00ec Pete Best alla batteria; attualmente invece, si pensa che i nastri risalgano alla fine del dicembre 1962. La datazione di dicembre sembra essere quella esatta, dato che i nastri stessi appartengono alla EMI che scrittur\u00f2 il gruppo nel giugno 1962.\nLa Beatlemania e le registrazioni dei concerti (1962 - 1966).\nLe BBC Sessions (1962 - 1965).\nI Beatles, abitualmente si esibivano dal vivo negli studi della BBC. Non si limitavano a suonare solo i propri pezzi, ma eseguivano anche molte cover di altri musicisti come Buddy Holly, Chuck Berry, o Ray Charles. Queste sessioni spesso sono state fatte passare come inediti di studio del gruppo nei bootleg degli anni Settanta. La popolarit\u00e0 dei nastri alla BBC dei Beatles raggiunse l'apice con la pubblicazione di un box celebrativo di nove CD edito dalla Great Dane Records, \"The Complete BBC Sessions\", che ben presto soppiant\u00f2 tutti gli altri bootleg in materia, presentando il materiale in ordine cronologico e nella miglior qualit\u00e0 sonora possibile all'epoca. La popolarit\u00e0 presso i fan di questo bootleg, incise negativamente sulle vendite dell'uscita ufficiale del doppio CD \"Live at the BBC\" della EMI. Infatti, mentre il disco ufficiale contiene solo una piccola parte dei numerosi brani registrati dai Beatles all'epoca delle sessions BBC, l'uscita pirata fornisce una panoramica molto pi\u00f9 esaustiva del periodo in questione. La pi\u00f9 recente versione \"completa\" disponibile delle sessioni, \u00e8 un box di undici CD in vendita su internet. Nel 2013 la EMI ha pubblicato un secondo volume delle registrazioni dei Beatles alla BBC, l'album doppio \"On Air - Live at the BBC Volume 2\", che ha parzialmente colmato la lacuna.\nConcerti (1963 - 1966).\nMolti concerti dei Beatles sono apparsi su bootleg. Il primo concerto del gruppo registrato interamente risale al 7 dicembre 1963, all'Empire Theatre di Liverpool. Le esibizioni dei Beatles all\u2018Hollywood Bowl e allo Shea Stadium, insieme ad altri concerti, sono apparse frequentemente su bootleg. Spezzoni tratti dai due show tenuti all'Hollywood Bowl uscirono anche come album ufficiale nel 1977 con il titolo: \"The Beatles at the Hollywood Bowl\". In tempi recenti, secondo il giornalista Peter Palmiere, sarebbero ricomparsi altri nastri inediti di concerti dei Beatles. I pi\u00f9 recenti sono due show tenutisi a Memphis, Tennessee, durante il tour USA del 1966.\nSegue una lista dei principali concerti dei Beatles apparsi su bootleg:\nEsiste infine, una versione pirata del concerto del 1964 all'Hollywood Bowl, che fu pubblicata nel 1971 circa. Stampata su vinile di colore rosso, ha una copertina arancione con una caricatura di Paul McCartney con in braccio la figlia appena nata, entrambi raffigurati con fattezze porcine. Questa versione \u00e8 uno dei bootleg pi\u00f9 rari dell'intero catalogo pirata dei Beatles.\nStudio Outtakes (1962 - 1970).\nUn sorprendente numero di nastri dei Beatles in studio di registrazione \u00e8 disponibile su bootleg. Si passa da sessioni quasi totalmente complete, come per esempio, le sedute mattutine per l'album \"Please Please Me\"\u2014 a spezzoni frammentari e/o missaggi differenti e versioni alternative di brani presi dagli acetati provvisori.\nStoria.\nLa prima registrazione di questo genere ad apparire su bootleg \u00e8 stata la canzone esclusa dal White Album, \"What's the New Mary Jane\", nel 1972. Cadde nelle mani dei pirati grazie a un acetato di prova che John Lennon aveva dato ad un amico. Pi\u00f9 tardi, nel 1977, missaggi primitivi di \"I Am The Walrus\" e \"The Fool on the Hill\" furono trasmessi durante una trasmissione di Radio Luxembourg.\nProprio nel 1977, quando il contratto tra i Beatles e la EMI termin\u00f2, la casa discografica riapr\u00ec i suoi archivi per il progetto futuro di pubblicare un album interamente fatto di versioni alternative e di inediti; a quel punto si ebbe una vera e propria fuoriuscita di nastri illegali. Il primo gruppo di canzoni a vedere la luce, tratte da una compilation in cassetta fatta in casa, conteneva \"Leave My Kitten Alone\", \"One After 909\" (la versione del 1963), \"If You've Got Troubles\", \"Christmas Time (Is Here Again!)\", \"That Means A Lot\", \"Come and Get It\", \"Rip It Up / Shake Rattle And Roll\", \"Not Fade Away\" (tratta dalle \"Get Back sessions\") e \"Dig a Pony\" (la versione lunga senza i tagli di Phil Spector).\nNel 1981, il tecnico del suono John Barrett fu incaricato di catalogare l'intera collezione di registrazioni effettuate dalla band in studio durante il loro contratto di sette anni con la EMI. Il frutto di questo lavoro diede il via a due progetti: un documentario audio/video sugli Abbey Road Studios intitolato \"The Beatles Live At Abbey Road\" (che usc\u00ec il 18 luglio 1983) e un disco di outtakes che avrebbe dovuto uscire intitolandosi semplicemente \"Sessions\", la cui uscita fu impedita dai membri superstiti della band. I pi\u00f9 famosi bootleg su cui figurano questi materiali sono le serie \"Ultra-Rare Trax\" della Swingin' Pig Records e gli \"Unsurpassed Masters\" della Yellow Dog.\nNel 1995, finalmente la EMI pubblic\u00f2 la serie di CD intitolata \"Anthology\", che conteneva gran parte del materiale citato in precedenza in qualit\u00e0 audio superiore.\n\"Revolution 1\" (take 20).\nNel febbraio 2009, una registrazione completa della versione lunga di \"Revolution 1\" (la take 20) (dal \"White Album\") \u00e8 apparsa sul bootleg \"Revolution: Take... Your Knickers Off!\"\nLe \"Get Back\"/\"Let It Be\" Sessions (1969).\nLe registrazioni agli Studi Twickenham.\nNel gennaio del 1969, il gruppo si riun\u00ec, insieme al regista Michael Lindsay-Hogg, per filmare le proprie registrazioni in prospettiva del primo concerto \u201clive\u201d in tre anni della band. Le sessions furono registrate sia in formato audio che video, per il progetto di un futuro documentario e di un nuovo disco dei Beatles. Contrasti interni al gruppo fecero ben presto naufragare il progetto. Comunque, il materiale filmato (quasi 90 ore di registrazione) fu parzialmente pubblicato l'anno seguente come parte del film \"Let It Be\". I Beatles registrarono anche canzoni mai eseguite prima, per esempio \"Watching Rainbows\", e vari brani che sarebbero poi stati pubblicati sugli album solisti dei membri del gruppo, come \"All Things Must Pass\" e \"Hear Me Lord\" (successivamente pubblicate da Harrison), \"Gimme Some Truth\" (finita sull'album \"Imagine\" di Lennon), \"Teddy Boy\", \"Hot as Sun\" (pubblicate da McCartney nel suo primo omonimo album solista) e \"The Palace of the King of the Birds\" (conosciuta anche come \"The Castle of the King of the Birds\") composta da Paul McCartney e ancora inedita.\nDagli anni Settanta a oggi, i nastri di queste sessioni sono stati costantemente saccheggiati per la pubblicazione su bootleg. Di solito, i bootleggers si limitavano a riunire i momenti pi\u00f9 interessanti delle registrazioni sotto forma di singolo LP. Ma, all\u2018inizio degli anni Duemila, una casa discografica specializzata in bootleg, la Yellow Dog Records cre\u00f2 \"Day by Day\", una serie di 38 CD che contengono tutte le registrazioni integrali effettuate durante le sessioni. Inoltre, i CD della Yellow Dog sono anche un grosso passo in avanti per quanto riguarda la qualit\u00e0 sonora del materiale, precedentemente fatto uscire in qualit\u00e0 abbastanza mediocre.\nNonostante tutto questo, un elenco completo di tutte le \"Get Back sessions\" non esiste ancora.\nNel gennaio 2003, a seguito di un'indagine della International Federation of the Phonographic Industry, la polizia ha effettuato delle retate nel Regno Unito e nei Paesi Bassi, scoprendo circa 500 nastri pirata delle sessioni originali. Cinque persone sono state arrestate e i nastri riconsegnati alla EMI.\nIl Concerto sul tetto.\nSebbene il loro piano originario di un concerto dal vivo fosse naufragato, i Beatles si esibirono il 30 gennaio 1969 sul tetto dell'edificio della Apple al numero 3 di Savile Row a Londra. L'intera performance (che fu registrata e filmata per il progetto \"Let It Be\" album/film) include le seguenti canzoni:\n\"Get Back #1\", \"Get Back #2\", \"Don't Let Me Down #1\", \"I've Got a Feeling #1\", \"One After 909\", \"Dig a Pony\", \"God Save the Queen\" (che \u00e8 ricomparsa sul bootleg tedesco \"On the Rooftop\"), \"I've Got a Feeling #2\", \"Don't Let Me Down #2\", e \"Get Back #3\" (versione interrotta per l'arrivo della polizia). Frammenti del concerto si possono vedere nel film \"Let It Be\". Tre brani del concerto, \"Dig a Pony\", \"I've Got a Feeling\" e \"One After 909\", furono usati da Phil Spector per essere inclusi nell'album finale della band, \"Let It Be\". Il concerto completo invece, \u00e8 uscito su svariati bootleg.\nIl \"Black Album\".\nUna delle miriadi di bootleg delle sessioni per \"Get Back/Let it Be\" \u00e8 conosciuto con il nome di \"Black Album\". Sebbene la sua qualit\u00e0 sonora fosse accettabile ai tempi, ormai la maggior parte del materiale presente \u00e8 stato ripubblicato su CD in una qualit\u00e0 sonora nettamente migliore. Rimane comunque un disco pirata storico, e copie dell'album hanno anche raggiunto quotazioni considerevoli tra i collezionisti, rispetto a tutti gli altri bootleg del gruppo. La veste grafica del bootleg, \u00e8 una specie di copia in negativo del \"White Album\".\n\"Kum Back\".\nPubblicato clandestinamente nel settembre 1969, l'album \u00e8 una versione embrionale costituita da missaggi iniziali di quello che sarebbe diventato l'album \"Let It Be\", presi da due acetati di prova preparati dal produttore Glyn Johns.\nDemo Casalinghi (1963 - 1970).\nVersioni primitive di canzoni che sarebbero state registrate successivamente dal gruppo o da altri artisti.I demo pi\u00f9 diffusi su bootleg contengono:\n\"The White Album Demos\" alias \"The Kinfauns Demos\" (Maggio 1968).\nI Beatles registrarono provini acustici quasi dell'intero \"White Album\" nel maggio 1968 a casa di George Harrison nella localit\u00e0 di Esher, Kinfauns.\nI demo includono anche numerose canzoni che non finirono sull'album finale:\nI bootleg pi\u00f9 famosi del periodo in questione sono \"White Album Demos\" e \"From Kinfauns to Chaos\" (Vigotone, 1999).\nL'album \"From Kinfauns to Chaos\" contiene i seguenti brani; tutti i brani sono accreditati a Lennon-McCartney, tranne dove indicato diversamente:\nLe registrazioni Natalizie.\nOgni anno, i Beatles registravano un flexi disc EP pieno di battute scherzose e musica, come regalo di Natale per i membri del loro fan club. Dopo lo scioglimento del gruppo nel 1970 queste registrazioni sono state raccolte in un LP intitolato \"From Then to You\" (\"The Beatles' Christmas Album\" negli Stati Uniti) riservato, appunto, ai loro fan club. Siccome questo album non \u00e8 mai uscito ufficialmente n\u00e9 su vinile n\u00e9 su CD, spesso frammenti dell'album sono apparsi su vari bootleg. Una canzone, \"Christmas Time (Is Here Again)\", proveniente dalle registrazioni per il Natale del 1967, \u00e8 stata pubblicata ufficialmente nel 1995 come lato B del singolo di \"Free as a Bird\" facente parte del progetto \"Anthology\".\nDopo lo scioglimento della band.\n\"A Toot and a Snore in '74\".\nEsistono centinaia di bootleg sulla carriera solista dei membri della band. Ma questo disco \u00e8 particolarmente degno di menzione, includendo l'unica registrazione conosciuta di John Lennon e Paul McCartney che suonano insieme dopo lo scioglimento dei Beatles nel 1970. Una jam session tra i due (che includeva anche Stevie Wonder, Harry Nilsson, Jesse Ed Davis e Bobby Keys) fu registrata ai Record Plant studios di Los Angeles il 28 marzo 1974. La registrazione venne alla luce solo 18 anni dopo, quando un frammento della stessa fu pubblicato sul disco pirata \"A Toot and a Snore in '74\".\n\"Beware of ABKCO!\".\nAltro disco bootleg di notevole interesse storico \u00e8 \"Beware of ABKCO!\", che contiene brani registrati come provini da George Harrison nel maggio 1970 per una possibile inclusione nel suo triplo album solista \"All Things Must Pass\". Tra i molti brani, anche canzoni provate con i Beatles nel 1969 e successivamente scartate o mai completate. L'album, pubblicato non ufficialmente nel 1994, fornisce l'unica possibilit\u00e0 di ascoltare cinque canzoni che Harrison non pubblic\u00f2 mai in carriera. Tra queste, \u00e8 presente la traccia \"Nowhere to Go\", scritta da Harrison insieme a Bob Dylan nel 1968.\nFalsi bootleg.\nUn certo numero di canzoni, spesso sono state fatte passare dai pirati come inediti dei Beatles.\nQuesti \u201cfalsi\u201d includono:\nMateriale non ancora pubblicato su bootleg.\nNonostante la maggior parte del materiale inedito del gruppo sia gi\u00e0 stato ormai pubblicato sui bootleg pi\u00f9 disparati, esistono ancora dei \"tesori nascosti\" che i fan sono in attesa di poter ascoltare:"}
{"id": "1191869", "revid": "125165429", "url": "https://it.wikipedia.org/wiki?curid=1191869", "title": "Episodi de I Simpson (sesta stagione)", "text": "La sesta stagione de \"I Simpson\" (serie di produzione 2F) \u00e8 andata in onda negli Stati Uniti dal 4 settembre 1994 al 20 maggio 1995.\nLa stagione contiene due episodi della serie di produzione 1F, relativa alla precedente stagione.\nIn Italia diciassette episodi sono stati trasmessi per la prima volta dal 27 ottobre del 1995 al 13 aprile del 1996 e due dal 7 al 14 luglio su Canale 5, mentre su Italia 1 sono andati in onda due episodi L'8 e il 14 gennaio del 1998 e tre dal 30 aprile al 4 maggio del 1999; l'episodio \"La rivale di Lisa\" \u00e8 invece andato in onda l'8 aprile 1995 su Canale 5.\nL'episodio \"Il matrimonio di Lisa\" ha vinto un Emmy per il miglior programma animato.\nDal 17 ottobre 2005 \u00e8 in vendita il cofanetto contenente la sesta stagione completa.\n\"La finestra sul giardino\".\nI Simpson comprano una piscina a causa del caldo torrido che attanaglia la citt\u00e0. In questo modo, Lisa diviene molto popolare, mentre Bart, durante un tentativo di tuffo, finisce per rompersi una gamba. Costretto a rimanere in casa con la gamba ingessata, Bart inizia a usare il telescopio regalatogli da Lisa per spiare il vicinato e, durante una di queste osservazioni, pensa di aver visto Ned uccidere sua moglie.\nPer dimostrarlo, cerca di convincere Lisa a entrare nella casa dei Flanders in cerca di prove, ma alla fine si scopre che Maude era soltanto fuori citt\u00e0 e Ned aveva solo cercato di nascondere la pianta preferita della moglie, che era deperita per mancanza di cure.\n\"La rivale di Lisa\".\nUna nuova studentessa, Allison Taylor, arriva alla scuola elementare di Springfield e si dimostra estremamente dotata sia in campo scolastico che musicale. Dopo un primo tentativo di amicizia, Lisa diventa estremamente gelosa di Allison quando la ragazzina prende il suo posto nella banda della scuola come prima sassofonista. Per vendicarsi, Lisa decide di ricorrere all'aiuto di Bart per rovinare la reputazione di Allison tramite il sabotaggio del suo progetto per la gara scolastica dei diorama, sostituendolo con un cuore di vitello. Tuttavia, presa dai sensi di colpa, Lisa recupera il vero diorama di Allison, ma Skinner, giudice della competizione, decide di incoronare come vincitore Ralph Winchester, che si \u00e8 presentato solo con una collezione di action figures di Star Wars in edizione limitata all'interno dei pacchetti originali.\nNel frattempo, Homer ruba una montagna di zucchero da un camion ribaltato e decide di venderlo ai cittadini di Springfield; ci penser\u00e0 la pioggia a sciogliere il suo cumulo di \"oro bianco\".\n\"Un altro show di spezzoni dei Simpson\".\nDopo aver letto \"I ponti di Madison County\", Marge decide che lei ed Homer devono insegnare ai figli il romanticismo. Ognuno dei componenti della famiglia Simpson (utilizzando spezzoni dagli episodi precedenti), racconta le proprie passate esperienze romantiche, ma alla fine la convinzione generale \u00e8 che il romanticismo non esiste. Sul finale Homer risolleva la situazione indicando come la relazione fra lui e Marge abbia sempre funzionato.\n\"Grattachecca e Fichettolandia\".\nBart e Lisa convincono i genitori a passare una giornata nel nuovo parco di divertimenti \"Grattachecca e Fichettolandia\". Dopo aver accompagnato i ragazzi ad alcune delle violentissime attrazioni del parco, Homer e Marge si rifugiano all'isola dei genitori, mentre Bart e Lisa continuano a esplorare il parco. Il professor Frink si rende contro che i robot del parco potrebbero rivoltarsi contro gli umani e, di l\u00ec a poco tempo, in effetti la sua previsione si rivela veritiera. I robot di Grattachecca e Fichettolandia si scagliano contro la famiglia Simpson e Homer lancia contro di essi una serie di oggetti, finch\u00e9 non scatta casualmente una foto con il flash, facendo andare in tilt alcuni robot. Continuando a scattare foto, i Simpson riescono a sconfiggere l'esercito di robot e alla fine dichiareranno che si \u00e8 trattata della migliore vacanza che abbiano mai fatto.\n\"Telespalla Bob Roberts\".\nDopo essere apparso in uno show radiofonico condotto da Birch Barlow, Telespalla Bob convince la cittadinanza di Springfield di essere innocente e che la sua reclusione in carcere sia ingiusta. I cittadini di Springfield intercedono con il sindaco Quimby affinch\u00e9 Bob sia liberato. Per favorirsi i cittadini in vista delle imminenti elezioni, Quimby libera Telespalla Bob, che per\u00f2 si rivela essere proprio il candidato repubblicano per la carica di sindaco in vista delle elezioni cittadine. Nonostante l'aiuto di Bart e Lisa nella campagna elettorale di Quimby, Telespalla Bob vince con schiacciante maggioranza. I primi interventi del criminale riguardano la demolizione della casa dei Simpson per farvi passare un'autostrada e la retrocessione di Bart all'asilo. Tuttavia, grazie alla \"soffiata\" di un informatore anonimo, che si riveler\u00e0 essere Waylon Smithers, Bart e Lisa scoprono che Telespalla Bob ha truccato le elezioni facendo inscrivere nelle liste di voto cittadini e animali domestici defunti. Durante il processo, Bart e Lisa riescono a far confessare Telespalla Bob, che viene rispedito in prigione.\n\"La paura fa novanta V\".\nL'episodio contiene tre storie di Halloween.\n\"La fidanzatina di Bart\".\nBart si prende una cotta per Jessica, la figlia del reverendo Lovejoy, ma nonostante i suoi ripetuti tentativi di impressionarla fingendosi un bravo ragazzo, la ragazza lo ignora.\nJessica comincer\u00e0 a interessarsi a Bart solo quando scoprir\u00e0 quanto pestifero sia il ragazzo. Quando per\u00f2 Bart si rende conto che Jessica lo supera in perfidia, decide di troncare la relazione. Per vendicarsi, la ragazzina fa credere a tutti i cittadini che Bart abbia rubato dal piatto delle offerte della chiesa. La settimana seguente, tuttavia, Lisa interviene in aiuto del fratello per riabilitarlo agli occhi della comunit\u00e0, riuscendo a dimostrare che i soldi delle offerte sono stati rubati dalla stessa Jessica, che li tiene nascosti sotto il letto.\n\"Lisa sul ghiaccio\".\nPer poter recuperare i propri pessimi voti in educazione fisica, Lisa si unisce a una squadra di hockey su ghiaccio, allenata da Apu, come portiere, dato che sembra avere un talento particolare nel recuperare il dischetto al volo. Questa nuova situazione, purtroppo, crea una forte rivalit\u00e0 fra Lisa e Bart, che \u00e8 nell'altra squadra di hockey cittadina gestita dal Commissario Winchester.\nNel corso della partita decisiva i due fratelli si trovano uno contro l'altro, ma dopo aver ricordato tutti i bei momenti vissuti insieme, e lasciando da parte le rivalit\u00e0, si abbracciano e abbandonano la partita, fra i fischi del pubblico.\n\"Homer l'acchiappone\".\nHomer e Marge partecipano a una fiera di caramelle, dove Homer ruba una \"preziosa\" caramella gommosa a forma di Venere di Milo. Quando i due rincasano, Homer riaccompagna a casa la baby-sitter che si \u00e8 presa cura di Bart e Lisa, Ashley Grant.\nQuando per\u00f2 la giovane scende dall'auto, Homer nota che la Venere di Milo gommosa \u00e8 rimasta attaccata al fondoschiena di Ashley. Homer recupera la caramella, ma Ashley fraintende il gesto pensando che si tratti di una molestia sessuale. In poco tempo una folla di dimostranti compare di fronte a casa Simpson e la sua storia viene raccontata in modo distorto alla televisione, nonostante i tentativi di Homer di discolparsi. La salvezza e la riabilitazione di Homer arriver\u00e0 grazie al giardiniere Willie, che aveva segretamente registrato la scena con una videocamera. Homer verr\u00e0 cos\u00ec riabilitato e ricever\u00e0 le scuse di Ashley e dei media. A fine episodio, i media inizieranno a prendere di mira Willie, facendolo passare per un maniaco sessuale. Homer si scaglia contro colui che l'ha salvato, mostrando di non aver imparato nulla dalla vicenda.\n\"Il nonno contro l'incapacit\u00e0 sessuale\".\nHomer e Marge stanno affrontando una grave crisi per via della loro scarsa attivit\u00e0 sessuale. In aiuto di Homer si fa avanti il nonno che gli offre un tonico di sua invenzione, che effettivamente si rivela efficace.\nHomer e suo padre allora decidono di mettersi in attivit\u00e0 e vendere il tonico \"Simpson and Son\" al pubblico. Durante uno dei loro viaggi per far conoscere il tonico ai paesi vicini, i due uomini si fermano nella fattoria dove Homer \u00e8 cresciuto e, durante una lite, Abe definisce Homer un \"incidente\". Offeso, Homer va via promettendo di non rivolgergli mai pi\u00f9 la parola e decidendo di essere un padre migliore per i propri figli. Tempo dopo i due, ancora in rotta, si ritrovano casualmente nello stesso posto e, dopo aver innescato accidentalmente un incendio nella fattoria, riescono a riconciliarsi.\n\"Paura di volare\".\nDopo essere stato bandito dal bar di Boe per uno scherzo di cattivo gusto, Homer si rifugia in un bar per piloti, dove viene scambiato dagli altri avventori per un vero pilota. Una serie di circostanze repentine lo porta alla guida di un aeroplano, che Homer distrugge. A mo' di scuse per l'equivoco, la famiglia Simpson viene omaggiata da alcuni biglietti di aereo. Tuttavia si scopre che Marge ha una terribile paura di volare. Come aiuto per superare il problema, Marge viene affidata alle cure della dottoressa Zweig, una psicoterapeuta, la quale riesce a scoprire che la causa della fobia di Marge \u00e8 da ricondursi al trauma infantile da lei subito quando scopr\u00ec accidentalmente che il padre era uno dei primi steward a bordo di aeroplani.\n\"Homer il grande\".\nHomer scopre che Lenny e Carl sono membri di un'antica societ\u00e0 segreta chiamata \"Sacro Ordine dei Tagliapietre\", che gli permette di avere una serie di agevolazioni nella vita.\nEssendo anche nonno Simpson membro dei Tagliapietre, Homer \u00e8 in grado di entrare a far parte dell'ordine di diritto. Tuttavia, durante una cena della congrega, Homer distrugge la Sacra Pergamena su cui \u00e8 scritto lo statuto dell'ordine; ne viene cos\u00ec espulso e viene umiliato pubblicamente. Si scopre per\u00f2 che Homer ha una voglia della stessa forma del simbolo dei Tagliapietre, il che fa di lui l'\"eletto\", cio\u00e8 colui che, secondo una profezia, avrebbe guidato l'Ordine alla gloria. Ma il regime di Homer irriter\u00e0 cos\u00ec tanto gli altri membri da portarli ad abbandonare l'antico ordine per fondare l'\"Antica Mistica Societ\u00e0 dei \"Vietato agli Homer\"\", impedendogli di poterne mai fare parte.\n\"E con Maggie son tre\".\nHomer racconta la lunga storia della nascita di Maggie. Era il 1993, ed Homer aveva coronato il proprio sogno di lavorare al bowling, nonostante lo stipendio fosse inferiore di quello alla centrale nucleare. L'ideale per Homer sarebbe stato se tutto fosse rimasto in eterno cos\u00ec, ma Marge rimase nuovamente incinta.\nDopo aver appreso la notizia, Homer fu costretto a tornare a lavorare alla centrale. Nonostante tutto, quando Homer vide la piccola Maggie per la prima volta, dimentic\u00f2 ogni delusione, innamorandosi a prima vista della bambina.\n\"La cometa di Bart\".\nBart, per aver commesso uno dei suoi soliti scherzi, \u00e8 costretto ad accompagnare Skinner, che vuole scoprire un astro, a guardare le stelle.\nDopo che \u00e8 passato parecchio tempo senza scoprire e non appena Skinner si allontana, Bart scopre una cometa mai vista e, dopo aver avvertito l'osservatorio, le d\u00e0 il suo nome. I giorni passano e la cometa si avvicina sempre di pi\u00f9 a Springfield. Gli scienziati danno l'avviso di emergenza, annunciando che la cometa si schianter\u00e0 sulla citt\u00e0 distruggendola. In un'assemblea cittadina si decide di lanciare un missile che distrugga l'astro. Tutta la cittadinanza attende la distruzione della cometa, ma il missile sbaglia traiettoria e non la colpisce, finendo sull'unico ponte per uscire da Springfield e distruggendolo. I Simpson allora vanno nel rifugio antiatomico dei Flanders, ma poich\u00e9 Ned Flanders \u00e8 l'unico a possedere un rifugio, tutti i cittadini chiedono ospitalit\u00e0. La porta non si chiude, cos\u00ec dopo ore di discussioni viene deciso che Ned debba sacrificarsi per tutti. Il signor Flanders accetta di morire ed esce, ma subito dopo Homer decide di seguirlo per non abbandonarlo al suo destino. Dopo di lui, tutti i presenti nel rifugio escono decidendo di aspettare la morte insieme. Quando sembra ormai giunta la fine, la cometa diventa minuscola a causa della cappa di smog che ricopre la citt\u00e0 e colpisce proprio il rifugio dei Flanders, che non regge all'urto e cade su s\u00e9 stesso.\n\"Homer il clown\".\nPer risanare la situazione delle proprie finanze, Krusty apre una scuola per clown, a cui Homer, colpito da un cartellone pubblicitario, si iscrive immediatamente.\nLaureatosi clown, Homer prende parte a tutti quegli eventi, a cui il vero Krusty non vuole partecipare e la sua somiglianza \u00e8 tale che molti scambiandolo per il vero clown gli offrono agevolazioni e sconti. Tuttavia Homer viene preso di mira anche dal mafioso Tony Ciccione, verso il quale Krusty ha diversi debiti. A salvare Homer ci penser\u00e0 proprio il vero Krusty, che, insieme a Homer, far\u00e0 per i mafiosi alcuni sketch comici.\n\"Bart contro l'Australia\".\nPer smentire la teoria della forza di Coriolis che gli ha spiegato Lisa, Bart fa una telefonata in Australia a carico del destinatario per chiedere in quale senso l'acqua del water defluisce. Dato che il telefono rimane aperto per sei ore, la telefonata viene a costare , e l'Australia porta Bart a giudizio per truffa. \nL'ambasciata statunitense riesce a negoziare la pena, limitandola alle pubbliche scuse del ragazzo. Tuttavia, oltre alle scuse, gli australiani pretendono di dare un calcio al fondoschiena di Bart. Homer e Marge si oppongono, ma Bart decide di accettare la sentenza, salvo poi deridere gli australiani all'ultimo momento e costringere la famiglia Simpson ad abbandonare l'isola in tutta fretta.\n\"Homer contro Patty e Selma\".\nDopo un cattivo investimento, Homer \u00e8 costretto a chiedere del denaro in prestito a Patty e Selma. In cambio le due sorelle di Marge, chiedono all'uomo di umiliarsi in vari modi.\nDopo che Marge viene a conoscenza della cosa, Homer scopre che pu\u00f2 guadagnare dei soldi extra, facendo l'autista. Ma Selma e Patty, esaminatrici alla scuola guida, fanno in modo che Homer non passi l'esame. Tuttavia il loro superiore le scopre a fumare in ufficio, minacciando di licenziarle. Homer prontamente si prende le loro responsabilit\u00e0, salvando il loro lavoro. Per riconoscenza, Patty e Selma annullano il credito che hanno nei suoi confronti. Nel frattempo Bart scopre di avere un talento naturale per la danza.\n\"Il Film Festival di Springfield\".\nQuimby organizza un'assemblea cittadina per riportare un po' di turismo a Springfield e Marge propone di allestire un festival di film amatoriali. \nLa sua idea viene accettata e Marge chiede a Jay Shermann, un critico di New York e protagonista della sit-com animata \"The Critic\", di intervenire come membro della giuria per assegnare il premio al miglior film. Egli alloggia a casa dei Simpson, ma Homer si sente minacciato dalla presenza del critico cinematografico a causa della maggiore intelligenza del nuovo arrivato e chiede a Marge di inserirlo nella giuria del festival; la moglie lo accontenta. Il signor Burns decide di creare un film su di lui servendosi del regista Spielbergo e Barney uno che tratta il problema dell'alcool. Alla presentazione dei film, quello del signor Burns viene criticato da tutti perch\u00e9 auto celebrativo, mentre tutti sono colpiti da quello di Barney. Della giuria fanno parte, oltre a Marge, Homer e Shermann, anche il sindaco Quimby e Krusty il Clown. Burns riesce a corrompere gli ultimi due, Marge e Shermann votano per il film di Barney mentre Homer vota per il film di Hans Uomo Talpa, \"Uomo colpito da una pallonata\". Marge riesce a far capire a Homer l'importanza del film di Barney e cos\u00ec, con la maggioranza dei voti, il premio, consistente in una fornitura annuale di Duff, viene dato a Barney. I Simpson salutano Shermann, mentre Burns cerca di riproporre il suo film ai premi Oscar, dove per\u00f2 viene battuto da \"Un uomo colpito da una pallonata\" interpretato da George C. Scott.\n\"Il matrimonio di Lisa\".\nDurante un festival medievale, un'indovina predice il futuro di Lisa, narrandole la storia del suo primo amore. L'indovina racconta a Lisa di come si innamorer\u00e0 di Hugh Parkfield, un raffinato studente inglese, che dopo un periodo di frequentazione e un iniziale amore-odio le chieder\u00e0 di sposarlo. Il matrimonio si svolger\u00e0 a casa Simpson, nonostante Lisa sia imbarazzata di far conoscere la propria famiglia a Hugh; in particolar modo \u00e8 preoccupata del comportamento che potrebbe assumere Homer. Quest'ultimo regala a Hugh un paio di gemelli a forma di maiale, accettati a malincuore dal ragazzo. Il giorno delle nozze il giovane non li indossa e, quando Lisa gli chiede spiegazioni, Hugh le spiega che dopo le nozze loro si trasferiranno in Inghilterra, riducendo al minimo i rapporti con la famiglia Simpson. Delusa e disgustata, Lisa annulla il matrimonio.\n\"La carica delle due dozzine e uno\".\nPiccolo aiutante di Babbo Natale si innamora di una cagnetta, che lo rende padre di 25 cuccioli. I 25 cagnolini si dimostrano per\u00f2 un vero problema per Homer e Marge, che decidono di darli via. L'unica persona che per\u00f2 si dimostra interessato a prenderli tutti e 25 \u00e8 Burns, che per\u00f2 ha intenzione di realizzare un vestito con la loro pelliccia, e tenerne soltanto uno. \nBart e Lisa scoprono le vere intenzioni di Burns e decidono di salvare i cuccioli. Alla fine per\u00f2 Burns si commuove e decide di risparmiare la vita ai cagnolini, che diventeranno tutti dei premiatissimi cani da corsa.\n\"Il consiglio professori-genitori si scioglie\".\nEdna indice uno sciopero per protestare contro il taglio dei costi del preside Skinner, mentre Bart istiga entrambe le parti per mantenere lo sciopero pi\u00f9 a lungo possibile.\nI genitori di Springfield decidono di prendere in mano la situazione e reclutare insegnanti nella citt\u00e0 per sostituire temporaneamente i docenti. Dopo diversi tentativi falliti, Marge diventa insegnante nella classe di Bart e a quel punto il ragazzo decide di risolvere lo sciopero, chiudendo Skinner e la Caprapall in un ufficio. L'esperienza fornisce l'ispirazione per risanare le finanze della scuola: affittare le classi ai detenuti.\n\"Musica maestro\".\nBart viene ricoverato in ospedale, dopo aver ingerito inavvertitamente un gadget che si trovava all'interno dei cereali di marca Krusty. Mentre \u00e8 in visita a Bart, Lisa incontra Gengive Sanguinanti Murphy, anch'egli ricoverato, che presta alla bambina il proprio sassofono, ma quando Lisa riporta lo strumento a Murphy, scopre che l'uomo \u00e8 morto. \nAl funerale Lisa \u00e8 l'unica persona presente e decide che tutti debbano conoscere il nome di Murphy. Per fare ci\u00f2 fa in modo che l'emittente radio locale suoni un suo album, ma dato che non pu\u00f2 permetterselo, Bart le fa una sorpresa: compra l'album usando i ottenuti facendo causa a Krusty. Un fulmine che colpisce l'antenna della stazione radio fa in modo che la diffusione dell'emittente si espanda al massimo, facendo s\u00ec che ogni radio a Springfield suoni la musica di Gengive Sanguinanti Murphy.\n\"Il braccio violento della legge a Springfield\".\nDopo che ha imbrogliato Homer, Marge riesce a far arrestare Serpente, e rimane talmente elettrizzata dall'esperienza da decidere di arruolarsi. Dopo aver passato il corso di addestramento, Marge diventa una poliziotta incorruttibile. Inizialmente Homer trova la cosa vantaggiosa, ma Marge lo arresta per divieto di sosta e per averle rubato il cappello.\nDopo essere stato rilasciato, Homer scopre un traffico di jeans illegali nel proprio garage gestito da Herman. Messo alle strette, Herman prende in ostaggio Homer, ma Marge salva il marito e fa arrestare Herman. Dopo essersi resa conto che il resto della polizia \u00e8 corrotto, Marge abbandona la divisa.\n\"Limone di Troia\".\nLe citt\u00e0 di Springfield e di Shelbyville sono da sempre in contrasto tra loro, da quando i loro fondatori decisero di dividersi. Il vanto di Springfield \u00e8 il grande albero di limoni, la prima pianta da frutto coltivata nella citt\u00e0, e si trova proprio al confine di Shelbyville. Un giorno Bart, mentre sta giocando vicino all'albero con Milhouse e altri ragazzi, ha una disputa con dei ragazzi di Shelbyville, nella quale ha la meglio. Il giorno dopo, per\u00f2, scopre che per vendicarsi questi ultimi hanno rubato l'albero di limoni e, colpito dalle parole di Marge e dalla storia di Abe, decide di andare a riprenderlo accompagnato da Milhouse, Martin Prince, Nelson Muntz, Todd Flanders e Database.\nDopo inutili ricerche, Bart decide di fingersi un ragazzo della citt\u00e0 per farsi rivelare il luogo dove si trova l'albero dai coetanei, ma viene scoperto e costretto alla fuga. Intanto Homer, Ned Flanders e gli altri genitori decidono di andare a riprendere i rispettivi figli col camper di Ned. Ma una volta scoperto che l'albero \u00e8 stato rubato, decidono di unirsi alla missione dei figli. Scoprono che l'albero \u00e8 in un'autorimessa, ma il proprietario non vuole restituire l'albero. Mentre stanno per arrendersi, Bart decide di ingannare il nemico: infatti Ned parcheggia il camper in divieto di sosta per farlo sequestrare e quindi riprendere l'albero. Il piano riesce alla perfezione e l'albero di limoni, anche se un po' malridotto, pu\u00f2 tornare nella sua citt\u00e0. Gli abitanti di Shelbyville si arrendono e festeggiano con il succo di rape.\n\"Chi ha sparato al signor Burns? (prima parte)\".\nDopo che \u00e8 stato ritrovato un giacimento di petrolio sotto la scuola elementare di Springfield, Burns dirotta il getto di petrolio per poterne usufruire egli stesso. Conseguenza del gesto \u00e8 la distruzione dell'ospizio di Springfield, la chiusura della taverna di Boe, la distruzione della casa sull'albero di Bart, il ferimento del Piccolo aiutante di Babbo Natale, e la perdita della fonte di guadagno della scuola elementare. Non contento, Burns mostra a Smithers una macchina che oscurer\u00e0 il Sole: tentando di far ragionare il proprio capo, Smithers viene licenziato. Il giorno seguente, i cittadini di Springfield si riuniscono in municipio; alcuni si presentano con un'arma in mano. Appena arriva Burns nessuno ha il coraggio di sparargli ed egli oscura il Sole. I cittadini si disperdono, mentre Burns saltella per la gioia, ma poco dopo si sente uno sparo. Burns, gravemente ferito, si accascia sulla meridiana del municipio, mentre tutti si avvicinano a lui per capire chi sia stato a sparargli. L'episodio continua in \"Chi ha sparato al signor Burns? (seconda parte)\"."}
{"id": "1191870", "revid": "63363", "url": "https://it.wikipedia.org/wiki?curid=1191870", "title": "Paola Pazzaglia", "text": ""}
{"id": "1191871", "revid": "63363", "url": "https://it.wikipedia.org/wiki?curid=1191871", "title": "Paolina Pazzaglia", "text": ""}
{"id": "1191872", "revid": "63363", "url": "https://it.wikipedia.org/wiki?curid=1191872", "title": "Paolina Pezzaglia", "text": ""}
{"id": "1191877", "revid": "6923", "url": "https://it.wikipedia.org/wiki?curid=1191877", "title": "Adolph Saurer", "text": "La Adolph Saurer AG \u00e8 un'azienda metallurgica svizzera con sede ad Arbon, in passato celebre per la costruzione di autovetture e veicoli industriali per uso civile e militare, oltre a raffinati motori diesel.\nStoria.\nLa Saurer prede origine dall'iniziativa di Franz Saurer che, nel 1853, fond\u00f2 a Saint Georgen, sobborgo di San Gallo, l'omonima fonderia e, nel 1868, inizi\u00f2 a costruire macchinari tessili, divenendo in pochi anni celebre per la qualit\u00e0 dei prodotti. Dopo la scomparsa del fondatore, avvenuta nel 1882, l'azienda fu diretta dal terzogenito Adolph, che nutriva un grande interesse verso la sperimentazione del motore a scoppio.\nNel 1888 Adolph Saurer affianc\u00f2 ai macchinari tessili una piccola produzione di motori a petrolio e, nel 1896, realizz\u00f2 la sua prima automobile Saurer, applicando posteriormente un motore monociclindrico da 5\u00a0CV ad un carro in allestimento \"double phaeton\". Le molte richieste dei potenziali acquirenti per avere quel veicolo, convinsero l'imprenditore svizzero a realizzare la produzione in serie.\nLa nuova sezione industriale, destinata esclusivamente alla costruzione di automobili, venne edificata a Neuilly, nel 1898, inserita nel tessuto industriale francese della \"banlieue\" parigina che, a quel tempo, era l'unico in grado di fornire accessori e varie componenti meccaniche.\nNei primi anni del XX secolo la produzione automobilistica si amplia a diversi modelli, tutti basati su motore a quattro cilindri in linea, dotato di un efficace sistema di raffreddamento che lo rende molto adatto per l'impiego nei climi torridi delle colonie francesi in Africa e Indocina, dove le automobili Saurer vengono esportate in gran numero.\nL'inserimento in fabbrica di Hippolyt Saurer, figlio di Adolph, port\u00f2 alla realizzazione di veicoli industriali e commerciali. I primi camion Saurer iniziarono ad essere prodotti nel 1903, ottenendo un grande successo per la loro semplicit\u00e0 costruttiva e robustezza. Nel 1908 venne sperimentato l'utilizzo del motore diesel a rotazione veloce, progettato da Heirich Dechamps e costruito su licenza della tedesca Safir.\nAlla morte del padre, nel 1920, Hippolyt decide di chiudere la costruzione di autovetture per dedicare ogni sforzo alla produzione di veicoli commerciali pesanti e, nel 1929, di consociare l'azienda alla concorrente svizzera Berna.\nNel 1934 venne brevemente ripresa la produzione automobilistica, installando una catena di assemblaggio di automobili Chrysler. Lo scopo era quello di sperimentare un nuovo motore diesel leggero per vetture da turismo che, tuttavia, non raggiunse la fase di produzione in serie, anche a causa della prematura scomparsa di Hippolyt Saurer, nel 1936, in seguito alle complicazioni di una banale tonsillectomia.\nDurante la seconda guerra mondiale furono adattati alcuni modelli di camion per ottenere dei Gaswagen, successivamente utilizzati nello sterminio di ebrei da parte dei nazisti.\nLa costruzione di autovetture fu definitivamente abbandonata, ma la Saurer-Berna continu\u00f2 a produrre motori diesel, veicoli militari, autocarri, autobus e filobus semplici o snodati con la carrozzeria in alluminio, molto diffusi in tutta Europa.\nTrasformatasi nel 1982 in \"Nutzfahrzeuggesellschaft Arbon &amp; Wetzikon\" (NAW), dopo la fusione con la \"Franz Brozincevic &amp; Cie, Wetzikon\" (FBW), controllata dalla Daimler-Benz. Nel 1990 l'azienda \u00e8 stata incorporata dalla IVECO e, quindi, definitivamente chiusa nel 2002.\nIl marchio Saurer designa oggi uno dei maggiori produttori di macchinari per uso tessile."}
{"id": "1191881", "revid": "1458600", "url": "https://it.wikipedia.org/wiki?curid=1191881", "title": "Decio Scardaccione", "text": "Biografia.\nNacque nel 1917, dal barone Don Giuseppe Scardaccione e da Donna Maria Latronico di Tursi, discendente di un'antica e nobile famiglia lucana di proprietari terrieri. Dopo aver frequentato la Scuola Pratica di Agricoltura di Eboli si diplom\u00f2 all'Istituto Tecnico Agrario di Lecce.\nLaureatosi nel 1943 in Agraria all'Universit\u00e0 degli Studi di Bari, dove venne poi incaricato per l'insegnamento di Economia e politica agraria, si dedic\u00f2 alla ricerca, nel mondo contadino, di quelle che erano le capacit\u00e0 umane, in particolare dedicandosi allo studio di tutto il fenomeno della capitalizzazione del lavoro nell'agro di Alberobello, nella Costiera Amalfitana e nella Costiera calabra.\nFu un sostenitore del concetto che non doveva essere l'uomo al servizio della nuova struttura economica, cio\u00e8 passare dal servaggio del padre al servaggio dell'apparato economico moderno, per cui si pensava di preparare tutto in funzione di un'azienda dove il contadino era uno dei fattori della produzione ossia il mero fornitore del lavoro, bens\u00ec bisognava rendere l'uomo artefice dell'azienda creata a sua misura nel contesto economico politico e storico in cui questo si trovava.\nMentre era docente di Estimo Rurale ed Economia e Politica Agraria all'Universit\u00e0 di Bari, fu invitato da giovani esponenti della DC - quali Tommaso Morlino, Ardig\u00f2 e Pace - a svolgere dei corsi di formazione teorico-pratici di un anno ai contadini assegnatari della Riforma agraria.\nNegli anni sessanta, in qualit\u00e0 di segretario generale della Confederazione nazionale del mondo rurale e dell'agricoltura, diede prova della sua professionalit\u00e0 e della sua competenza, tanto unanimemente apprezzate da meritare la nomina a Presidente dell'Ente di sviluppo di Puglia, Lucania, Molise ed Irpinia, ove oper\u00f2 con generale approvazione del mondo contadino verso il quale fu intellettualmente onesto; spese tutte le sue energie a favore del mondo rurale che, del Mezzogiorno, per molti anni fu significativa ma non sempre gratificante espressione; si impegn\u00f2 con la sua rocciosa intransigenza a favore degli strati meno abbienti.\nFu, pertanto, tra i pi\u00f9 equi realizzatori della riforma agraria e ricopr\u00ec tale carica di Presidente dell'Ente di Riforma Agraria fino al 1968, quando, al termine delle elezioni politiche dello stesso anno, venne eletto al Senato nel collegio di Corleto Perticara.\nNominato presidente del Primo Comitato di Programmazione Economica-Regionale, fu sottosegretario al Ministero dell'Interno e deputato al Parlamento europeo. Nominato Presidente dell'ESAB (Ente di Sviluppo Agricolo di Basilicata), negli anni ottanta svolse con grande seriet\u00e0 tale ultimo incarico pubblico, con impegno trasversalmente apprezzato, tanto da subire un attentato con 5 colpi di pistola, organizzato da parte della locale criminalit\u00e0 organizzata.\nLa sua vasta produzione scientifica e politica, conservata presso l'Universit\u00e0 degli Studi di Bari e presso l'Universit\u00e0 della Basilicata, da lui fortemente voluta.\nPremi e riconoscimenti.\nNel 1988 gli \u00e8 stato conferito dall'Amministrazione comunale di Pomarico (MT), il premio LucaniaOro per la politica."}
{"id": "1191887", "revid": "834", "url": "https://it.wikipedia.org/wiki?curid=1191887", "title": "Japan Victor Company", "text": ""}
{"id": "1191902", "revid": "1505830", "url": "https://it.wikipedia.org/wiki?curid=1191902", "title": "Tullio Pironti", "text": "Biografia.\nInizi\u00f2 l'attivit\u00e0 editoriale nel 1972 con il libro-reportage \"La lunga notte dei Fedayn\" scritto dal giornalista Domenico Carratelli all'indomani della strage di atleti israeliani da parte di sequestratori palestinesi durante i Giochi olimpici di Monaco di Baviera.\nI suoi avi iniziarono l'attivit\u00e0 libraria dopo la persecuzione sub\u00ecta nel regno borbonico da Michele Pironti (1814-1885), magistrato, imprigionato insieme a Luigi Settembrini, Carlo Poerio e altri patrioti, che fu poi ministro della Giustizia dopo l'Unit\u00e0 d'Italia.\nTullio Pironti prosegu\u00ec l'attivit\u00e0 del padre e del nonno; da editore fece conoscere in Italia autori stranieri divenuti poi famosi come Don DeLillo, Bret Easton Ellis (con \"Meno di zero\" ebbe un grande successo di vendite, soffiandolo in un'asta alla Mondadori), Raymond Carver, il Premio Nobel egiziano Nagib Mahfuz. Particolare eco riscuotono tuttora i libri-reportage di David Yallop, John Cornwell, Philipp Willan, Leopold Ledl, Richard Hammer, sulle clamorose vicende finanziarie del Vaticano e sulla morte di Papa Luciani.\nFra gli autori italiani l'editore Pironti annovera Giuseppe Marrazzo, dal cui libro \"Il camorrista\" sul bandito Raffaele Cutolo (e relative complicit\u00e0) venne tratto un film di successo; le memorie del magistrato Carlo Alemi, integerrimo giudice istruttore che indag\u00f2 sul caso Cirillo e i rapporti tra Stato e camorra (\"Il caso Cirillo. La trattativa Stato-BR-Camorra\"), pi\u00f9 di recente Fernanda Pivano con \"Dopo Hemingway\", serie di saggi sulla letteratura nordamericana degli anni ruggenti per l'impegno pacifista e libertario, accompagnata dalla biografia - anche per immagini - della famosa scrittrice e traduttrice.\nIl giornalista Carratelli ha curato l'autobiografia di Tullio Pironti, \"Libri e cazzotti\" nella quale egli narr\u00f2 il percorso da scugnizzo nato nel cuore antico di Napoli (via Tribunali) a pugile (50 incontri, convocato nella Nazionale italiana Pugilato, pesi Welter) e infine librario ed editore.\n\u00c8 morto il 15 settembre 2021 all'et\u00e0 di 84 anni per un infarto."}
{"id": "1191903", "revid": "33689", "url": "https://it.wikipedia.org/wiki?curid=1191903", "title": "Video-tracheoscopia", "text": ""}
{"id": "1191916", "revid": "123001446", "url": "https://it.wikipedia.org/wiki?curid=1191916", "title": "Jason Behr", "text": "Biografia.\nGli inizi.\nJason nasce nella citt\u00e0 Minneapolis (Minnesota). Figlio di David Paul Behr e Patricia Ann Steiner \u00e8 il secondogenito di quattro fratelli pi\u00f9 una sorella minore nata da una seconda relazione di sua madre. Quando Jason aveva 10 anni suo padre lasci\u00f2 la famiglia che si trasfer\u00ec dal Minnesota vivendo in diversi stati fino a tornare al luogo di origine: Minneapolis. Jason si \u00e8 diplomato nel 1992 alla Richfield Senior High School di Richfield. A 19 anni, dopo aver conosciuto il manager Marvin Dauer, si trasfer\u00ec a Los Angeles dove inizi\u00f2 la prima parte della sua carriera.\nJason ha partecipato a ben 75 spot pubblicitari fino ad approdare sugli schermi con alcune partecipazioni nei telefilm tra cui il ruolo di Tyler Baker nella serie \"Sherman Oaks \"\nCarriera.\nDopo aver partecipato a molti spot pubblicitari e al telefilm \"Sherman Oaks\", Jason vanta di alcune fuggevoli apparizioni in altri famosi telefilm come: \"Una bionda per pap\u00e0\", \"Profiler\", \"Settimo Cielo\", \"Buffy l'ammazzavampiri\", \"JAG - Avvocati in divisa\".\nHa inoltre partecipato alla serie americana \"Push\", cancellata in seguito.\nFra i telefilm pi\u00f9 famosi in Italia \u00e8 nota la sua apparizione nel telefilm \"Dawson's Creek\" con il ruolo di Chris Wolfe.\nIl successo per Jason per\u00f2 arriva proprio mentre sta partecipando a quest'ultimo telefilm. Infatti per caso si ritrova fra le mani lo script del primo episodio della serie televisiva \"Roswell\" e subito ne resta affascinato tanto da presentarsi alle audizioni per ottenere una parte fra i ruoli maschili.\nAl provino Jason riscuote un discreto successo per la sua capacit\u00e0 di calarsi nel personaggio. La sua idoneit\u00e0 al ruolo \u00e8 tanto spiccata da far cambiare agli autori del telefilm l'estetica del personaggio principale della serie adattandolo alle sue fattezze fisiche. Suo infatti diventa il ruolo dell'alieno protagonista Max Evans che originariamente era biondo e con gli occhi azzurri ma che con Jason cambia completamente stile e aspetto fisico. La stessa Melinda Metz, creatice della storia originale da cui il telefilm \u00e8 tratto, non \u00e8 pi\u00f9 riuscita a vedere il personaggio con un viso diverso da quello di Jason. Lo staff aveva trovato il suo Max.\nIl telefilm viene trasmesso originariamente dalla Warner Bros. per due stagioni televisive (la casa di produzione lo cancell\u00f2 alla prima stagione ma, grazie a una protesta dei fan statunitensi, questo venne ripristinato) fino alla cancellazione definitiva alla fine della seconda serie. La terza stagione viene poi prodotta e trasmessa dalla United Paramount Network, grazie ancora una volta alla fedelt\u00e0 dei fan che richiesero un'ulteriore serie per completare gli eventi lasciati in sospeso dalla seconda.\nInizialmente la UPN promette allo staff ben due serie (una terza e una quarta stagione) ma i cambiamenti di direzione all'interno della UPN stessa e i cali di ascolto della serie spingono il network a non solo accorciare la serie portandola a 18 episodi contro i 20 regolari, ma a cancellare definitivamente il telefilm che quindi deve accantonare l'idea di una quarta stagione programmata ma mai girata.\nI film.\nDopo \"Roswell\" Jason si dedica ad una serie di ruoli ottenuti in film indipendenti come \"Happily, Even After\", \"Man of God\" e \"Shooting Livien\" della regista Rebecca Cook.\nNota \u00e8 la sua apparizione anche nel film del 2001 \"The Shipping News\" nel ruolo di Dennis Buggit al fianco di attori come Kevin Spacey, Judi Dench, Julianne Moore e Cate Blanchett.\nIn tempi pi\u00f9 recenti fra i film usciti anche in Italia abbiamo l'horror giapponese \"The Grudge\" al fianco di Sarah Michelle Gellar\nJason ha partecipato ad una serie di film americani.\nTre film sono gi\u00e0 in post produzione: il coreano fantasy \"D-War\", il thriller sui licantropi \"Skinwalkers - La notte della luna rossa\" e il dramma sul terrorismo \"Senseless\" tratto dall'omonimo libro di Stona Fitch dove Jason interpreta Eliott Gast, un economista americano che viene catturato in Europa da un'associazione terroristica di stampo politico estremista.\nNel 2006 Jason ottiene un ruolo per un nuovo telefilm della \"Fox\", \"The Way\", dove interpreta il personaggio maschile protagonista: Michael Warden. Il telefilm per\u00f2 non viene promosso dalla Fox che quindi non lo inserisce nella stagione. Suoi partner nel telefilm sono Jane Alexander, Julia Ormond, Peter Strauss, Will Patton e Andrew McCarthy\nTra i nuovi film a cui Jason sta lavorando troviamo il thriller \"The Tattooist\" (Il Tatuatore, titolo e possibile uscita italiana ancora da definire) dove Jason interpreta un artista affascinato dalla tradizione \"Samoan\" dei disegni sul corpo ed il desiderio di capire meglio le tecniche di questa antica usanza lo portano al centro di un pericolo che mai si sarebbe aspettato, dove entrano in gioco strane forze mitologiche.\nLe riprese del film si sono tenute in Nuova Zelanda da settembre a novembre 2006.\nNell'aprile del 2007 Jason \u00e8 stato ingaggiato per il nuovo film \"The Last International Playboy\" rinominato poi in \"Frost\". Una storia ambientata nella citt\u00e0 di New York che vede Behr come protagonista nei panni di Jack Frost, un noto dongiovanni che entra in crisi quando la donna dei suoi sogni sembra vicina alle nozze con un altro.\nVita privata.\nJason ha avuto una relazione con una delle attrici del telefilm \"Roswell\" Katherine Heigl finita poco dopo la fine dell'ultima stagione del telefilm.\nIn seguito Jason ha conosciuto l'attrice KaDee Strickland mentre si trovava in Giappone per le riprese del film \"The Grudge\". Uniti dalla passione per la cultura giapponese il feeling si \u00e8 presto trasformato in amore ed il 10 novembre 2006 i due sono convolati a nozze nella citt\u00e0 di Ojai, in California. Il 17 ottobre 2013 sua moglie KaDee Strickland ha dato alla luce il suo primogenito, Atticus Behr."}
{"id": "1191924", "revid": "110157", "url": "https://it.wikipedia.org/wiki?curid=1191924", "title": "Chiesa di San Giuseppe Calasanzio (Cagliari)", "text": "La chiesa di San Giuseppe Calasanzio si trova a Cagliari in piazzetta San Giuseppe, adiacente alla torre dell'Elefante, nel Castello.\nLa chiesa \u00e8 affiancata dal vasto complesso dell'ex collegio degli scolopi, che oggi ospita il liceo artistico statale.\nI lavori di costruzione iniziarono nel 1663 e terminarono nel 1735. Nel 1943, in seguito ai bombardamenti, l'edificio riport\u00f2 gravi danni. Restaurata e riaperta al culto nel dopoguerra, venne nuovamente chiusa negli anni '70. Da allora, causa interminabili lavori di restauro, il monumento non \u00e8 visitabile.\nStoria.\nI lavori iniziarono nel 1663, dopo lo sblocco delle costruzioni adibite a luogo di culto che sino a quell'anno erano state proibite. La conclusione dei lavori avviene solo nel tardo 1735 a causa di una lunga pausa per motivi imprecisati nel primo ventennio del XVIII secolo. I bombardamenti dell'ultimo conflitto mondiale hanno colpito anche la chiesa in questione, che ha riportato danni devastanti. Solo negli anni 1948 - 1952 \u00e8 stata ricostruita dal Genio Civile, ma nuovamente, al giorno d'oggi, risulta in totale stato di abbandono.\nDescrizione.\nL'edificio presenta notevoli differenze dai precedenti luoghi di culto cagliaritani, probabilmente volute dagli scolopi per adempiere alle funzioni di \"educazione popolare\", oltre che di culto. Questo particolare non esclude la somiglianza quasi gemellare con tutte le altre costruzioni degli scolopi nel resto d'Italia, spesso immutevoli se non per qualche dettaglio all'interno influenzato dalla cultura locale.\nIn stile barocco, la chiesa si presenta con un armonioso prospetto principale dal terminale piatto, scandito da lesene con capitelli di ordine ionico. Il portale \u00e8 sovrastato da un timpano a cornice curva spezzata, con all'interno lo stemma degli scolopi. La facciata presenta forti analogie con quella della Chiesa di San Domenico a Chieti.\nL'interno \u00e8 a unica navata voltata a botte, con tre cappelle intercomunicanti ai lati e profondo presbiterio coperto da cupola su tamburo ottagonale. \u00c8 stato pi\u00f9 volte osservato che l'impostazione tecnica della cupola \u00e8 simile a quella del duomo di Cagliari.\nIl tempio era arricchito da numerose opere d'arte, alcune delle quali andate perdute, altre attualmente custodite in diverse chiese cittadine. Nella chiesa si trovano ancora l'imponente altare maggiore, opera risalente al 1777, dello scultore Giovanni Battista Franco, in marmi policromi e il pulpito marmoreo dello stesso periodo.\nL'ultima cappella a destra custodisce una delle bombe cadute sul collegio nel 1793, durante l'assedio delle truppe francesi nel tentativo di conquistare Cagliari, corredata da una lapide a ricordo dell'evento.\nLa sacrestia \u00e8 ornata da interessanti arredi lignei e affreschi che rappresentano la fondazione dell'Ordine degli scolopi."}
{"id": "1191925", "revid": "686936", "url": "https://it.wikipedia.org/wiki?curid=1191925", "title": "Pixel link", "text": "Il pixel link (letteralmente \"collegamento di pixel\") \u00e8 un gioco di logica proveniente dal Giappone e divenuto popolare sulla scia del sudoku.\nConsiste in uno schema rettangolare formato da numerose caselle quadrate: di queste, alcune recano un numero maggiore o uguale a 1. Il solutore deve unire le caselle che recano lo stesso numero mediante un \"link\", ovvero, partendo da uno dei quadratini, deve muoversi orizzontalmente o verticalmente fino a raggiungere l'altra casella. Il numero di quadratini che formano il link (contando anche quelli di partenza e di arrivo) deve essere uguale a quello riportato sulle caselle iniziali e finali (p. es., due quadratini che riportano il numero 5 vanno uniti con un link di cinque caselle, contando anche quelle con la scritta \"5\"). Le caselle che formano il link vanno poi annerite. I link non possono mai incrociarsi.\nLe caselle che riportano il numero 1 vanno annerite senza essere collegate ad altre.\nAlla fine, alcuni quadratini saranno anneriti ed altri no: in tal modo all'interno dello schema, se completamente risolto, apparir\u00e0 un'immagine. La soluzione \u00e8 univoca."}
{"id": "1191926", "revid": "599013", "url": "https://it.wikipedia.org/wiki?curid=1191926", "title": "Missionari servi dei poveri", "text": "I Missionari Servi dei Poveri, ovvero Opera del Boccone del Povero (in latino \"Congregatio Missionariorum Servorum Pauperum\"), sono un istituto religioso maschile di diritto pontificio: i membri di questa congregazione clericale, detti popolarmente Bocconisti o Cusmaniani, pospongono al loro nome la sigla S.d.P.\nStoria.\nLa Congregazione venne fondata a Palermo nel 1887 dal sacerdote italiano Giacomo Cusmano (1834-1888) per l'esercizio delle opere di carit\u00e0 verso i poveri e i sofferenti e l'apostolato missionario.\nVenne canonicamente eretta in istituto di diritto diocesano dall'arcivescovo di Palermo il 10 luglio 1888 e le sue costituzioni vennero approvate il 4 settembre 1907; aggregata all'Ordine dei Frati Minori Cappuccini dall'11 maggio 1956, la congregazione ha ricevuto il pontificio decreto di lode il 10 luglio 1960.\nIl fondatore \u00e8 stato beatificato da papa Giovanni Paolo II nella basilica di San Pietro in Vaticano il 30 ottobre 1983. Un altro membro della congregazione degno di nota \u00e8 stato padre Francesco Spoto, martire, beatificato nel 2007. \nIl 10 marzo 2007, per la prima volta, \u00e8 stato innalzato all'episcopato un religioso della congregazione, padre Vincenzo Bertolone, eletto vescovo di Cassano all'Jonio.\nAttivit\u00e0 e diffusione.\nI Missionari si dedicano alle opere di carit\u00e0 verso i poveri e alle missioni popolari; operano nei ricoveri per mendicanti, negli orfanotrofi e negli ospedali.\nOltre che in Italia, sono presenti in Africa (Repubblica Democratica del Congo, Uganda), nelle Americhe (Brasile, Messico) e in Asia (Filippine, India); la sede generalizia \u00e8 a Roma.\nAl 31 dicembre 2008 l'istituto contava 25 case e 140 religiosi, 74 dei quali sacerdoti."}
{"id": "1191927", "revid": "287204", "url": "https://it.wikipedia.org/wiki?curid=1191927", "title": "Dz\u016bkija", "text": "La Dz\u016bkija (, semplificata [dz\u016bkija], in lituano: \"terra dei canti\") o Dainava \u00e8 una delle regioni etnografiche della Lituania.\nGeografia.\nLa Dz\u016bkija \u00e8 situata nel sud della Lituania e consiste delle municipalit\u00e0 del distretto di Var\u0117na, municipalit\u00e0 del distretto di Alytus, citt\u00e0 di Alytus, municipalit\u00e0 del distretto di \u0160al\u010dininkai, municipalit\u00e0 del distretto di Trakai, municipalit\u00e0 del distretto di Vilnius, municipalit\u00e0 del distretto di Lazdijai, la parte sud della municipalit\u00e0 del distretto di \u0160ven\u010dionys e la municipalit\u00e0 di Elektr\u0117nai. Parte della regione appartiene alla Polonia nord-orientale (Voivodato della Podlachia) e un'altra parte appartiene alla Bielorussia occidentale. Vilnius, Lyda e Alytus sono le principali citt\u00e0 della Dz\u016bkija, e l'ultima di queste \u00e8 considerata la capitale storica della regione, anche se non \u00e8 mai stata entit\u00e0 politica. La Lituania \u00e8 divisa in cinque regioni etnografiche, corrispondenti alle regioni rurali e alla tradizione; la divisione \u00e8 anche dovuta ai dialetti parlati in ogni regione. A nord della Dz\u016bkija c'\u00e8 la regione dell'Auk\u0161taitija, mentre la Sudovia (S\u016bduva o Suvalkija in lituano) sorge ad ovest. Grandi parti della Dz\u016bkija sono coperte da foreste e nelle aree pi\u00f9 scarsamente popolate, la densit\u00e0 di popolazione \u00e8 ancora pi\u00f9 bassa di 4 persone per km\u00b2. La principale zona paludosa della Lituania, la palude di \u010cepkeli\u0173 \u00e8 situata nella regione.\nDue dei cinque parchi nazionali della Lituania si trovano nella Dz\u016bkija: il Parco Naturale della Dz\u016bkija, ad est di Var\u0117na, fondato nel 1991 e il Parco Nazionale Storico di Trakai, presso la citt\u00e0 di Trakai, stabilito nel 1992.\nDemografia.\nLa popolazione della Dz\u016bkija parla tradizionalmente il dialetto dz\u016bkiano, conosciuto anche come Auk\u0161taitiano meridionale. Come altrove in Lituania, i dialetti sono utilizzati sempre meno, perch\u00e9 la popolazione utilizza sempre di pi\u00f9 la lingua lituana standard, eccetto forse i pi\u00f9 anziani. La parte orientale della Dz\u016bkija (facente parte della Bielorussia, del distretto di \u0160al\u010dininkai e di Vilnius) \u00e8 stata grandemente influenzata dalla slavizzazione, pertanto oggi ha consistenti maggioranze polacche e bielorusse.\nTradizioni.\nA causa delle sue caratteristiche di regione remota, piena di foreste e paludi, nell'area \u00e8 molto sviluppata la crescita di funghi e bacche selvatiche; la raccolta di questi prodotti \u00e8 da secoli una tradizione del popolo della Dz\u016bkija, e continua anche oggi. In estate ed autunno, ci sono molti abitanti che vendono funghi e altri prodotti nei mercati o sulle principali strade, anche se esistono grandi compagnie che comprano ci\u00f2 che viene raccolto dalla popolazione. Gli altri lituani giungono da tutto il Paese nella Dz\u016bkija per rilassarsi, anche se gli abitanti locali cercano di nascondere i luoghi pi\u00f9 ricchi di risorse forestali. In Lituania esiste il seguente detto: \"Jei ne grybai ir ne uogos, dz\u016bk\u0173 mergos b\u016bt\u0173 nuogos\" (\"Se non fosse per funghi e bacche, le ragazze della Dz\u016bkija andrebbero in giro nude\").\nPolitica.\nDz\u016bkija, a differenza ad esempio della Samogizia (altra regione etnografica della Lituania), non \u00e8 mai stata definita come unit\u00e0 politica o amministrativa. Tradizionalmente, la citt\u00e0 di Alytus \u00e8 considerata capitale della regione, anche se non \u00e8 la citt\u00e0 maggiore. L'idea delle terre lituane, comunque, che era fortemente sostenuta dall'ex Presidente Rolandas Paksas, proponeva che la Lituania, fosse divisa nelle regioni etnografiche (chiamate \"terre\") anzich\u00e9 nelle apskritys (contee); ci\u00f2 avrebbe reso la Dz\u016bkija una terra separata. Anche se oggi non \u00e8 chiaro se questa idea verr\u00e0 attuata, alcuni anni fa sono state create la bandiera e lo stemma della Dz\u016bkija.\nSimboli.\nLo stemma della Dz\u016bkija ritrae un guerriero bianco con lo scudo su terremo bianco, con cielo blu sullo sfondo. Lo stemma \u00e8 uguale, tranne il fatto che \u00e8 sostenuto da entrambi i lati da due creature, e sul fondo c'\u00e8 l'iscrizione latina \"Ex gente bellicosissima populus laboriosus\", che significa \"Dalle trib\u00f9 pi\u00f9 bellicose - il popolo laborioso\". Queste parole, intese come motto della Dz\u016bkija, non erano utilizzate nel passato ma, come il guerriero dello stemma, rappresentano il fatto che gli Yatvingiani abitavano nella Lituania meridionale (inclusa quella che \u00e8 oggi la Dz\u016bkija), ed erano considerati una delle trib\u00f9 baltiche pi\u00f9 guerriere. La bandiera \u00e8 basata su questi stemmi. I simboli sono stati creati da esperti di araldica della Lituania del sud pochi anni fa, appositamente per essere utilizzati nel caso in cui la Dz\u016bkija diventasse unit\u00e0 amministrativa."}
{"id": "1191930", "revid": "74173", "url": "https://it.wikipedia.org/wiki?curid=1191930", "title": "Dainava", "text": ""}
{"id": "1191931", "revid": "465036", "url": "https://it.wikipedia.org/wiki?curid=1191931", "title": "Congregazione dei Servi dei Poveri", "text": ""}
{"id": "1191932", "revid": "287204", "url": "https://it.wikipedia.org/wiki?curid=1191932", "title": "Dzukija", "text": ""}
{"id": "1191935", "revid": "465036", "url": "https://it.wikipedia.org/wiki?curid=1191935", "title": "Boccone del Povero", "text": ""}
{"id": "1191945", "revid": "599013", "url": "https://it.wikipedia.org/wiki?curid=1191945", "title": "Museo nazionale del Bardo", "text": "Il Museo nazionale del Bardo (), situato nell'omonima periferia occidentale di Tunisi, \u00e8 un museo archeologico che contiene, fra le altre, la pi\u00f9 ricca collezione di mosaici romani del mondo, tutti in perfetto stato di conservazione.\nSituato nella fastosa residenza del bey del XIX secolo, circondata da un grande giardino ricco di essenze locali, si sviluppa su tre piani ed \u00e8 caratterizzato da una particolare luminosit\u00e0 naturale che esalta i reperti esposti.\nStoria.\nSi tratta del pi\u00f9 importante museo tunisino e allo stesso tempo del pi\u00f9 antico museo del mondo arabo e dell'Africa. \u00c8 stato inaugurato il 7 maggio 1888.\nIl suo nome originario era Museo Alawi in onore del sovrano alawita dell'epoca, Ali Muddat ibn al-Husayn (1882-1902) e prese il nome attuale nel 1956, dopo l'indipendenza della Tunisia, dalla localit\u00e0 in cui si trova, Bardo, nell'immediata periferia di Tunisi.\nIl palazzo, che nel 1899 era stato ampliato con l'aggiunta del \"Piccolo Palazzo\" per ospitarvi le collezioni d'arte islamica, fu dichiarato monumento storico nel settembre 1985.\nL'attentato terroristico del 18 marzo 2015.\nIl 18 marzo 2015 il museo ha subito un attacco terroristico che ha causato 25 morti, molti dei quali erano turisti. Due terroristi sono stati uccisi dalle forze di sicurezza e numerose persone sono rimaste ferite.\nI dipartimenti.\nL'organizzazione museale si sviluppa in sei dipartimenti che riflettono le tappe archeologiche del paese: il periodo preistorico, punico, romano, cristiano, arabo-islamico e quello relativo all'archeologia sottomarina.\nL'esposizione dei reperti occupa 34 sale impegnandone i pavimenti, le pareti e, in alcune, i soffitti: solo sui pavimenti sono sistemati 2.115 m2 di mosaici.\nLe sale hanno mantenuto nella nuova destinazione un'atmosfera calda e avvolgente che, specie per quanto riguarda i mosaici, fa sentire le opere esposte come se fossero state concepite e create per esse.\nLe collezioni.\nLa collezione pi\u00f9 importante del museo \u00e8 costituita da un'enorme quantit\u00e0 di mosaici romani del II-IV secolo, tutti di eccezionale fattura e conservazione, che di fatto sono il simbolo del museo stesso.\nOltre alle migliaia di metri quadrati di mosaici vi sono opere scultoree di particolare bellezza, reperti punici e le sale arabo-islamiche, altrettanto importanti sotto l'aspetto storico.\nMosaici romani.\nIl museo \u00e8 noto in tutto il mondo per possedere una delle pi\u00f9 importanti collezioni di mosaici romani. Tra i principali pezzi della collezione figurano:\nLe statue.\nAccanto ai mosaici, preponderanti sul resto dei reperti, sono esposte diverse statue raffiguranti divinit\u00e0, eroi e personaggi mitologici, tutte di eccezionale fattura.\nUna testa ciclopica di Giove, alta pi\u00f9 di un metro, campeggia su un enorme salone il cui pavimento \u00e8 ricoperto da un altrettanto enorme mosaico, del tutto integro. Un piede, anch'esso ciclopico, giace sotto la testa di Giove al cui gruppo scultoreo potrebbe appartenere facendone cos\u00ec intuire la grandezza colossale.\nDiverse statue di Venere fanno da cornice agli onnipresenti mosaici mentre un Ercole ubriaco, in posa licenziosa, sembra osservare divertito. Sembrerebbe una figura futuristica relativa ai tempi in cui il vino costava pochi denari greci, e Bacco avrebbe fatto bere gli eroi e miti assieme al popolo.\nArte cristiana.\nIl museo contiene inoltre una sala che raccoglie opere del periodo cristiano della Tunisia, fra le quali figurano:\nCuriosit\u00e0.\nNel 1959 la Direzione del Museo affid\u00f2 all'archeologo Henri Lhote, all'epoca il massimo esperto del settore, l'incarico di catalogare, in un inventario, le migliaia di incisioni di et\u00e0 neolitica presenti nel percorso all'interno di un canyon, nella valle di Illizi. Le figure mostrano animali di varie specie.\nVicino a Nafeg, una localit\u00e0 all'interno della valle, dove c'\u00e8 un piccolo rifugio, furono rinvenute decorazioni con pitture in ocra dette del \"periodo cavallino\". Le raffigurazioni mostrano palme da dattero, ben curate e accanto un dipinto dello stesso periodo, 1000 a.C.: che evidenzia un carro nello stile del \u201cgaloppo volante\u201d."}
{"id": "1191950", "revid": "24443", "url": "https://it.wikipedia.org/wiki?curid=1191950", "title": "Dixit Dominus", "text": ""}
{"id": "1191955", "revid": "438678", "url": "https://it.wikipedia.org/wiki?curid=1191955", "title": "Museo del Bardo", "text": ""}
{"id": "1191959", "revid": "122710439", "url": "https://it.wikipedia.org/wiki?curid=1191959", "title": "Arte ottoniana", "text": "Per arte ottoniana si intende la produzione artistica fiorita in Europa occidentale a partire dalla dinastia ottoniana, all'incirca dall'887 (deposizione di Carlo il Grosso) fino all'anno Mille, con particolare riferimento quindi al IX e X secolo.\nContesto storico.\nLa crisi dovuta alle nuove invasioni barbariche (dei Normanni, dei Danesi, degli Ungari e dei Saraceni) ed alle lotte intestine della classe al potere portarono a un frazionamento dell'Impero che gener\u00f2 una fitta rete di poteri locali. Erano gli albori del feudalesimo, tramite il quale venne riorganizzato il territorio, incidendo in maniera duratura sullo svolgersi economico e sociale futuro in quasi tutta Europa.\nNell'area germanica l'anarchia feudale venne interrotta solo dopo l'elezione di Enrico I, primo sovrano della Dinastia ottoniana, che riusc\u00ec ad imporsi anche perch\u00e9 riusc\u00ec a fermare una prima incursione dei temutissimi ungari. In questa linea fu fondamentale il ruolo svolto (non solo in area germanica ma anche nel Regno d'Italia) del figlio Ottone I che nel 955 presso Lechfeld, annient\u00f2 definitivamente gli ungari e si fece incoronare a Roma nel 962; a partire da Ottone I, l'eredit\u00e0 culturale di Carlo Magno venne riutilizzata dagli imperatori successivi, il concetto della sacralit\u00e0 del sovrano non fu solo ripreso ma addirittura potenziato al massimo, anche per l'influsso dell'ideologia bizantina che in questo periodo penetrava all'interno del regno teutonico; contatti fondamentali vi erano stati per il matrimonio contratto tra Ottone II, figlio di Ottone I, e la principessa bizantina Teofano, nipote dell'imperatore Giovanni Zimisce.\nGli oggetti del potere del sovrano, le suppellettili degne della sua carica (scettri, corone, mantelli... i cosiddetti \"Regalia\") gli arredi del palazzo reale e liturgici si caricano tutti di una forte carica sacrale, ben percepita dai sudditi del regno, come la corona del Sacro Romano Impero, fatta d'oro e impreziosita da gemme e smalti, oppure il mantello di consacrazione di Enrico II di Baviera conservato a Bamberga.\nSebbene la desiderata rifondazione dell'Impero carolingio non ebbe l'esito sperato (la parte dell'odierna Francia rimase sempre distaccata), pi\u00f9 duraturo fu il Sacro Romano Impero (della nazione tedesca), sia sul piano politico che culturale.\nArchitettura.\nProprio come i sovrani carolingi, anche quelli ottoniani furono instancabili fondatori di grandi edifici ecclesiastici (abbazie, cattedrali) che si distinguono per un corpo occidentale contrapposto al coro riservato all'imperatore. Proprio gli alti dignitari ecclesiastici furono i pi\u00f9 stretti collaboratori dei sovrani, come Brunone, fratello di Ottone I e arcivescovo di Colonia, Egberto, arcivescovo di Treviri e cancelliere di Ottone II, Bernoardo di Hildesheim e Gilberto d'Aurillac, precettore di Ottone III e futuro Papa col nome di Silvestro II.\nProprio in area germanica si possono vedere i migliori esempi di edilizia monumentale di epoca ottoniana, ma la maggior parte delle cattedrali fondate in quel periodo venne profondamente stravolta nei secoli successivi, come la Cattedrale di Magdeburgo, fondata nel 955 da Ottone I, che presentava un impianto basilicale con doppio transetto e fu distrutta da un duplice incendio.\nSi pu\u00f2 averne un'idea tramite lo studio della chiesa di San Ciriaco a Gernrode, fatta costruire tra il 960 e il 965 dal margravio Gerone. Il corpo centrale \u00e8 composto da tre brevi navate, circondate dal transetto orientale e il Westwerk, al quale sono affiancate due torri scalari. A questi elementi tipicamente carolingi si aggiungono varie novit\u00e0 soprattutto nell'alzato, come l'alternarsi di pilastri e colonne (che sottolineano la singola campata invece che lo sviluppo longitudinale della navata), le massicce murature ispessite, le arcate semicieche all'interno di gallerie sulla navata centrale, la geometrica razionalit\u00e0; nei capitelli invece si contrappone una fantasiosa inventiva, dove tra le foglie scolpite di uno stile corinzio stilizzato compaiono delle testine umane: tutti elementi strutturali e decorativi che anticipano l'architettura romanica.\nLa ripresa di motivi carolingi \u00e8 tipica di questo periodo, ma essi vengono sempre modificati e talvolta stravolti, come nella citazione della Cappella Palatina di Aquisgrana presso la chiesa abbaziale della Trinit\u00e0 ad Essen, dove le doppie arcate transennate non sorreggono nessuna cupola, quindi rammentano l'esempio di Aquisgrana ma non ne hanno la stessa valenza strutturale.\nVerso la met\u00e0 dell'XI secolo un cantiere importante era la chiesa di Santa Maria in Campidoglio a Colonia, fondata come luogo di culto di un convento voluto dall'Imperatore, venne edificata su commissione della badessa Hilda e conclusa nel 1065. Il corpo della chiesa a tre navate \u00e8 caratterizzato da regolari arcate su pilastri fino alle maestose absidi, cinte da un deambulatorio, impostato come prosecuzione delle navate laterali, e coperte da volte. La razionalit\u00e0 della pianta garantisce equilibrio e grandiosit\u00e0.\nImmediatamente successiva \u00e8 la Cattedrale di Spira, alla cui edificazione si preoccup\u00f2 Corrado II, poco dopo la sua elezione nel 1024. Venne consacrata nel 1061. La monumentale navata centrale, coperta da soffitto piano, mentre le navate laterali presentano le volte, \u00e8 particolarmente sviluppata in lunghezza ed altezza. Semicolonne addossate ai pilastri scandiscono lo spazio, grazie alla loro eccezionale lunghezza che va oltre il cleristorio, dove sostengono degli archi poco sotto l'imposta del soffitto: ecco che la parete stessa inizia a venire trattata come un elemento plastico da modellare, tramite variazioni negli elementi architettonici, per ottenere particolari effetti. Nella cripta, pantheon degli imperatori della dinastia salica, si trovano anche qui semicolonne appoggiate ai pilastri, facendo le quali da appoggio agli archi, danno una chiarezza ben visibile alla struttura portante.\nIn Sassonia il capolavoro di questo periodo \u00e8 la chiesa abbaziale di San Michele a Hildesheim, dalla pianta generata dallo schema geometrico con tre quadrati: uno centrale delle navate e due quasi gemelli alle estremit\u00e0, uno con il transetto e tre absidi, uno con una profonda abside con deambulatorio poggiata sulla cripta. Anche l'alzato \u00e8 calcolato su proporzioni armoniche di tipo matematico (1/1, 1/2 o 1/3) e si ha una visione come di solidi geometrici definiti dalle murature lisce e compatte che si intersecano in un gioco di vuoti e pieni. Nell'interno pilasti e colonne si alternano tra le navate ed alle estremit\u00e0 dei tensetti si trovano i cosiddetti \"cori degli angeli\", con finestre che decrescono in alto secondo rapporti matematici.\nOltre alle grandi cattedrali in Europa si assiste alla formazione di un sistema di piccole pievi di campagna, che favorirono una riorganizzazione amministrativa del territorio. Anche in Italia si ebbero molti di questi esempi, tra i quali spicca la pieve di Galliano, con battistero, ispirata al modello di San Satiro, ma pi\u00f9 monumentale per le massicce masse murarie impiegate.\nTra le opere pi\u00f9 significative dell'XI secolo in Italia c'\u00e8 la chiesa di Santa Maria Maggiore a Lomello (1025-1040), a tre navate con una transetto ribassato, la cui originalit\u00e0 risiede nei grandi archi trasversali che attraversano la navata e nella decorazione delle pareti della navata centrale: qui i pilastri proseguono in lesene fino al cleristorio, mentre gli archi che separano le navate sono appoggiati su semicolonne che sono inglobate nei pilastri stessi di lato; cos\u00ec i blocchi d'imposta dei capitelli (semplici lastre marmoree orizzontali) si trovano pi\u00f9 o meno a met\u00e0 delle prosecuzioni dei pilastri sulla parete, a formare un motivo a Croce. Interessanti sono anche la cripta della Cattedrale di Ivrea, unico resto dell'edificazione avvenuta tra il 969 e il 1002, con l'accostamento tipicamente ottoniano di pilastri e colonne, oppure la chiesa di Sant'Abbondio a Como, che presenta soluzioni simili. Segna un momento di passaggio l'abbazia di Pomposa, consacrata nel 1026 dall'abate Guido, amico personale di Enrico III, dove venne aggiunto un portico con sculture che sembra preannunciare l'impiego di rilievi nelle facciate romaniche. Anche la torre campanaria, del \"magister Deusdedit\" (1063), \u00e8 un precoce esempio di una tipologia edilizia che si diffuse in tutta Italia: a base quadrata e in massiccia muratura, presenta una serie di archetti pensili su ciascun piano tra i qualio si aprono finestre di dimensioni sempre maggiori: dalla feritoia alla grande quadrifora al nono livello.\nPittura e miniatura.\nNon possediamo esempi sufficienti per valutare interamente la produzione pittorica ottoniana. Per esempio gli affreschi fatti eseguire da Ottone III nella Cappella palatina di Aquisgrana da un pittore italiano, Giovanni, sono stati ricoperti da intonaco nell'Ottocento e ne restano solo delle copie ad acquerello.\nSi \u00e8 conservato invece un intero ciclo di affreschi con \"scene della vita di Cristo\" presso la chiesa di San Giorgio a Oberzell (Isola di Reichenau), risalenti probabilmente all'ultimo quarto del X secolo, quando anche la scuola di miniatura dell'abbazia di Reichenau ebbe la maggiore fioritura. Lo schema degli affreschi riprende tipologie tardo-antiche e ravennati, grazie alla coesione con l'architettura: santi entro clipei nei peducci degli archi, sovrastati da un lungo fregio con una greca policroma, che ricorda la trabeazione; al di sopra sono dipinte entro rettangoli le scene cristologiche, mentre nel cleristorio, tra finestra e finestra, sono affrescate grandi figure di santi.\nLa scelta degli episodi, descritti da alcune didascalie nella cornice inferiore di ciascuno, riflette la volont\u00e0 di sottolineare la dimensione eroica e regale di Cristo, con vari miracoli (\"Cristo che placa la tempesta, Guarigione dell'idropico\", ecc.). Lo stile delle raffigurazioni mostra una sapiente disposizione delle figure nelle scene, con l'uso di complesse architetture di sfondo (sebbene incongruenti per dimensioni e prospettiva come negli affreschi della cripta di Saint-Germain d'Auxerre). \u00c8 interessante notare anche l'aggiornamento delle rappresentazioni alle novit\u00e0 in miniatura della cosiddetta rinascenza macedone, diffusa in occidente dai contatti in seguito al matrimonio della principessa bizantina Teofano con Ottone II.\nAnalogamente alla situazione carolingia ci sono pervenuti un gran numero di codici miniati: i pi\u00f9 importanti sono proprio quelli prodotti dallo \"scriptorium\" di Reichenau, da dove proveniva anche il maestro degli affreschi di Oberzell. Il punto di partenza \u00e8 sempre la miniatura carolingia, anche perch\u00e9 in questo periodo si assiste spesso al restauro degli antichi codici con l'aggiunta di nuove scene, come nel \"Registrum Gregorii\", una raccolta delle epistole di Gregorio Magno, fatto integrare con due miniature a piena pagina nel 983 dall'arcivescovo di Treviri Egberto a un ignoto maestro italiano. Queste due miniature raffigurano \"Ottone in trono circondato dalle province dell'Impero\" e \"San Gregorio ispirato dalla colomba mentre detta allo scriba\". Nella prima vi \u00e8 la solenne frontalit\u00e0 dell'imperatore che \u00e8 movimentata dall'architettura di sfondo che, intuitivamente, crea un gioco di pieni e vuoti con un pacato equilibrio classicheggiante. Nella seconda scena le figure sono incorniciate anche qui da un'architettura, con naturalezza e misura. In entrambe, le figure possiedono una fisicit\u00e0 realistica ed i colori sono scelti in maniera da amalgamarsi gradevolmente (nella prima prevalgono i toni rossi, nella seconda quelli blu), con un ampio ricorso alle lumeggiature per evidenziare i volumi.\nUno sviluppo rispetto al \"Registrum Gregorii\" \u00e8 dato dalle miniature della fine del X secolo, come i Vangeli di Ottone III, dove la scena di \"Ottone attorniato dai grandi dell'impero\" richiama fortemente il modello precedente, ma se ne discosta per l'architettura pi\u00f9 stilizzata (da notare per\u00f2 le testine nei capitelli), con due momenti narrativi da leggere in sequenza. Fa parte dello stesso codice la visionaria miniatura con l\"Evangelista Luca\", dove invece che seduto in cattedra intento a scrivere egli \u00e8 rappresentato in una sorta di trasfigurazione epifanica, con una serie di ruote di fuoco aperte sopra di lui che emanano luce, drammaticamente evidenziati dall'oro di sfondo, e che contengono la rappresentazione di Dio in gloria tra gli angeli e i profeti. In basso i due cerbiatti si abbeverano alla fonte del sapere che sgorga dall'evangelista stesso. Si riscontra qui la tendenza all'allegoria che venne poi ulteriormente sviluppata in epoca romanica.\nAltri importanti codici sono l'Apocalisse di Enrico II (decorato appena dopo il Mille), dove si nota una forte tendenza anticlassica, con una maggiore libert\u00e0 nella disposizione dei soggetti nella superficie e un certo geometrismo accentuato dall'assenza di plasticit\u00e0, o il Codice Aureo di Spira (realizzato ad Echternach nel 1045-1046), dove un artista probabilmente greco, realizzava architetture vividamente geometriche, come nella scena di \"Enrico II e Cunigonda che offrono il libro alla Vergine\", con clipei nella cornice, dove i volti dei santi o dei donatori, molto schematici, contrastano nettamente con il rilievo plastico del volto della Madonna.\nIn Italia.\nIn Italia la regione guida per le novit\u00e0 provenienti da Oltralpe \u00e8 la Lombardia, dalla quale vengono anche alcuni artisti che ebbero importantissime commissioni alla corte degli ottoni. Restano in Italia alcune commissioni di Ariberto d'Intimiano, sviluppate secondo la nuova sensibilit\u00e0, come gli affreschi dell'abside della chiesa di San Vincenzo a Galliano, con \"episodi della vita di San Vincenzo\" ed \"Ezechiele e l'arcangelo Gabriele che intercedono per i fedeli\" (1007-1008). In queste opere si nota un vivace senso plastico tipicamente occidentale, con le \"nuove\" lumeggiature degli artisti ottoniani, sebbene alcuni dettagli (come le vesti angeliche) siano legati anche all'arte bizantina.\nIl Battistero di Novara venne affrescato nello stesso periodo, con \"Santi e profeti\" disposti entro arcate, nel registro inferiore, e con \"Otto scene dell'Apocalisse\" tra una loggiato con colonnine dipinte in quello superiore. \nAd Aosta, presso la cattedrale e la collegiata di Sant'Orso si trovano affreschi simili ma pi\u00f9 decisamente plastici (inizio dell'XI secolo).\nA Civate invece si sono conservati due cicli di affreschi (nella chiesa di San Calogero e in quella di San Pietro al Monte), dove si assiste a un rinnovato interesse per la cultura figurativa bizantina, testimoniato anche dalla coeva scuola di Echternacht. Emblematica \u00e8 la cosiddetta \"Scena apocalittica\", dove un Cristo in trono siede immateriale al centro del riquadro, mentre corre tutt'intorno uno stilizzato castello con un'intuitiva assonometria a zig-zag vista \"a volo d'uccello\", dove testine s'affacciano da aperture. Il rigido simmetrismo \u00e8 alleggerito dalle marcate sfumature luminose.\nGrazie al movimento di artisti lombardi anche verso sud, a Roma si ebbe pure un rinnovamento, innestato con le influenze ininterrotte da Bisanzio, che culmin\u00f2 con gli affreschi nella basilica inferiore di San Clemente, dove sono presenti un'abilit\u00e0 compositiva ed un'attenzione alla distribuzione delle figure nello spazio ed ai loro rapporti con le architetture di sfondo che sono del tutto nuove (fine dell'XI secolo). Per marcare l'immediatezza della comprensione della rappresentazione alcune didascalie vennero scritte in volgare e rappresentano una delle pi\u00f9 antiche testimonianze della lingua italiana.\nPer quanto riguarda l'Italia Meridionale, un'innovazione di questo periodo \u00e8 l'introduzione dei \"rotuli\" nell'area di Benevento, dove gi\u00e0 esisteva una rinomata scuola di miniatura, che consistevano in lunghe pergamene arrotolate che venivano usate durante la liturgia: da un lato l'officiante leggeva il testo, dall'altro i fedeli vedevano le immagini illustrative, con un vivace senso narrativo. In Puglia invece l'influenza bizantina era ancora dominante, come testimoniano gli \"Exsultet\" dell'XI secolo.\nOreficeria e scultura.\nAnche in scultura (soprattutto su avorio) e oreficeria si riscontrano due tendenze principali opposte, che proseguono ciascuna in un solco gi\u00e0 avviato in epoca carolingia.\nCorrente \"aulica\".\nLa corrente pi\u00f9 \"classicista\" o \"aulica\" mostra un pacato equilibrio, ma anche una plasticit\u00e0 verosimile. \u00c8 riscontrabile per esempio in lavori come la \"Madonna con Bambino\" di Magonza (1000 circa), in avorio (un'iconografia ampiamente ripresa nei secoli XI e XII), come la \"Situla del vescovo Gotofredo\" (ante 979, Museo del Duomo di Milano), dove le figure sacre sono inserire compostamente in un'architettura con archi e colonne, secondo un'impostazione derivata probabilmente da sarcofagi tardo-antichi o paleocristiani.\nNella vastissima produzione di oreficeria del periodo, questa corrente ha il capolavoro nell'Antependium di Basilea (ante 1024, Parigi, Museo di Cluny), in legno ricoperto da oro sbalzato, pietre e perle (175 x 120\u00a0cm.). Venne realizzato probabilmente a Fulda e donato da Enrico II e Cunegonda ad un'importante fondazione benedettina. Vi sono raffigurate cinque arcate su colonne occupate da altrettante figure. Quella centrale \u00e8 pi\u00f9 ampia e contiene il Cristo pantocratore, con i piccolissimi sovrani prostrati ai piedi, mentre nelle altre sono scolpiti tre arcangeli e San Benedetto. L'insieme ha una compostezza aulica, con vari stilemi che richiamano alle coeve esperienze a Bisanzio.\nCorrente \"anticlassica\".\nPi\u00f9 o meno contemporaneamente a questi lavori si faceva strada una corrente pi\u00f9 innovativa, che ebbe una profonda influenza nella successiva scultura romanica.\nUna delle opere pi\u00f9 eloquenti di questo stile \u00e8 la coperta eburnea con l\"Incredulit\u00e0 di San Tommaso\", del cosiddetto Maestro di Echternacht, dal nome del monastero dove era stato confezionato il codice miniato al quale era stata applicata la coperta (fine del X secolo). Le figure sono schiacciate nello spazio e nonostante il bassissimo rilievo sembrano di un volume dirompente. Cristo, rialzato su un piedistallo, alza il braccio per scoprire la ferita del costato verso la quale sembra arrampicarsi San Tommaso, raffigurato eccezionalmente di spalle e con la testa rovesciata verso l'alto, in uno sforzo quasi epico.\nUn'altra opera innovativa si riscontra nel retro della grande \"Croce di Lotario\" (38,50 x 50\u00a0cm., 1000 circa, conservata nel Tesoro della Cattedrale di Aquisgrana): vi \u00e8 incisa la crocifissione a bulino, con una sinuosa linearit\u00e0 e drammatico realismo che ricorda le croci dipinte da Cimabue quasi tre secoli dopo. Un'altra rappresentazione simile si trova anche nella monumentale \"Croce di Gerone\" (lignea, ante 976), commissionata da Gerone di Colonia, con il corpo del Cristo crocefisso deformato dal peso del corpo abbandonato. Titmaro nella sua Cronaca cita questa opera d'arte. Altre opere simili per precoce concezione realistica, tutte risalenti al periodo ottoniano, sono il Crocifisso di Gerresheim, la Croce di Enghausen e la Croce miracolosa di Elspe, che compongono il gruppo delle pi\u00f9 antiche croci monumentali esistenti.\nPi\u00f9 posate appaiono le raffigurazioni simili in Italia, sebbene ormai si noti come la rappresentazione si sia ormai spostata sulla figura patetica del Cristo morto, piuttosto che su un'iconografia aulica e trionfale. Tra questi si ricordano la Croce della badessa Raingarda (Pavia, ante 996), la Croce del vescovo Leone (a Vercelli, ante 1026) e la Croce del vescovo Ariberto (a Milano, post 1018).\nI bronzi di Hildesheim.\nUna notevole testimonianza di scultura in bronzo, risalente all'inizio dell'XI secolo, \u00e8 la grande porta bronzea della chiesa di San Michele a Hildesheim, montate nel 1015. Vi sono raffigurate otto scene del vecchio testamento su ciascuna, lavorate in altrettanti riquadri incolonnati. La narrazione si dispiega su ciascun episodio in maniera sciolta, con un equilibrato disporsi delle figure nello spazio, secondo schemi decorativi del Salterio di Utrecht e delle bibbie miniate della scuola di Tours.\nGli elementi architettonici e paesistici sono a bassissimo rilievo, mentre le figure umane emergono anche ad alto rilievo, conferendo drammaticit\u00e0 alla rappresentazione. Delle stesse maestranze resta anche la Colonna di Cristo, una colonna istoriata a spirale, realizzata qualche anno prima per la stessa chiesa, dove viene ripreso il modello delle colonne romane (come la Colonna Traiana), aggiornato ai temi cattolici, con la narrazione delle \"storie di Cristo\", dal battesimo fino alla crocefissione, in uno stile solenne e dal notevole risalto plastico.\nLe sculture bronzee dei portali della chiesa di Hildesheim trovano un parallelo in Italia in quelle del portale della Basilica di San Zeno a Verona."}
{"id": "1191960", "revid": "767487", "url": "https://it.wikipedia.org/wiki?curid=1191960", "title": "Tohuvabohu", "text": "Tohuvabohu \u00e8 il sedicesimo album dei KMFDM pubblicato il 21 agosto 2007."}
{"id": "1191961", "revid": "287204", "url": "https://it.wikipedia.org/wiki?curid=1191961", "title": "Esaedro trapezoidale", "text": "In geometria solida lesaedro trapezoidale \u00e8 un esaedro le cui facce sono tutte aquiloni.\nFacce, spigoli e vertici.\nL'esaedro trapezoidale ha la stessa combinatoria del cubo: si tratta di un esaedro con 6 facce quadrilatere, 12 spigoli e 8 vertici.\nSe gli spigoli di un esaedro trapezoidale hanno tutti la stessa lunghezza, le facce sono dei rombi ed il solido \u00e8 chiamato romboedro.\nUn esaedro trapezoidale pu\u00f2 per\u00f2 avere spigoli di lunghezze differenti: ci possono essere in generale al pi\u00f9 tre lunghezze differenti formula_1, con 3 spigoli incidenti su un vertice formula_2 di lunghezza formula_3, i 3 spigoli incidenti al vertice opposto formula_4 di lunghezza formula_5 e i rimanenti 6 spigoli di lunghezza formula_6.\nConseguentemente, vi sono al pi\u00f9 due tipi di facce: le 3 facce incidenti su formula_7 hanno spigoli di lunghezza formula_3 e formula_6, mentre le 3 facce incidenti su formula_4 hanno spigoli di lunghezza formula_5 eformula_6.\nAltri poliedri.\nRomboedro e Trapezoedro.\nSe le facce sono dei rombi, l'esaedro \u00e8 detto romboedro.\nUn trapezoedro \u00e8 un solido di Catalan le cui formula_13 facce sono tutte aquiloni. Per formula_14, questo \u00e8 un romboedro.\nSolido composto.\nL'insieme delle dodici diagonali delle sei facce, prese 6 a 6, sono spigoli di due tetraedri, l'uno duale dell'altro, che, insieme, formano il poliedro composto detto stella octangula \"retta\".\nPoliedro duale.\nIl poliedro duale dell'esaedro trapezoidale convesso \u00e8 un particolare ottaedro (non regolare, a meno che l'esaedro non sia un cubo)."}
{"id": "1191963", "revid": "1305772", "url": "https://it.wikipedia.org/wiki?curid=1191963", "title": "Pionca", "text": "Pionca \u00e8 una frazione del comune di Vigonza in provincia di Padova, regione Veneto.\nL'origine del nome \"Pionca\" \u00e8 incerta. Potrebbe derivare da \"Pluncam\", ovvero ponte, passaggio. Pionca \u00e8 anche il nome di un corso d'acqua (scolo Pionca) che nasce nei pressi della frazione di Barbariga a Vigonza dalla confluenza tra gli scoli del fiume Tergola denominati Pionchetta Nord e Pionchetta Sud (entrambi situati in territorio della frazione di Pionca). Lo scolo Pionca attraversa i territori di Pianiga e Dolo, immettendosi nel fiume Brenta nei pressi di Mira.\nNel medioevo e fino al 1600 il paese era denominato \"Plonca\" o \"Plunca\" e, in seguito, \"Pionca\".\nLa frazione \u00e8 situata nella Centuriazione del territorio di Padova denominata \"Cis Musonem,\" ovvero al di qua del fiume Musone.\nAttraverso Pionca passa tutt'oggi una strada che \u00e8 stata importantissima nei secoli passati. Si tratta di via Cornara, che per molti tratti misura ancora i suoi originari venti metri di larghezza. Una delle strade romane meglio conservate della centuriazione patavina, corre parallela al Cardo maximus, ovvero la via Aurelia (l\u2019odierna \u201cStrada del Santo\u201d). Via Cornara sembra partisse da via Altinate, in pieno centro storico a Padova e passasse, nei secoli scorsi, per Camin, Tombelle e Sambruson.\nStoria.\nIl primo accenno ufficiale a Pionca si rinviene nel testamento del Doge di Venezia Giustiniano Partecipazio, datato 829, nel quale sono riportati i confini delle 15 masserie locali.\nUna di queste risulta essere delimitata dal fiume \"Pionca\". \nIn quegli anni questi territori erano adiacenti alle terre del vescovo di Treviso, con linee di confine alquanto imprecise. \nUn altro riferimento a Pionca si trova in un atto del 5 ottobre 1177 di Papa Alessandro III, che si sent\u00ec in obbligo di prendere sotto la sua protezione \"Vignam Pluncam\" (vigna Pionca).\nNegli archivi parrocchiali si trovano importanti notizie sul passato di Pionca.\nLa pi\u00f9 risalente \u00e8 del 1211 e riguarda la restituzione ai monaci benedettini di Sant'Ilario, da parte di Jacopo da Sant'Andrea, di beni situati a Pionca e precedentemente usurparti.\nRiferimenti a Pionca si ritrovano, inoltre, nella storia della famiglia padovana dei Badoer da Peraga.\nA seguito del matrimonio, avvenuto nel 1256, del nobile veneziano Marino Badoer con Balzanella Da Peraga, il giuspatronato sulla chiesa di Pionca pass\u00f2 al casato dei Badoer da Peraga, che lo esercitarono fino all'anno 1836. Marino Badoer era figlio di Marco \"di Santa Giustina\", capitano che spodest\u00f2 Ezzelino III da Romano nel 1256, mentre Balzanella Da Peraga era l'ultima discendente e unica erede della nobile famiglia dei Da Peraga, figlia di Pietro, giustiziato nel 1251 dallo stesso Ezzelino III da Romano insieme al fratello Giovanni a causa del matrimonio della loro sorella Guardionessa con Tiso VIII da Camposampiero, nemico del tiranno.\nNegli anni tra il 1318 e il 1326 I veronesi con Cangrande della Scala, nella loro guerra contro Padova, occuparono le campagne di Pionca. In quegli anni vi fu, tra l'altro, un violento scontro presso il ponte del Tergola a Vigonza.\nSempre secondo gli archivi parrocchiali, nel 1319 Pionca (con Peraga e Vigonza) sub\u00ec un terribile incendio.\nNel giugno 1388 Francesco I detto \"Il Vecchio\", appartenente alla famiglia dei Carraresi (in quel periodo Signori di Padova) abdic\u00f2 in favore del figlio Francesco II detto \"Il Novello\". Nonostante i Badoer da Peraga fossero sempre stati fedeli ai Carraresi, Francesco II, poco dopo aver preso il potere, venne informato che Albertino e Giacemmo da Peraga avevano deciso di tradirlo per favorire una coalizione anticarrarese costituita da Venezia e Gian Galeazzo Visconti, signore di Milano, che aveva gi\u00e0 predisposto un piano per far occupare Padova dalle truppe milanesi. I due traditori vennero quindi giustiziati e i terreni dei da Peraga (situati anche a Pionca) furono confiscati da Francesco II.\nIl 21 novembre 1388, cinque mesi dopo aver preso il potere, Francesco II fu costretto a cedere all'incalzare delle truppe milanesi, consegnando loro la citt\u00e0 di Padova. Prima di allontanarsi, Francesco decise di restituire ai Badoer da Peraga i beni e le terre precedentemente confiscati per cercare di ingraziarsene i favori, in vista di un ipotetico ritorno al potere. La restituzione avvenne con atto notarile del 24 novembre 1388, che ufficializzava il dono ai fratelli Geremia e Bartolomeo, nonch\u00e9 ai figli del loro fratello defunto Marino, di case e possedimenti situati a Padova, Peraga, Mirano, Pionca, Comenzago, Murelle, Sambruson e in altri paesi della zona. \nFrancesco II riusc\u00ec effettivamente a tornare alla signoria di Padova nel 1390, tuttavia i Badoer da Peraga, che avevano appoggiato la reggenza milanese, non accettarono il perdono del carrarese. Pertanto i terreni precedentemente loro donati, compresi quelli situati a Pionca, furono nuovamente confiscati. \nIl 14 gennaio 1407 la Repubblica di Venezia occup\u00f2 Padova, confermando ai Badoer da Peraga la propriet\u00e0 di tutti i beni sui quali vantavano precedentemente diritti. \nDurante il periodo del dominio veneziano, Pionca, insieme a Codiverno, apparteneva alla podesteria di Camposampiero. \nNel 1797, con la caduta della Repubblica di Venezia a seguito dell'invasione delle truppe di Napoleone Bonaparte, il territorio vigontino venne organizzato in dipartimenti e nei primi anni del 1800 nacque il Comune di Vigonza, del quale ha fatto parte, fino al 1819, anche la frazione di Mellaredo, oggi appartenente al Comune di Pianiga.\nLa chiesa e gli altri edifici parrocchiali.\nIl patrono del paese viene indicato per la prima volta nella decima papale del 1297, che cita \"Sant'Ambrogio di Pionca\", facente parte della pieve di San Prosdocimo di Villanova: la parrocchia era allora retta da un non meglio precisato prete Francesco. \nAnticamente la chiesa parrocchiale era ubicata nei pressi della riva destra del fiume Tergola, con fronte ad est, mentre sul lato sud era situato il cimitero del paese. L'edificio aveva il campanile subito a ridosso, anzi incuneato nel suo corpo a destra dell'altare maggiore, tanto che la parte inferiore serviva da sacrestia. L'origine di questa chiesa \u00e8 assai remota: le notizie pi\u00f9 datate riportate negli archivi parrocchiali riguardano due visite vescovili, la prima risalente al 1438 (vescovo di Padova, all'epoca, era mons. Pietro Don\u00e0) e l'altra datata 1\u00ba ottobre 1669 del vescovo di Famagosta (isola di Cipro) Giacomo Vianol, per conto del vescovo Barbarigo che in quel tempo era convalescente nella villa Ruzzini di Villanova. \nNel 1744 l'edificio venne restaurato in stile romanico con tre altari e una sola navata, su iniziativa dell'allora parroco Giovanni Macciari di Murelle. \nCon l'accrescere della popolazione, la piccola chiesa divenne inadeguata. Inoltre risultava essere poco sicura, trovandosi a ridosso del fiume Tergola. Fu il vescovo Carlo Agostini a promuovere la costruzione di un nuovo edificio nella sua visita dell'11 dicembre 1934. Circa un anno dopo, il 20 ottobre 1935, il vescovo ritorn\u00f2 a Pionca per la posa della prima pietra, ma i lavori si interruppero quando i muri erano stati portati soltanto all'altezza di un metro da terra. Nel 1937 l'opera di costruzione riprese, portando l'edificio all'altezza di 8 metri con la copertura delle cappelle, del battistero, degli altari e delle sacrestie. Il 6 gennaio 1945 si ha notizia del tentativo di ripresa dei lavori, ma la concomitanza con gli ultimi mesi del secondo conflitto mondiale rendevano ardua l'impresa. Si tenne cos\u00ec, in quelle settimane, una riunione dei capifamiglia di Pionca e si decise una raccolta straordinaria di offerte in denaro per reperire il materiale di costruzione occorrente, in gran parte recuperato dall'acquisto e la successiva demolizione di due case bombardate in localit\u00e0 Arcella (Padova), oltre a delle travature commissionate ad una ditta di Mejaniga (Cadoneghe) e altri laterizi per la costruzione del tetto acquistati a Ball\u00f2. \nTale materiale, per\u00f2, si rivel\u00f2 non essere sufficiente per ultimare i lavori, pertanto il 9 giugno del 1945 si decise di demolire la vecchia chiesa per poterne riutilizzate i mattoni e terminare la costruzione del nuovo edificio.\nLa nuova chiesa venne inaugurata soltanto il 18 marzo 1946. L'anno successivo venne edificata la canonica, mentre il completamento dell'interno (soffitti, illuminazione, vetrate e decorazioni) richiese altri 6 anni di lavoro.\nIn quegli anni il parroco era Don Giuseppe Buggero, il vicario foraneo don Giuseppe Meggiorin, il cooperatore don Arcangelo Masetto. \nEcco quanto si riporta nell'archivio parrocchiale, con riferimento al giorno dell'inaugurazione del nuovo edificio: \"Grande gioia ed entusiasmo, soddisfazione e compiacenza. Finalmente Pionca ha la sua chiesa nuova. Accolto dal suono festoso delle campane, dall'incessante salve dei mortaretti e dalla popolazione tripudiante che gremiva il piazzale, arriva sua Eccellenza Monsignor Vescovo. Sono a riceverlo il parroco Don Giuseppe Buggero, il vicario foraneo don Giuseppe Meggiorin, il cooperatore don Arcangelo Masetto e numerosi altri sacerdoti della vicaria e dei paesi vicini. L'eccellentissimo presule dopo aver lungamente ammirato il tempio, indossava i paramenti e procedeva alla benedizione rituale. Il canto era sostenuto dai giovani di Azione Cattolica. Quindi il parroco rivolgeva a sua Ecc. Mons. Vescovo un indirizzo in cui rievocava la sua spirituale paternit\u00e0 e la corrispondenza entusiasta e generosa della popolazione. Il Vescovo rispondeva con un elevato discorso in cui dopo d'essersi congratulato con il parroco ed il cooperatore, con gli ingegneri e direttori dell'opera, con le imprese e il comitato, si felicitava con il popolo tutto per i suoi sacrifici per la nobile e santa impresa. \"Ma il tempio di pietra, che oggi si erge maestoso, visibile a distanza e dominante con la sua crocera tutta la zona circostante, \u00e8 simile a quel tempio che ogni uomo custodisce in s\u00e9 e che la preghiera e i santi Sacramenti amministrati nella casa di Dio rafforzano e rendono degno del Signore. Possano, conclude il Vescovo, tutti gli abitanti di Pionca avere in questa nuova chiesa quella pace che tanto \u00e8 sospirata e per la quale si offre oggi a Dio il sacro tempio, in unione con i cari reduci tornati alla famiglia\". Segu\u00ec la cresima di 33 fanciulli.\" Nel mese di novembre del 1967 sono iniziati i lavori di realizzazione dell'impianto di riscaldamento della chiesa e nel mese di agosto di due anni dopo \u00e8 stato realizzato l'attuale pavimento in marmo, con la sistemazione secondo i criteri liturgici dell'altare maggiore, del battistero, dell'altare del Santissimo e dell'altare della Madonna.\nI lavori di realizzazione dell'attuale campanile di Pionca ebbero inizio il 4 marzo 1984 e terminarono il 23 settembre dello stesso anno, con inaugurazione da parte del Vescovo Filippo Franceschi. Il nuovo campanile, alto 45 metri, ha sostituito quello precedentemente costruito negli anni '60.\nNel 1998 venne rifatto completamente l'impianto di illuminazione, mentre risale al 19 marzo 2001 il pi\u00f9 recente restauro della chiesa (risanamento di tutto lo zoccolo perimetrale, rifacimento dell'intonaco della facciata in marmorino, rafforzamento di tutto l'intonaco, posa in opera di antipiccioni e tinteggiatura completa) iniziato nel mese di aprile del 2000.\nA ridosso della parete di fondo dell'abside si trova l', costruito dalla ditta Michelotto e inaugurato il 27 settembre 1963, successivamente restaurato il 16 maggio 1982 e inaugurato con un concerto di Pio Benedetto Nocilli; a trasmissione elettrica, dispone di 28 registri (dei quali 19 reali) su due manuali e pedale.\nRisale al 1954 l'edificazione della prima Scuola Materna, rimasta operativa per sessant'anni e che, fino al 1992, pot\u00e9 contare sulla presenza di una comunit\u00e0 di religiose. La nuova Scuola dell\u2019Infanzia \u00e8 stata inaugurata il 6 settembre 2015.\nNel 1985 vennero rinnovati gli impianti sportivi parrocchiali, situati a est della chiesa.\nL'attuale Centro Parrocchiale \u00e8 stato realizzato nel mese di marzo del 1990. Precedentemente, nel medesimo sito, si trovava la sala cinematografica parrocchiale, costruita nel 1957, quando era parroco don Arcangelo Masetto, e ristrutturata nel 1960 con aumento della capienza di posti da 200 a 250.\nOratorio di San Gaetano.\nPoco a nord del centro di Pionca \u00e8 situato l'oratorio che fu della famiglia Badoer da Peraga, dedicato a San Gaetano da Thiene.\nEdificato nel 1698, l'oratorio \u00e8 stato ricostruito nel 1758 e dal 6 novembre 1927 \u00e8 di propriet\u00e0 della parrocchia di Pionca. \nAll'interno si conserva una tela di Scuola veneta del Settecento raffigurante la \"Madonna con Ges\u00f9 Bambino\". L'oratorio custodisce, inoltre, le lapidi dei pionchesi caduti in occasione delle due guerre mondiali.\nIl complesso originariamente era composto, oltre che dall'oratorio, dall'adiacente palazzo Badoer (1758) sulle cui rovine fu costruita dalla famiglia Treves Corinaldi la tuttora esistente casa padronale."}
{"id": "1191964", "revid": "582640", "url": "https://it.wikipedia.org/wiki?curid=1191964", "title": "Stella octangula", "text": "In geometria solida la stella octangula (anche \"stella ottangola\" in italiano) oppure ottaedro stellato o \"composto (regolare) di due tetraedri\" \u00e8 uno dei cinque composti poliedrici regolari. Essa \u00e8 l'unica possibile stellazione dell'ottaedro ed \u00e8 formata da due identici tetraedri regolari disposti simmetricamente rispetto al comune baricentro.\nNucleo e inviluppo convesso.\nL'intersezione dei due tetraedri, o nucleo del composto, \u00e8 un ottaedro regolare le cui facce giacciono sulle otto facce dei due tetraedri. Da ci\u00f2 si deduce facilmente come la forma di una stella octangula si possa ottenere dall'unione di un ottaedro con otto tetraedri apposti sulle sue facce.\nLa chiusura convessa della stella octangula, ovvero il pi\u00f9 piccolo poliedro convesso che la contiene, \u00e8 un cubo i cui otto vertici, alternati, sono i vertici dei due tetraedri; inoltre le diagonali delle facce del cubo corrispondono agli spigoli della stella octangula.\nPropriet\u00e0.\nLa stella octangula \u00e8 un composto regolare autoduale: ovvero \u00e8 il duale di s\u00e9 stessa.\nIl gruppo delle simmetrie della stella octangula possiede 48 elementi, si tratta cio\u00e8 del gruppo ottaedrale completo formula_1 isomorfo a formula_2\u00d7formula_3, caratteristico del cubo e dell'ottaedro.\nAltri solidi correlati.\nTenendo conto della sola superficie esterna \u2013 escludendo cio\u00e8 le intersezioni interne tra le facce dei due tetraedri \u2013 la stella octangula appare come un poliedro concavo con 24 facce triangolari equilatere. Tale solido \u00e8 identico (nell'aspetto esteriore) alla stella octangula, ma \u00e8 privo del nucleo e non \u00e8 regolare: matematicamente si tratta quindi di un oggetto distinto. Lo si pu\u00f2 chiamare usando la terminologia dei solidi di Johnson \"ottaedro aumentato\", cio\u00e8 un ottaedro sulle cui facce vengono innalzate piramidi triangolari.\nEsistono infiniti esempi di composti di due tetraedri, tra questi la stella octangula \u00e8 l'unico regolare. Condizione necessaria \u2013 ma non sufficiente \u2013 affinch\u00e9 un composto sia regolare \u00e8 che i poliedri che lo compongono siano essi stessi regolari. \nArte e storia.\nI primi studi geometrici sulla stella octangula sono attribuiti a Keplero che nel 1619 la tratt\u00f2 nel suo libro \"Harmonices Mundi\", insieme ad altri pi\u00f9 noti poliedri stellati, conferendole il nome attualmente in uso. Tuttavia era gi\u00e0 stata disegnata da Leonardo da Vinci nel 1509 in una delle illustrazioni per il \"De divina proportione\" (di Luca Pacioli). In questo contesto la stella octangula comparve con il nome di \"octocedron elevatus\", ossia con un'accezione analoga a quella di \"ottaedro aumentato\" descritta nel paragrafo precedente.\nUna struttura a forma di stella octangula \u00e8 il soggetto centrale di \"Planetoide doppio\", una litografia di Escher del 1949. Un'altra rappresentazione del solido si trova, insieme a svariati altri poliedri semplici e composti, in una litografia del 1984 intitolata \"Stelle\" (dello stesso autore).\nUna stella octangula dorata decora la guglia del campanile del duomo di Venzone, in provincia di Udine. Un'altra in pietra si trova invece su una balaustra dell'abbazia di Jovilliers a Stainville, nella Francia settentrionale."}
{"id": "1191971", "revid": "599013", "url": "https://it.wikipedia.org/wiki?curid=1191971", "title": "Pia societ\u00e0 di San Gaetano", "text": "La Pia societ\u00e0 di San Gaetano (in latino \"Societas Sancti Caietani\") \u00e8 un istituto religioso maschile di diritto pontificio: membri di questa congregazione clericale pospongono al loro nome la sigla P.S.S.G.\nStoria.\nLa congregazione venne fondata dal sacerdote italiano Ottorino Zanon (1915-1972), vicario parrocchiale dell'Araceli a Vicenza: nell'oratorio della chiesa diede inizio a un'opera a favore degli orfani e il 24 maggio 1941 istitu\u00ec un'associazione per l'assistenza religiosa e morale ai giovani operai.\nIl 27 gennaio 1948 Carlo Zinato, vescovo di Vicenza, approv\u00f2 il regolamento della societ\u00e0 consentendo ai suoi quindici membri di emettere i voti; il sodalizio venne eretto in congregazione clericale di diritto diocesano dal vescovo Zinato il 25 dicembre 1961.\nL'istituto ottenne l'approvazione della Santa Sede il 24 maggio 1991.\nAttivit\u00e0 e diffusione.\nNel 1960 i membri della societ\u00e0 hanno accantonato la loro attivit\u00e0 originaria e hanno iniziato a dedicarsi soprattutto alla missione pastorale nelle diocesi povere di clero, sia in Italia che all'estero.\nOltre che in Italia, i religiosi della congregazione sono presenti in Albania, Argentina, Brasile, El Salvador e Guatemala; la sede generalizia \u00e8 a Vicenza.\nAl 31 dicembre 2005, la congregazione contava 24 case e 88 religiosi, 56 dei quali sacerdoti."}
{"id": "1191980", "revid": "228587", "url": "https://it.wikipedia.org/wiki?curid=1191980", "title": "Johnny Kapahala - Cavalcando l'onda", "text": "Johnny Kapahala - Cavalcando l'onda (\"Johnny Kapahala: Back on Board\") \u00e8 il settantesimo film prodotto per Disney Channel e sequel del film dell'anno 1999 intitolato \"Johnny Tsunami - Un surfista sulla neve\". Il film \u00e8 stato trasmesso per la prima volta negli Stati Uniti su Disney Channel l'8 giugno 2007, mentre in Italia sul medesimo canale il 17 novembre 2007.\nTrama.\nIl nonno di Johnny e la sua nuova moglie aprono un negozio di surf e vengono presto coinvolti in una guerra contro il rivale proprietario, Troy, che vuol fare chiudere loro baracca. Troy mentre tutti sono ad un pranzo, fa vandalizzare il negozio dei due a Jared, il leader del gruppo dei Dirt Devils, la squadra di mountainboard, ma alla fine della storia scoprono che il ragazzo l'aveva fatto solo perch\u00e9 Troy gli aveva detto di farlo al posto suo. Le buffonate di Chris causano complicazioni per l'apertura del negozio e per il matrimonio, ma alla fine allunga la mano per aiutare Johnny, che aiuta Chris a trovare il suo posto dentro la nuova famiglia e stabilire una guerra tra i due negozi sportivi.\nProduzione.\nLe riprese del film sono state girate ad Auckland, Nuova Zelanda dal 22 gennaio al 23 febbraio 2007. Un'anteprima del film ci fu durante l'episodio \"Zack e Cody vanno a Hollywood\".\nNel film \u00e8 presente la canzone dei Jonas Brothers \"Hold On\"."}
{"id": "1191982", "revid": "116411919", "url": "https://it.wikipedia.org/wiki?curid=1191982", "title": "Rivelatore a ionizzazione di fiamma", "text": "Il rivelatore a ionizzazione di fiamma, FID dall'inglese \"Flame Ionization Detector\", \u00e8 uno strumento di misurazione utilizzato per il rilevamento gascromatografico degli idrocarburi (come il butano o l'esano). Ha un range di rilevamento lineare di 6 - 7 ordini di grandezza (106-107), con un limite inferiore di rilevamento pari a meno di un picogrammo. Il FID \u00e8 lo strumento gascromatografico che ha avuto maggior successo per il rilevamento dei composti organici.\nLimiti nello strumento.\nLo strumento permette di rilevare solo i composti che possono bruciare; altri componenti possono essere ionizzati attraverso il passaggio lungo la fiamma, ma non possono produrre un segnale sufficientemente intenso, tale da essere rilevato dallo strumento. Non sempre questo fatto costituisce uno svantaggio, in certi casi, come per l'analisi dei gas di scarico, lo strumento pu\u00f2 rilevare degli idrocarburi incombusti, ma non l'azoto (cos\u00ec come altri gas permanenti, come l'acqua o l'anidride carbonica).\nPer le molecole che contengono solo carbonio ed idrogeno, lo strumento risponde in modo corretto, ma la presenza di altri atomi nelle molecole, come l'ossigeno, riduce la sensibilit\u00e0 dello strumento.Ad esempio la sensibilit\u00e0 verso il metano (CH4) \u00e8 eccellente, ma quella relativa alla formaldeide (CH2O) \u00e8 pi\u00f9 bassa.\nEssendo il FID un rivelatore distruttivo, deve essere utilizzato in fondo alla catena di rilevazione strumentale.\nUtilizzo dello strumento per il controllo dei fumi.\nPer la sua semplicit\u00e0 e compattezza, il FID sarebbe lo strumento ideale per l'analisi in campo dei fumi, ma essendo del tutto insensibile ad una parte dei composti comunemente presenti in tali tipi di scarichi, come l'acqua (H2O), il monossido di carbonio (CO), l'anidride carbonica (CO2) e gli ossidi di azoto (NOx), pu\u00f2 essere utilizzato solo per rilevare la componente di idrocarburi eventualmente presenti come residui di combustione. L'analisi di tali idrocarburi serve a determinare il carbonio organico totale (TOC).\nPrincipio di funzionamento.\nCome il nome lascia intuire, lo strumento sfrutta la presenza di ioni nella fiamma. La sorgente degli ioni \u00e8 data dall'idrogeno introdotto nella fiamma. Spesso viene introdotto anche dell'ossigeno al fine di aumentare la sensibilit\u00e0 dello strumento. La fiamma risultante dalla combustione di idrogeno in aria (eventualmente l'aria pu\u00f2 essere sostituita con ossigeno puro) decompone i composti organici producendo atomi caricati positivamente (cationi) ed elettroni.Al fine di determinare tali ioni, due elettrodi sono disposti lungo il percorso della fiamma. Il primo, caricato positivamente, \u00e8 posto all'uscita del bruciatore (il quale \u00e8 una sorta di \" becco di bunsen\")\" \"mentre l'altro, caricato negativamente, \u00e8 posizionato lungo la fiamma (questo elettrodo \u00e8 normalmente un cilindro cavo od un pezzo angolare di platino). I cationi prodotti dall'elevato calore della fiamma vengono attratti dall'elettrodo negativo ricco di elettroni. Nel momento dell'incontro del catione con l'elettrodo negativo, questi gli cede gli elettroni mancanti generando una debole corrente tra i due elettrodi. La corrente viene rilevata tramite un sensibile amperometro e quindi visualizzata su di un display."}
{"id": "1191984", "revid": "120683153", "url": "https://it.wikipedia.org/wiki?curid=1191984", "title": "Como Calcio 2003-2004", "text": "Questa voce raccoglie le informazioni riguardanti il Como Calcio nelle competizioni ufficiali della stagione 2003-2004.\nStagione.\nNella stagione 2003-2004 il Como Calcio ha concorso in due competizioni ufficiali: in Serie B si classifica al 24\u00ba ed ultimo posto, venendo retrocesso in Serie C1 2004-2005. In Coppa Italia \u00e8 4\u00ba classificato nel girone eliminatorio con Pro Patria (qualificata), Cagliari e .\nOrganigramma societario.\nArea direttiva\nArea tecnica"}
{"id": "1191992", "revid": "9415432", "url": "https://it.wikipedia.org/wiki?curid=1191992", "title": "Dhtml", "text": ""}
{"id": "1191994", "revid": "123788758", "url": "https://it.wikipedia.org/wiki?curid=1191994", "title": "Massimiliano Alajmo", "text": "Biografia.\nAppartenente ad un'antica famiglia di ristoratori veneti, dopo il conseguimento del diploma dell'istituto tecnico alberghiero ad Abano Terme, nel 1990 approfondisce la sua esperienza presso il ristorante \u201cJa Navalge\u201d di Alfredo Chiocchetti a Moena, nel 1992 presso l'\u201dAuberge de l'Eridan\u201d di Marc Veyrat a Veyrier du Lac d'Annecy e nel 1993 a \u201cLes Pr\u00e9s d'Eug\u00e9nie\u201d di Michel Gu\u00e9rard, a Eug\u00e9nie les Bains.\nNel 1993 rientra in Italia e con il fratello Raffaele Alajmo (in sala) si dedica al ristorante di famiglia, \"Le Calandre\" a Sarmeola di Rubano, che nel 1996 otterr\u00e0 la seconda stella Michelin (la prima stella Michelin fu assegnata a sua madre, Rita Chimetto, nel 1992).\nNel novembre del 2002 si aggiudica la terza stella, divenendo cos\u00ec il pi\u00f9 giovane cuoco nella storia ad aver ricevuto tale riconoscimento.\nOltre a essere lo chef responsabile dei ristoranti \"Le Calandre\", \"Il Calandrino\" e \"Gran Caff\u00e8 Quadri\", \u00e8 impegnato col gruppo dei \"cavalieri della cucina italiana\", a promuovere e tutelare la cucina italiana e il mestiere del cuoco.\nNel giugno 2020, insieme ad altri chef, architetti, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\"."}
{"id": "1192001", "revid": "1123126", "url": "https://it.wikipedia.org/wiki?curid=1192001", "title": "Baiocchi", "text": ""}
{"id": "1192002", "revid": "1573940", "url": "https://it.wikipedia.org/wiki?curid=1192002", "title": "Dynastes hercules", "text": "Lo scarabeo Ercole (Dynastes hercules ()) \u00e8 un coleottero appartenente alla famiglia Scarabaeidae.\nDescrizione.\n\u00c8 uno dei pi\u00f9 grandi coleotteri del mondo: il maschio misura fino a 180 mm, mentre la femmina, notevolmente pi\u00f9 piccola, misura meno della met\u00e0. In realt\u00e0 buona parte della lunghezza del maschio \u00e8 data dalla \"pinza frontale\", formata dal lunghissimo corno sul pronoto e dal corno posto sulla fronte.\nI maschi pi\u00f9 piccoli mostrano infatti un aspetto pi\u00f9 consueto e simile agli altri dinastini.\nEntrambi i sessi sono caratterizzati da un avancorpo nero e da elitre gialle, punteggiate irregolarmente da rotonde macchie brune.\nLo scarabeo Ercole \u00e8 in grado di spostare pesi notevoli: in passato si credeva riuscisse a muovere fino a 850 volte il proprio peso. Delle misurazioni effettuate pi\u00f9 recentemente hanno invece mostrato che riesce a sollevare fino a 100 volte il proprio peso ma riuscendo appena a muoversi.\nBiologia.\nLo stadio di uovo dura 40 giorni,(che possono deporre fino a 100 uova) mentre lo stadio larvale solo un anno , al termine del quale la lunghezza raggiunge i 130\u00a0mm. All'inizio della fase pupale le corna del maschio sono piccole ma ben sviluppate, prima si sviluppa il corno protoracico, poi quello cefalico. La fase pupale dura un mese. Subito dopo lo sfarfallamento le elitre sono bianche e l'esoscheletro \u00e8 morbido.\nDistribuzione e habitat.\nLa distribuzione geografica di \"Dynastes hercules\" si estende dal Messico meridionale alla Bolivia settentrionale attraverso la Amazzonia, e interessa anche le isole dei Caraibi.\nGli habitat variano dalle foreste costiere a quelle di montagna, oltre i 1000 m sul livello del mare.\nTassonomia.\nSinonimi.\nSono stati riportati i seguenti sinonimi:\n\"Dynastes hercules\" nella cultura.\nEiichir\u014d Oda ha usato i tratti di questo insetto per il personaggio di Hercules in One Piece. Anche il livello mega della linea evolutiva di Tentomon, HerculesKabuterimon, della serie Digimon, \u00e8 parzialmente ispirato all'insetto. Nella serie Il guardiano della Foresta - Mushiking l'antagonista, Adder, combatte con l'aiuto di un \"Dynastes hercules\". Inoltre, il Pok\u00e9mon Heracross \u00e8 stato disegnato ispirandosi proprio a uno scarabeo ercole."}
{"id": "1192003", "revid": "72396", "url": "https://it.wikipedia.org/wiki?curid=1192003", "title": "Edip Cansever", "text": "Biografia.\nDopo aver frequentato per qualche tempo la Trade Academy, Cansever lavor\u00f2 come un commesso in un negozio di antichit\u00e0 nel Grande Bazar d'Istanbul.\nNonostante egli non si definisca tale, \u00e8 considerato come un membro della seconda nuova generazione della poesia turca."}
{"id": "1192005", "revid": "20090", "url": "https://it.wikipedia.org/wiki?curid=1192005", "title": "Bajocchi", "text": ""}
{"id": "1192009", "revid": "290351", "url": "https://it.wikipedia.org/wiki?curid=1192009", "title": "Chaplin (famiglia)", "text": "La famiglia Chaplin \u00e8 una dinastia di artisti di spettacolo."}
{"id": "1192011", "revid": "729019", "url": "https://it.wikipedia.org/wiki?curid=1192011", "title": "George Olivier Wallis", "text": "Egli era figlio di Ernst Georg Wallis, Comandante di campo nell'esercito imperiale, che mor\u00ec nel 1689 in una battaglia presso Magonza, nel corso della Guerra di successione del Palatinato.\nIl bisnonno di George Olivier, Richard Wallis of Carrickmines (Contea di Dublino), fu il primo ufficiale irlandese ad entrare in servizio nell'esercito austriaco gi\u00e0 nel 1612 ed era colonnello nel 1632 quando mor\u00ec a causa delle ferite riportate nella battaglia di L\u00fctzen.\nIl figlio pi\u00f9 anziano, Theobald of Carrickmines, torn\u00f2 in patria ove il ramo della sua famiglia prese il nome \"Walsh\"; il figlio pi\u00f9 giovane Olivier invece rimase in Austria ed entr\u00f2 nell'esercito imperiale ove raggiunse il grado di maggior generale morendo poi nel 1667 in Ungheria. Egli fu il capostipite del ramo dei Wallis ed il padre di Ernst Georg Wallis.\nBiografia.\nDopo la morte del padre, George Olivier giunse come suo giovane erede alla corte imperiale. Nel 1690 ebbe il comando di una compagnia di fanteria e 1697 partecip\u00f2 con il grado di capitano alla battaglia di Zenta. Nel 1703 divenne colonnello e gli fu affidato il comando di un reggimento, con il quale ebbe l'occasione di mettersi in luce durante una campagna militare in Tirolo. Dal 1705 al 1707 combatt\u00e9 in Italia nel Corpo d'armata del feldmaresciallo conte Wirich Philipp von Daun e partecip\u00f2 alla conquista di Napoli, dove condusse con soldati e con contadini armati una vittoriosa piccola guerra. In seguito conquist\u00f2 Pescara e Piombino per cui fu nominato maggior generale.\nFino al 1713 prese parte alle campagne militari di Spagna ed Italia. Nel 1716 entr\u00f2 a far parte dell'armata del principe Eugenio di Savoia in Ungheria e partecip\u00f2 con il grado tenente feldmaresciallo alla battaglia di Petervaradino (5 agosto 1716) ed alla conquista di Temesvar (12 ottobre del medesimo anno). Si distinse anche nella presa della citt\u00e0 di Belgrado nel 1717. Dal 1718 al 1727 riprese la sua attivit\u00e0 in Italia, ove, nel 1723 divenne generale di fanteria. Dopo un breve periodo trascorso nei suoi possedimenti in Boemia, gli fu affidato l'incarico della difesa della Sicilia. Col\u00e0 venne fuori il suo insopportabile carattere ed emersero divergenze non solo con il vicer\u00e9 conte Sastago ma anche con il principe Eugenio di Savoia.\nDopo alcune attivit\u00e0 in nord Italia ricevette nel 1736 il titolo di feldmaresciallo e fu inviato a combattere i turchi in Valacchia (Guerra russo-turca (1735-1739)). Questa decisione non si rivel\u00f2 felice n\u00e9 per lui n\u00e9 per l'Austria. Il 22 luglio 1739 sub\u00ec una pesante sconfitta a Grocka in Serbia a causa della quale l'Austria dovette chiudere il conflitto con il trattato di Belgrado, che sanc\u00ec il ritorno all'impero ottomano di quasi tutte le conquiste precedentemente acquisite con le battaglie condotte da Eugenio di Savoia. Benvisto n\u00e9 dai superiori n\u00e9 dai subalterni, Wallis fu portato dinnanzi ad un tribunale di guerra e nel febbraio del 1740, nonostante i precedenti meriti, fu condannato alla reclusione nella fortezza dello Spielberg presso Br\u00fcnn. Fu graziato pochi mesi dopo dalla regina Maria Teresa d'Austria.\nMatrimoni e discendenza.\nGeorge Olivier of Wallis spos\u00f2 in prime nozze Maria Antonia di G\u00f6tzen. Dopo la morte di quest'ultima, spos\u00f2 in seconde nozze Maria Teresa, contessa von Kinsky auf Kunitz und Tettau. Ebbe un solo figlio ed erede, Giorgio Stefano von Wallis (19 luglio 1744 - 5 febbraio 1832)."}
{"id": "1192012", "revid": "767487", "url": "https://it.wikipedia.org/wiki?curid=1192012", "title": "Txiki Begiristain", "text": "Carriera.\nGiocatore.\nGiocatore del Barcellona allenato da Johann Cruyff, con la nazionale spagnola, di cui vest\u00ec la maglia in 22 partite realizzando 6 reti, partecip\u00f2 al e al .\nDirettore sportivo.\nDal 2003 al 29 giugno 2010 \u00e8 stato direttore sportivo del Barcellona, lasciando poi la squadra insieme a Joan Laporta. Il 28 ottobre 2012 \u00e8 passato al Manchester City, unitamente a Ferran Soriano, sempre nella stessa veste."}
{"id": "1192015", "revid": "129019", "url": "https://it.wikipedia.org/wiki?curid=1192015", "title": "Cavalcata dell'Assunta", "text": "La Cavalcata dell'Assunta \u00e8 la rievocazione storica basata su fonti scritte attestate pi\u00f9 antica che si svolge in Italia. Essa si tiene ogni anno a Fermo per celebrare la devozione della citt\u00e0 alla patrona Santa Maria Vergine Assunta in cielo.\nLe fonti.\nIl culto della Vergine Maria ha origini remote: gi\u00e0 nel V secolo sorgeva sul Girfalco la prima cattedrale dedicata all'Assunta, chiamata \"Santa Maria in Castello\". Inoltre, i primi documenti scritti che fanno riferimento alle celebrazioni dedicate alla Vergine Maria, patrona della citt\u00e0 di Fermo e della diocesi, risalgono gi\u00e0 all'anno Mille: in un documento datato 1182, si legge che i castelli asserviti a Fermo, Monterubbiano, Cuccure e Montotto, ribadivano il loro impegno a portare a Fermo un Palio ogni anno, in occasione delle festivit\u00e0 dedicate alla Vergine Assunta in cielo. In testa alla sfilata vi era Castel San Giorgio (Porto San Giorgio) per il suo ruolo chiave nella difesa di Fermo. La Cavalcata aveva dunque una valenza non solo religiosa ma al tempo stesso politica.\nIn seguito all'alternarsi di periodi di decadenza e di fastosit\u00e0, la Cavalcata fu abolita da Napoleone nel 1808 per poi essere ripristinata dopo il Congresso di Vienna. Fu definitivamente interrotta nel 1860 con la venuta dei piemontesi. Il recupero dell'edizione moderna ha inizio sotto il mandato del Sindaco Fabrizio Emiliani, nel 1982, su proposta dell'assessore Fabio Maggiori. Il primo Palio dell'edizione moderna fu vinto dalla contrada Pila con il priore Umberto Montanini e con il fantino Rosita Quintili, ad oggi unico fantino donna ad aggiudicarsi il drappo.\nCome si legge nella pagina miniata, la Cavalcata era il Corteo processionale che aveva luogo la sera del 14 agosto, vigilia della festa. Esso partiva dalla Chiesa di Santa Lucia, nella parte occidentale della citt\u00e0, per poi risalire lungo il Corso, sostare in Piazza Grande e giungere infine alla Cattedrale per offrire ceri e doni alla Patrona, come da tradizione. La Cavalcata, oltre a costituire una testimonianza del culto per l'Assunta, aveva anche lo scopo di dimostrare il fasto e la potenza dell'antico stato fermano, che in occasione di queste celebrazioni riscuoteva la maggior parte dei canoni e dei tributi.\nLa pagina miniata.\nIl Messale de Firmonibus, ora conservato alla Biblioteca dell'Arcidiocesi di Fermo, \u00e8 un codice membranaceo del XV secolo di Giovanni Ugolino da Milano il quale, nel 1436, appose la sua firma e la data. Fu commissionato da Giovanni de Firmonibus, vescovo e principe di Fermo.\nL'importanza del codice manoscritto in relazione alla Cavalcata, \u00e8 legato alla c.296v che ospita la messa dell'Assunzione della Beata Vergine, alla quale \u00e8 dedicato il Duomo di Fermo.\nNella fascia inferiore, su fondo oro, viene raffigurato il corteo. Un gruppo di bambini intenti a giocare precede il gruppo. La sfilata vera e propria si apre con un suonatore di tamburo e uno di piva, avanzano poi a cavallo due suonatori di chiarine della municipalit\u00e0 e due suonatori di pifferi. Segue un gruppo di quattro uomini che regge la giardiniera con fiori e nastri, e alcuni uomini dell'antica Porto San Giorgio che conducono sulle spalle una barca a vela. A chiusura del corteo dei personaggi ben vestiti e sovrastati dagli stendardi.\nGli \u00abStatvta Firmanorvm\u00bb.\nGli \u00abStatvta Firmanorvm\u00bb risalgono al 1382-83, anni in cui essi vengono approvati dal Comune. Questa raccolta di norme che regolano la vita della citt\u00e0 arriva sino a noi grazie a due edizioni, una risalente al 1507, l'altra al 1589. In esse si leggono il complesso delle disposizioni legali e l'organizzazione del Comune Fermano in epoca medievale.\nIn modo particolare, in entrambe le edizioni, nel capitolo \"La venerazione della Festa di Santa Maria nel mese di agosto\", vengono descritte le modalit\u00e0 in cui doveva svolgersi la festivit\u00e0 .\nIl Consiglio Generale (o Consiglio dei Trecento del popolo), era costituito da 208 consiglieri eletti direttamente dal popolo ed appartenenti a tutte le classi sociali. A sua volta il Consiglio Generale sceglieva un massimo di 150 consiglieri (di estrazione non nobiliare, di et\u00e0 non inferiore ai 25 anni e di reddito minimo di 50 libbre) che andassero a comporre il Consiglio Speciale o di Cernita. Inoltre lo stesso eleggeva tra i suoi componenti le autorit\u00e0 comunali che rimanevano in carica per una durata di 6 mesi.\nLa tovaglia policroma.\nLa Tovaglia policroma, conosciuta anche come Tovaglia delle Benedettine, \u00e8 uno dei tesori pi\u00f9 prestigiosi conservato nel Duomo di Fermo. Essa rievoca la Cavalcata dell'Assunta ed \u00e8 ispirata dal \"Messale de Firmonibus\".\nLa sua nascita risale al 1917 quando, le Benedettine di Fermo, su disegno del pittore fermano Francesco Federici, cucirono e ricamarono, in seta ed oro, questo prezioso manufatto: cinque metri di lunghezza per ottanta centimetri di altezza. Lavoro certosino realizzato per incorniciare ed impreziosire l'altare.\nIn questo periodo, in piena guerra mondiale, la Cavalcata venne interrotta ma, in ricordo venne realizzata un'iscrizione significativa: \"Affinch\u00e9 non perisca la memoria, Federici disegn\u00f2 e dipinse, le monache dell'ordine di S.Benedetto del monastero di Fermo ricamarono, il canonico Venturini predispose e dedic\u00f2 alla Regina della Pace, sconvolto il mondo intero dalle armi devastatrici\". Oggi, la Tovaglia viene esposta sull'Altare Maggiore del Duomo di Fermo durante il mese di agosto.\nOltre al bianco e al grigio perla, colori utilizzati per dare profondit\u00e0 alle immagini, sono presenti otto sfumature per ogni colore e, per questo motivo, la tecnica adoperata \u00e8 denominata \"punto pittura\". La base della tovaglia \u00e8 in tessuto povero e per renderlo trasparente \u00e8 stato stramato in trama e ordito. Il ricamo realizzato necessita di un fondo apposito in quanto \u00e8 composto oltre che da cotone e seta, anche da fili metallici, fili d'oro, perline e pailletes.\nLa tovaglia narra, iconograficamente, la devozione del popolo fermano alla Vergine Maria Assunta in cielo, cui \u00e8 dedicato il Palio. I personaggi principali illustrati sono il centurione, che spicca grazie al suo mantello rosso, il tamburino ed un cavallo. Tutti hanno motivi in argento e le fibbie delle calzature sono realizzate con fili di metallo.\nA destra della tovaglia salta subito all'occhio una barca, sulla cui vela si pu\u00f2 notare la \"M\" simbolo di Maria Immacolata, con una corona in alto ed una mezzaluna in basso. Sull'estremit\u00e0 sinistra, in alto, \u00e8 presente lo stemma di Papa Benedetto XV, Giacomo Della Chiesa, che raffigura un'aquila che protegge una chiesa. Sull'estremit\u00e0 destra, in alto, troviamo lo stemma dell'Arcivescovo di Fermo, Carlo Castelli, che rappresenta un castello con il motto \"\"Turris fortissima nomen Domini\".\nIl 22 luglio 2017, sono stati festeggiati i 100 anni dalla realizzazione della tovaglia policroma, un evento identificativo dell'esistenza della Cavalcata dell'Assunta nella storia. Per l'occasione, il capolavoro \u00e8 stato esposto, gratuitamente, nel museo diocesano per poter essere mostrato e visitato da tutti, cittadini e turisti.\nStoria.\nNel XVI secolo e XVII secolo.\nGli anni della prima met\u00e0 del XVI secolo furono travagliati per la Citt\u00e0, per cui la stessa Cavalcata ebbe uno svolgimento irregolare. Venne sospesa nel 1525-28 a causa della peste; poi nuovamente dal 1537 al 1547 per restrizioni economiche. Verso la Met\u00e0 del secolo il territorio fermano si sottomise definitivamente allo Stato della Chiesa e da questo momento la festa dell'Assunta torn\u00f2 a celebrarsi con una certa regolarit\u00e0.\nNel corso degli anni seguenti la processione and\u00f2 incontro a molteplici modifiche. Nel 1638 per volere del vicegovernatore monsignor Andrea Conti venne pubblicato un bando con l'ordine di sfilata della Cavalcata. Il tentativo era quello di dare nuovo impulso alla celebrazione mediante il richiamo al rispetto degli Statuti. Inoltre si ha premura di sottolineare l'importanza di tenere le strade (lungo il percorso processionale) in buono stato; si invita a mettere tappeti alle finestre e disporre di personale affinch\u00e9 tutti sfilino senza confusione. Infine viene descritto l'ordine con cui la Cavalcata deve camminare da Santa Lucia alla Cattedrale.\nNel 1672 verr\u00e0 stampato un altro \"Ordine con che deve camminare la Cavalcata\"\" con un elenco dettagliato delle categorie di persone e autorit\u00e0 che prendevano parte alla processione. Questo perch\u00e9 alla fine del secolo nascono nuovi mestieri, modificando le Corporazioni individuate dagli Statuti. A seguire l'elenco delle corporazioni vengono elencati i quarantotto castelli che formavano il contado della citt\u00e0. Il Porto di Fermo (Porto San Giorgio) sfilava a parte rispetto agli altri castelli, poich\u00e9 aveva stipulato una convenzione speciale. Quest'ultimo bando risulta importante non solo per la presenza di nuovi personaggi, ma anche perch\u00e9 per la prima volta compaiono le contrade rappresentate dai Gonfalonieri che avevano il compito di difendere la citt\u00e0. Questi erano preceduti dai loro rispettivi alfieri che portavano il gonfalone. Le contrade vengono citate nel seguente ordine: Castello, Pila, San Martino, Fiorenza, San Bartolomeo e Campolege.\nNel XVIII secolo.\nAl di l\u00e0 di piccole differenze, dai due documenti del 1730 (ristampa del manifesto del 1638) e del 1733 risulta che alla Cavalcata partecipano gli stessi castelli, le medesime autorit\u00e0 ed uguali personaggi.\nNel 1767 e nel 1782 medianti altri due bandi, vennero introdotte diverse novit\u00e0, tra queste l'aggiunta di nuove categorie artigiane e la spiegazioni del ruolo del Porto di Fermo. Inoltre nel 1782 scomparvero i Gonfalonieri di Contrada, soppressi da papa Clemente XII il quale affid\u00f2 la difesa della citt\u00e0 a milizie moderne.\nPer l\u2019anno 1785 una cronaca offre indicazioni a proposito della giornata del 15 agosto che sembrerebbe cos\u00ec scandita: alla mattina il solenne Pontificale al Duomo con la partecipazione dei notabili della citt\u00e0 e del contado; al termine della celebrazione aveva inizio la Cavalcata che si concludeva nel pomeriggio. Concluso tutto il cerimoniale, i notabili partecipavano al pranzo offerto dal comune, mentre gli artigiani assistevano alla messa speciale, la \u201c\"messa dei bifolchi\"\u201d.\nNel periodo Napoleonico.\nCon la proclamazione, nel 1798, della Repubblica Romana da parte di Napoleone, lo Stato della Chiesa venne suddiviso in otto dipartimenti, tre nella Marca: Metauro, Musone e Tronto. Fermo era a capo di quest\u2019ultimo.\nIn quel periodo, la Cavalcata venne sospesa per qualche anno ma gi\u00e0 nell\u2019agosto del 1799 il generale De La Hoz con un\u2019ordinanza sollecit\u00f2 i Priori a riprendere i festeggiamenti in onore della Vergine Assunta. La manifestazione della Cavalcata al contrario verr\u00e0 ripresa nel 1801 e portata avanti solo per qualche anno. Infatti il 2 aprile 1808 Napoleone, una volta riconquistata Roma, decret\u00f2 l\u2019annessione delle province della Marca al Regno d\u2019Italia e torn\u00f2 la suddivisione in tre dipartimenti. Come conseguenza furono abolite tutte le precedenti strutture politico-amministrative comprese il Consiglio di Cernita, il Consiglio Generale, i Priori. La Cavalcata venne sospesa durante tutto il periodo del dominio napoleonico.\nDopo Napoleone e l'Unit\u00e0 d'Italia.\nDopo la caduta di Napoleone, Fermo fu nuovamente occupata dalle truppe austriache, fino alla restaurazione dello Stato Pontificio. Il nuovo delegato apostolico, Vincenzo Colpaietro cerc\u00f2 di ripristinare le vecchie tradizioni, compresa la partecipazione dei castelli anche se Fermo non era pi\u00f9 citt\u00e0 capofila del contado e non esisteva pi\u00f9 l\u2019obbligo dell\u2019annuale atto di deferenza. I castelli non torneranno pi\u00f9 sotto la giurisdizione fermana e scompariranno dal corteo con l\"editto motu proprio\" del 6 luglio 1816 emanato da papa Pio VII.\nLa Cavalcata dell\u2019Assunta torn\u00f2 ad essere celebrata con il medesimo svolgimento dei secoli precedenti.\nUn proclama del 1822 illustra il programma della festa articolata in due giornate. Il 14 di agosto era prevista la recita dei Vespri con la banda militare e l'illuminazione della citt\u00e0; il mattino del 15 agosto veniva celebrato il solenne Pontificale con omelia, al termine del quale sfilava la Cavalcata dell'Assunta. I festeggiamenti continuavano la sera con la corsa equestre, l'innalzamento di un globo aerostatico, fuochi d'artificio e uno spettacolo al Teatro dell'Aquila. Questo programma rester\u00e0 in uso anche durante i secoli XIX e XX.\nNel 1826 venne aggiornato l'ordine di sfilata per rendere pi\u00f9 ordinato il corteo.\nIn questi anni, nonostante l'impegno finanziario messo in atto dal comune, la Cavalcata non riscuoteva pi\u00f9 il medesimo successo degli anni precedenti. In un resoconto del 1860 viene descritta come una celebrazione oramai di scarso interesse. Motivo per il quale venne sospesa nel 1861, anche per il clima teso post-unitario. Nel manifesto del 1862 vengono segnalate solo iniziative di carattere laico, non vengono quindi citate n\u00e9 la processione religiosa della Cavalcata n\u00e9 la messa solenne del 15 agosto.\nNel 1874 una petizione, firmata tra una trentina di artigiani, e l'anno seguente un proclama firmato da sei deputati, proponevano di riprendere la Cavalcata dopo circa quindici anni di interruzione. Cos\u00ec la Cavalcata venne ripristinata come manifestazione prettamente religiosa con la partecipazione della sola componente popolare rappresentata dalle varie categorie artigiane.\nNel 1889 ebbe nuovamente termine in quanto non si riform\u00f2 il comitato promotore. Per rivedere la Cavalcata, secondo la tradizione, bisogner\u00e0 aspettare il 1897.\nNel settembre 1896 si form\u00f2 un comitato con l'intento di raccogliere fondi per la festa dell'Assunta e per la realizzazione della storica Cavalcata con costumi del XVI secolo. Il tentativo vide la partecipazione dello stretto necessario: le Arti, le autorit\u00e0 minime indispensabili, i doni da offrire alla Beata Vergine ma mancavano i giusti agganci con la storia. Questa edizione in costume fu l'ultima, il comitato promotore non si ricostitu\u00ec anche se la festa della Vergine Assunta continu\u00f2 ad essere celebrata.\nNovecento.\nNei primi anni del Novecento si continu\u00f2 a celebrare la festa secondo le modalit\u00e0 del secolo precedente, per\u00f2 senza la tradizionale processione. Il programma prevedeva, oltre alle funzioni religiosi con orchestra e cori, anche numerosi spettacoli di bande musicali, tombola, globi aerostatici, fuochi d'artificio e corsa equestre, senza gli spettacoli al Teatro dell'Aquila.\nNel 1907 venne riorganizzata nel solito modo e l'anno successiva la Commissione eman\u00f2 alcune direttive per un corteo pi\u00f9 sobrio e precisi ordini ai Capitani delle Arti. Nel 1909 la Cavalcata era nuovamente scomparsa dal programma dei festeggiamenti. Dopo qualche anno scoppi\u00f2 la guerra e la tradizionale festa non venne pi\u00f9 celebrata, fatta eccezione per le funzioni religiose, comunque in tono minore fino al 1923 quando si riavranno festeggiamenti degni di nota. Gli unici elementi che si rifacevano all'antichit\u00e0 erano il tragitto da Santa Lucia al Duomo e l'offerta di un cero simbolico. Questo fu l'ultimo tentativo di ridare vita alla Cavalcata prima dell'edizione moderna.\nLe dieci Contrade.\nIl territorio fermano \u00e8 composto da dieci Contrade che si dividono in due sottogruppi. Alle sei contrade \"storiche\" della citt\u00e0 di Fermo, se ne sono infatti aggiunte altre quattro, dette 'foranee', ovvero i cui territori si trovano al di fuori delle mura del centro storico. Di queste ultime, due (Torre di Palme e Capodarco) sono definite \"Castelli,\" due sono invece dette \"Ville\" (Campiglione e Molini Girola)\nContrade storiche.\nTra parentesi, la numerazione delle Contrade si trova sulle pianchette di terracotta visibili sui portoni delle abitazioni nel centro storico della citt\u00e0.\nInvestitura dei Priori.\nFino al 2015, l'Investitura dei dieci Priori delle Contrade si \u00e8 tenuta ogni anno in Piazza del Popolo come manifestazione collaterale alla solenne sfilata del 14 agosto e alla corsa del 15.\nSi \u00e8 in seguito stabilito di fissare la celebrazione in una data distante dal giorno dalla Cavalcata dell\u2019Assunta, e di trasferirla nella Cattedrale del Duomo di Fermo al fine di conferire maggiore solennit\u00e0 alla cerimonia. Dopo una breve interruzione nel 2017, anno in cui la benedizione e l'Investitura si sono svolte nella Chiesa di San Domenico (a causa dell'inagibilit\u00e0 della Cattedrale dovuta agli eventi sismici del 2016), essa torna dal 2018 nel luogo originariamente designato.\nLa cerimonia, officiata da Don Michele Rogante, delegato dell\u2019Arcidiocesi presso il Consiglio di Cernita, si tiene oggi in occasione della Pentecoste, a simboleggiare la discesa dello Spirito Santo sui Priori delle dieci Contrade. Investiti del potere sulle singole contrade e incaricati a svolgere il loro compito con saggezza e a guidare la propria contrada, essi si impegnano a fare del proprio mandato un'occasione di crescita per tutti. Durante l'Investitura \u00e8 infatti compito del Priore della contrada vincitrice della Corsa al Palio dell\u2019anno precedente pronunciare il giuramento, valido per i dieci Priori. Inoltre, nel corso della cerimonia, il Podest\u00e0 consegna ai Priori il medaglione che conferisce loro il potere sulla contrada. Contestualmente, viene consegnato il gonfalone, vessillo di ogni contrada, ad ognuno dei dieci gonfalonieri.\nLettura del bando.\nPresso il Castello di Torre di Palme, alla presenza dei figuranti principali di ognuna delle dieci contrade e della Cernita, avviene la lettura del bando, di seguito riportato:\n\"Per ordene delo Consilio de Cernitaest reformato et statuito che,Dopo la compieta,lo jorno decimo quarto de mensis augustode lo anno domini duemila decimo ottavo,\nTucto lo popolode ogne Contrada, Villa et Castelloet de ogne terra de la marca firmana,At honore et reverentiade la Beata Virgo, Madre de Dio,Maria Assumpta in celo,\nRenova fede et obbedentiacum magna Cavalcata cum luminariade Sancta Lucia a lo Girfalco.Niuno puote mancare a quistosolenne corteggiocum li soi meliori rappresentanti.\nInde, per ralegrare la festa,est statuito et reformato chealla hora octavaDe lo jorno decimo quinto de mensis augustoa lo sito nomenato strada novase correr\u00e0 fra le nobili contrade lo Palio.\"\nArrivo del Palio.\nL'Arrivo del Palio \u00e8 un'antica cerimonia che nasce contestualmente alla rievocazione.\nAttualmente il \"Palio\", ovvero il premio per la corsa dei cavalli, fa il suo trionfale ingresso in una delle Porte della Citt\u00e0, portato da uno degli storici Castelli e successivamente presentato in Piazza del Popolo. Esso viene realizzato ogni anno da un artista che rimane segreto fino alla sua consegna al vincitore.\nStoricamente vi erano tre differenti premi per i primi tre classificati che venivano acquistati dal Comune ed esposti in Cattedrale: il \"Palio\", la \"Stora\" ed una spada. Il \"Palio\" era il premio destinato al vincitore della corsa dei cavalli e, consisteva in un drappo di stoffa pregiata, solitamente velluto, damasco o raso, di circa 15 braccia di lunghezza. La \"Stora\" era il premio per il secondo classificato, dello stesso tessuto del \"Palio\" ma di dimensioni inferiori, di circa 5 braccia. Infine il terzo premio consisteva in una spada, che venne abolito gi\u00e0 dalla met\u00e0 del XVII secolo.\nLa cerimonia era accompagnata dagli spari di mortaretti.\nI Pittori dei Palii.\nIl Palio era un drappo di stoffa pregiata che rimaneva in possesso del proprietario del cavallo vincente. Un premio ambito, la stoffa infatti sarebbe servita per confezionare vestiti. Per tutto il '300 e '400 il colore pi\u00f9 in voga era il rosso, in tutte le sue gradazioni, seguendo sia una moda dell'epoca che motivazioni di carattere allegorico-simbolico, poich\u00e9 indicava vigore, forza, vitalit\u00e0 ed era particolarmente usato in araldica. Dal 1508 si trova attestazione dell'uso di stoffa damascata di color turchino. Mentre dal 1568 si introdusse il colore verde. Negli anni seguenti poi il rosso si alterna con il verde.\nIl premio veniva esposto al pubblico nella Cattedrale, con festa e manifestazioni il primo agosto. Per essere ben visibile, il palio veniva innalzato su aste di legno. Non si hanno descrizioni o immagini dettagliate del palio a Fermo ma \u00e8 possibile darne una ricostruzione anche confrontando altri drappi dell'Italia comunale. Nella sommit\u00e0 aveva una banda di zendado di color vermiglio su cui venivano dipinti gli stemmi del Comune e probabilmente quelli del Podest\u00e0 e del Capitano del Popolo in carica fino al 1550, dopo di che quelli del Comune e del Governatore pontificio che forniva anche il denaro per la stoffa; a contornare una frangia di filo dorato di altezza sconosciuto.\nDi seguito l'elenco di tutti i pittori del Palio conosciuti dal 1982 ad oggi:\nTratta dei Barberi.\nLa tratta dei barberi \u00e8 una cerimonia, al centro di Piazza del Popolo, che ogni anno regala forti emozioni a ciascuna Contrada, che ripone le speranze nel mezzosangue attribuitogli dalla sorte.\nDopo aver selezionato cavalli e fantini di dieci scuderie tramite sorteggio, alla presenza dei Priori, dei Gonfalonieri, delle Dame di Contrada, dei contradaioli e del Consiglio di Cernita, vengono estratti a sorte e successivamente abbinati ai \"b\u00e0rberi\" alle Contrade. Nello stesso frangente, la Dama appone il fiocco con i colori della Contrada al cavallo, mentre il Priore consegna la giubba al fantino.\nManifestazioni collaterali.\nContesa del Pallino.\nLa Contesa del Pallino nasce nel 1984, anno in cui Guerrino Giampieri ed Emidio Sandroni pensarono di organizzare una gara di bocce fra le dieci contrade di Fermo. Il Direttivo del C.S.R. Tirassegno, con l\u2019allora Presidente Sig. Renato Postacchini, e il Direttivo della bocciofila C.S.R.T. Fermana, con l\u2019allora Presidente Marcello Simoni, chiesero l\u2019autorizzazione al Consiglio di Cernita della Cavalcata dell\u2019Assunta per poter organizzare questa manifestazione. Essa risulta pertanto essere la pi\u00f9 antica tra le competizioni organizzate all'interno della Cavalcata dell'Assunta.\nTiro al Canapo.\nNasce inizialmente come manifestazione a s\u00e9 stante tra vari raggruppamenti che si formano in varie zone della citt\u00e0 a cui partecipa la sola contrada San Bartolomeo. Spentasi in questo senso la manifestazione, dal 1986 vi vede invece impegnate tutte le contrade firmane. Si svolge oggi al Girfalco dove viene approntato l'apposito palco.\nTiro per l'Astore.\nDal 1995 sul sagrato del Duomo di Fermo avviene il torneo di 'Tiro per l'astore', dove gli arcieri delle dieci contrade si contendono la vittoria.\nIn epoca medievale, l\u2019arco veniva largamente utilizzato sia per la caccia che per i tornei indetti al fine di provare l\u2019abilit\u00e0 degli arcieri. In ragione di ci\u00f2, ogni anno, in occasione della \u201cCavalcata dell\u2019Assunta\u201d e in concomitanza alle Hostarie medievali, le dieci contrade danno vita ad un torneo di \u201ctiro all\u2019astore\u201d, che vede gli arcieri scelti da ognuna di esse impegnati a sfidarsi a vicenda presso il Girfalco, nel sagrato della Cattedrale.\nLa competizione nasce nel 1995. La societ\u00e0 \u201cArcieri Firmum\u201d, da anni promotrice dell'evento, organizza il torneo annuale di tiro con l\u2019arco storico per societ\u00e0 e promuove \u201cIl Palio degli Arcieri della Marca\u201d, che vede alcune citt\u00e0 delle Marche, animate da una cavalleresca rivalit\u00e0, competere con i loro migliori arcieri.\nGallo d'Oro.\nIl Gallo d'Oro, istituito nel 2010, \u00e8 la manifestazione che vede gareggiare tra loro i tamburini delle contrade. Il premio \u00e8 ispirato al gallo-segnavento fatto collocare sul tetto dell'abside del Duomo dal signore di Fermo, Ludovico Migliorati, nel 1423. L'evento si svolge nella Piazza del Popolo.\nStatistiche.\nVittorie per Contrada.\nDi seguito il numero di palii vinti per ogni contrada e l'anno dell'ultima vittoria."}
{"id": "1192024", "revid": "74801", "url": "https://it.wikipedia.org/wiki?curid=1192024", "title": "Contea di Cobb", "text": "La contea di Cobb \u00e8 una contea dello Stato USA della Georgia. La sua fondazione risale al 3 dicembre 1832. La popolazione, secondo il censimento del 2006, \u00e8 di abitanti e la sua capitale \u00e8 Marietta, che si trova al centro della contea. Il nome della contea deriva dal giudice Thomas Willis Cobb, rappresentante e Senatore della Georgia all'inizio del diciannovesimo secolo.\nGeografia fisica.\nSecondo lo United States Census Bureau, la contea ha un'area totale di (345 miglia quadrate), 881 dei quali sono occupati da terra e 12 dei quali (corrispondenti all'1,27% della superficie totale) sono occupati dalle acque.\nI fiumi pi\u00f9 importanti della zona sono il Chattahoochee, il Sope, il Sweetwater e il Noonday. Importante \u00e8 anche il lago Allatoona.\nStrade principali.\nAltre vie di comunicazione sono il Cobb County Airport (aeroporto della contea di Cobb), la base dell'Aeronautica Dobbins e il Cobb Community Transit, ovvero il trasporto pubblico via bus.\nSociet\u00e0.\nEvoluzione demografica.\nSecondo il censimento del 2006, la popolazione era di persone. La popolazione \u00e8 composta per il 64,3% da bianchi, per il 21,2% da neri o afroamericani, per lo 0,5% da nativi americani, per il 3,8% da asiatici, per l'8,8% da altre razze, per l'1,4% da due o pi\u00f9 razze e per il 10,0% da ispanici e latini. L'8,5% della popolazione e il 6,8% delle famiglie vivono sotto la soglia della povert\u00e0.\nGoverno ed elezioni.\nCome per tutte le contee della Georgia, la contea di Cobb ha la massima libert\u00e0 decisionale in tutti gli ambiti, a patto che la legislazione non entri in conflitto con leggi statali e federali e con le costituzioni. La contea di Cobb \u00e8 al momento governata da un \"Board of Commissioners\" (consiglio dei Commissari) formato da cinque membri, che ha sia potere legislativo che esecutivo. Il capo del consiglio \u00e8 eletto a livello di Contea, gli altri quattro membri rappresentano ognuno un distretto. Il Consiglio ha un direttore che sorveglia le operazioni quotidiane dei dipartimenti esecutivi. C'\u00e8 anche un \"Board of Education\" (Consiglio per l'educazione) che \u00e8 composto da sette membri.\nLa contea ha anche un dipartimento di polizia separato che \u00e8 sotto il controllo del consiglio dei commissari.\nCitt\u00e0 principali.\nLe citt\u00e0 principali sono Acworth, Austell, Kennesaw, Marietta, Powder Springs e Smyrna.\nImprese principali.\nLe imprese principali comprendono il Weather Channel, un network televisivo che fornisce previsioni e notizie riguardanti il tempo 24 ore su 24, la Home Depot, un'impresa di costruzioni, la Lockheed Martin, un'impresa di manifatture aerospaziali, la Georgian Northeastern Railroad (ferrovie), la Genuine Parts Company, specializzata in pezzi di ricambio per automobili e macchinari industriali e la Glock, azienda austriaca produttrice di armi.\nLuoghi ricreativi.\nAlcuni tra i principali punti ricreativi della contea sono:\nScuole.\nAlcune delle principali scuole della contea sono:"}
{"id": "1192027", "revid": "51032", "url": "https://it.wikipedia.org/wiki?curid=1192027", "title": "Pesce sciabola", "text": ""}
{"id": "1192028", "revid": "1833487", "url": "https://it.wikipedia.org/wiki?curid=1192028", "title": "Poggio Sannita", "text": "Poggio Sannita (\"Caccavone\" in dialetto poggese) \u00e8 un comune italiano di abitanti della provincia di Isernia in Molise.\nGeografia fisica.\nTerritorio.\nIl paese \u00e8 situato sopra un promontorio roccioso delimitato dai fiumi Verrino e Sente, affluenti del Trigno entrambi a carattere torrentizio, in particolare il secondo, che \u00e8 completamente prosciugato nel periodo estivo.\nEtimologia.\nIl comune presenta la particolarit\u00e0 di aver cambiato nome. Il 20 febbraio 1921 il Consiglio Comunale approva la storica delibera secondo la quale, poich\u00e9 il nome del paese Caccavone (riferito, probabilmente, al fatto che in antichit\u00e0 la localit\u00e0 era sede della produzione del caccavo, dal latino \"caccabus\", una sorta di grande paiolo o pentola in rame usato dai contadini per la coagulazione del latte) ricorda\nnella prima parte una cosa che disgusta, e nella seconda un accrescitivo \u201c\"che riempie la bocca e gli orecchi\"\u201d, suscitando il riso e la derisione della gente, viene cambiato in Vinoli, secondo i prodotti tipici locali. Ma il 3 luglio 1921 il Consiglio Comunale, non ritenendo sufficientemente caratterizzante il nuovo nome, torna sulla questione; considerato che il paese ricade nella regione storico-geografica dell'antico Sannio con la comprovata presenza di accampamenti Sanniti sul suo territorio ed in relazione alla posizione del paese posto appunto su un poggio, il Consiglio approva una nuova delibera con cui il nome del comune viene ribattezzato in Poggio Sannita. Su proposta\ndel Ministero dell'Interno, il 15 gennaio 1922 un Regio Decreto recepisce la delibera del Consiglio Comunale e cambia la denominazione del Comune. Il \"caccavo\", antico e amato simbolo del paese, rimane presente negli stemmi delle istituzioni locali e nel gonfalone comunale.\nGeografia fisica.\nIl paese \u00e8 situato su un declino collinare di 705\u00a0m d'altezza che sovrasta la valle del Verrino a sud-est, e quella del Sente a nord-ovest, quest'ultima, confine naturale con l'Abruzzo.\nIl suo territorio \u00e8 compreso tra i 300 e i 767 metri s.l.m. con un'escursione altimetrica totale di 467\u00a0m. Il comune, posto nel cuore della comunit\u00e0 montana, fa parte della zona altimetrica della montagna interna.\nTopografia.\nLa topografia attuale del paese \u00e8 il risultato di uno sviluppo da Sud-Ovest a Nord-Est.\nLa parte pi\u00f9 antica del centro abitato si trova nella parte meridionale della citt\u00e0 e da qui le abitazioni si sono sviluppate verso Nord-Est. La forma del paese segue quella del declino collinare su cui \u00e8 cresciuto e quindi il centro urbano risulta essere di forma allungata appunto da Sud-Ovest a Nord-Est. Le zone di pi\u00f9 recente edificazione si trovano dunque nella parte pi\u00f9 settentrionale del paese e tuttora vi \u00e8 l'edificazione di nuove abitazioni (poche unit\u00e0) nonostante lo spopolamento del paese.\nNella zona pi\u00f9 bassa e settentrionale del paese \u00e8 situata la cosiddetta zona P.I.P. dove trovano sede gli stabilimenti industriali (attualmente un'industria del settore manifatturiero e un oleificio).\nFrazioni.\nDi seguito \u00e8 riportato l'elenco delle frazioni del comune a partire dalla pi\u00f9 popolosa:\nStoria.\nEpoca Sannitica, Romana e Alto Medievale.\nLa storia del paese ha origine nell'et\u00e0 preromana quando era popolato da pastori Caraceni, una sottopopolazione dei Sanniti. Essi probabilmente popolavano le attuali alture del paese in modo saltuario. Sembra che facessero capo ad una confederazione, come era caratteristica delle popolazioni sannitiche, e che facevano riferimento ad un santuario situato a \"Bovianus Vetus\" o \"Caracenum\" presso l'attuale Pietrabbondante. Si confermano infatti i ritrovamenti di resti in lingua osca sulle alture della zona. In epoca romana fu sede di accampamenti militari e ville agricole, come testimonia il ritrovamento di una spada presumibilmente risalente alle guerre romano-sannite del II secolo a.C.\nL'origine dell'abitato di Caccavone sembra comunque da ricondursi all'alto medioevo, al tempo delle invasioni saracene che tra l'860 e il 900 d.C. sconvolsero anche il Molise. Diverse incursioni saracene portarono rovina e devastazione ad Isernia, Venafro e Bojano. In tale contesto gli abitanti della borgata Casale si arroccarono sulla rupe detta \"Borgo Castello\". Nel 953 il paese ancora piccolo fu dato in feudo ai principi beneventani Pandolfo e Landolfo probabilmente di stirpe longobarda. Accanto al Castello, che era l'abitato del colle pi\u00f9 elevato e residenza dei feudatari, sorse una chiesa; successivamente si svilupp\u00f2 il rione Rinsacca e poi il rione Porta (porta del Castello). Acquisito l'aspetto di borgo fortificato, il paese si trov\u00f2 circondato da grosse e possenti mura rocciose; due erano gli accessi al borgo: Porta Maddalena nel luogo che i poggesi chiamano \"'mbuorzie\", e Porta Castello che \u00e8 l'attuale arco della chiesa di Santa Vittoria. Il borgo si \u00e8 ingrandito lungo la strada circolare che cingeva intorno, tutto il borgo antico stesso, via chiamata appunto \"Torna\", e lungo la quale si sono formati una serie di abitati, chiamati rione Conicella, che contornavano il borgo pi\u00f9 antico del Castello e della Chiesa. Il paese rimase confinato in tale zona fino al 1600 circa.\nEpoca Feudale.\nIl feudo di Caccavone presentava nelle sue propriet\u00e0 terriere piccoli monasteri, chiesette rurali e secondo la tradizione un monastero benedettino sul colle di San Cataldo, con varie bad\u00ece secondarie sui colli vicini, come testimoniano alcuni ritrovamenti di tombe e sepolcri.\nSembra improbabile la presenza di San Cataldo sul territorio, a cui probabilmente fu solo dedicato il monastero, visto che le ultime datazioni riconducono il suo episcopato al periodo longobardo del 682 d.C.\nNel 740 d.C. i principi beneventani Pandolfo e Landolfo concedono il feudo di Caccavone al principe Radoisio figlio del conte Berardo.\nIntorno al 1160 compare menzionato nel \"Catalogus Baronum\" normanno tra i baroni del Regno di Napoli, vale a dire i feudatari che dovevano mettere a disposizione del sovrano militi e servizi, in caso di guerre o crociate in Terra Santa, un certo Raul De Petra investito da Ugone figlio di Atto, feudatario di Caccavone.\nIn epoca angioina, nel 1269 venne fatto Barone di Caccavone un certo Paolo de Giga, soldato, investito direttamente da Carlo I d'Angi\u00f2. Stefano di Agnone fu il suo successore che quindi unific\u00f2 i due castelli di Caccavone e Agnone. Nel 1291 a quest'ultimo successe Rolando Gisulfo che mantenne ancora l'unit\u00e0 dei due castelli.\nDal Basso medioevo all'ultimo feudatario.\nAttualmente alcune attestazioni storiche confermano l'esistenza di Caccavone e del suo territorio; il primo documento risale al 740 d.C. circa, nel quale si narra che i principi longobardi Landolfo e Pandolfo concedono il territorio al Conte Randoisio.\nIl feudo di Caccavone viene acquistato dal barone di Vastogirardi Vincenzo Petra o de Petra, discendente del feudatario di epoca normanna Raul de Petra, nel 1645; in seguito passa a suo figlio, primo duca di Vastogirardi, Carlo I Petra che possedeva un palazzo anche a Castel di Sangro detto del leone; egli era regio Consigliere di Santa Chiara, Prefetto del Regio Erario, Reggente del Collaterale e cavaliere di Calatrava.\nIn seguito il feudo di Caccavone viene ereditato da Nicola Petra, nipote di Carlo, secondo duca di Vastogirardi che diviene anche primo marchese di Caccavone, con regio diploma del 24 novembre 1723. Nicola far\u00e0 restaurare la chiesa di Santa Vittoria nel 1725 dopo che era stata danneggiata dal terremoto del 1720.\nDal duca Nicola il feudo di Caccavone passer\u00e0 al figlio Giuseppe Maria Petra che restaura il palazzo ducale nel 1761 e amplia la chiesa di Santa Vittoria a cui era molto devoto nel 1762.\nL'ultimo feudatario di Caccavone fu Carlo II Petra, quinto duca di Vastogirardi e quarto marchese di Caccavone, che succedette al padre Vincenzo nel 1806, anno stesso in cui il Re di Napoli Gioacchino Murat, abol\u00ec i diritti feudali, mantenendone per\u00f2 i titoli.\nCarlo II Petra fu fautore della repubblica partenopea del 1799 e subisce l'esilio nel 1816, all'epoca della restaurazione di Ferdinando I.\nDall'epoca Moderna a quella Contemporanea.\nL'esistenza dell'\"Universit\u00e0\" (municipio o comune) di Caccavone \u00e8 provata dal 1704, anno di una disputa territoriale con Agnone. Tale contrasto non fu l'ultimo infatti, Caccavone si oppose legalmente contro le dominazioni delle Universit\u00e0 di Civitanova e Schiavi di Abruzzo su alcuni territori abitati da caccavonesi. Nel 1819 poi la frazione di Castelverrino si distacc\u00f2 dal paese diventando autonoma (l'attuale comune di Castelverrino).\nUna data storica per il paese \u00e8 il gioved\u00ec Santo del 17 aprile 1862 quando 42 militi e il sindaco Pasquale Antinucci si batterono contro un folto gruppo di briganti capeggiati da Luigi Alonsi detto \"Chiavone\"; nello scontro persero la vita 10 militi e il sindaco, in una storica e brutale battaglia che si svolse a Salcito.\nNel 1912 e 1913 il comune approva le delibere per la restituzione della contrada Scalzavacca da parte del comune di Civitanova e della contrada Carapellese da parte di quello di Schiavi di Abruzzo. Nel 1914 il Consiglio Provinciale del Molise giudic\u00f2 lecita la richiesta di Caccavone sulle propriet\u00e0 della contrada Carapellese, classificando come erronea la ripartizione avvenuta nel 1810 ma delegando l'aspra questione al Prefetto; questi avvi\u00f2 subito le procedure che verranno per\u00f2 sospese per l'inizio della Prima guerra mondiale. A testimonianza del fatto che Carapellese \u00e8 legata alla storia di Caccavone e non a quella dei paesi a cui attualmente appartiene, \u00e8 il fatto che i possessori degli appezzamenti di terreno e i cognomi degli abitanti di queste zone, sono poggesi e tali essi stessi si considerano.\n17 Aprile 1862, una data storica.\nIl 17 aprile 1862 \u00e8 una data significativa nella storia di Caccavone-Poggio Sannita, Appena un anno dopo l'Unit\u00e0 d'Italia (17/03/1861), ebbe luogo infatti, un tragico evento che vide protagonisti molti valorosi cittadini poggesi, assieme ad altri di paesi vicini che si batterono a difesa della popolazione, delle loro case, attivit\u00e0 e terre, in uno scontro cruento avvenuto nei pressi di Salcito (CB), contro un gruppuscolo di famigerati briganti. Dieci poggesi (allora caccavonesi) con il sindaco dell\u2019epoca Pasquale Antinucci, restarono uccisi. La vicenda si inquadra nel contesto storico della lotta al brigantaggio nell\u2019Italia meridionale, i cui \u201cprotagonisti\u201d furono soldati sbandati, fuoriusciti (o ammutinati) dalle truppe regolari e mercenarie dell\u2019esercito borbonico, che ripiegando verso Napoli seminavano lungo il loro cammino violenze, saccheggi, ruberie e soprusi di ogni genere. I briganti pensavano di approfittare con facilit\u00e0 di popolazioni contadine tranquille e, sbrigativamente, ritenute inermi, remissive, fragili; senza considerare l\u2019orgoglio, la dignit\u00e0, il carattere e il profondo radicamento al territorio che la nostra gente ha ricevuto in eredit\u00e0 dalla discendenza Sannita. Come tutti i poggesi sanno, all\u2019episodio fu dedicata la piazza principale di Poggio Sannita, denominata appunto p.zza XVII Aprile.\nA 46 anni di distanza, ecco come viene riportato l'accaduto, da Filippo Moauro nel suo libro \"Caccavone\" (1908): \u00ab\"Il 17 aprile 1862, Gioved\u00ec Santo, giunse voce che una turba di briganti sbandati si aggirava per l\u2019agro di Caccavone. Il Sindaco, Pasquale Antinucci, aveva ordinato alla Guardia Nazionale, composta da 42 militi pi\u00f9 il capitano, che era lo stesso sindaco, di partire d\u2019urgenza per sedare una nuova rivolta borbonica a Celenza. Mentre erano radunati in piazza, il vetturino Domenicantonio Bartolomeo port\u00f2 la notizia della presenza dei briganti, come dei pastori gli avevano riferito. Si trattava della Banda di Luigi Alonsi, detto \"Chiavone\", che in verit\u00e0 aveva 24 uomini a cavallo al suo seguito, e stava cercando semplicemente di ritornare alle sue basi, senza aggredire la popolazione. Nella confusione del momento, il Sindaco e la Guardia Nazionale cambiarono obiettivo, e si diressero contro i briganti con grande approssimazione: giunti in Fonte Scarpa, trovarono delle donne che riferirono loro il messaggio dell\u2019Alonsi: \"Tornate indietro, n\u00e9 vi affaticate tanto a seguire i briganti, che oggi non hanno voglia di venire alle mani, perch\u00e9 \u00e8 gioved\u00ec santo: essi desiderano fare Buona Pasqua, e vi mandano per consiglio che facciate voi pure lo stesso\". Ma, sviati dall\u2019informazione precedentemente ricevuta che erano senza armi, i militi non rinunciarono all\u2019inseguimento: presso Salcito avvenne lo scontro, i Caccavonesi furono accerchiati e perirono 10 militi, con il sindaco Pasquale Antinucci\"\u00bb.\nSociet\u00e0.\nEvoluzione demografica.\nIl paese vive da molti decenni un continuo spopolamento dovuto all'emigrazione e al basso tasso di natalit\u00e0. Nel censimento del 1991 la popolazione ammontava 1.217 abitanti che dieci anni dopo avevano subito una diminuzione del 22,76% arrivando a 940, lo spopolamento \u00e8 dovuto allo scarso numero delle nascite contro un elevato numero di morti (per via di una popolazione molto anziana).\nIl ritmo di decrescita della popolazione rimane costante come in molti paesi nelle stesse condizioni ed attualmente la popolazione del paese \u00e8 scesa a 845 unit\u00e0 di cui 392 maschi e 453 femmine divisi in 423 famiglie costituite in media da 2 componenti.\nNel 2007 sono nati 3 maschi e 5 femmine, mentre sono morti 5 maschi e 10 femmine per un saldo naturale negativo di 7 unit\u00e0.\nComposizione della popolazione poggese.\nAl 2005 la popolazione del paese era cos\u00ec ripartita:\nMonumenti e luoghi d'interesse.\nPalazzo Ducale.\nIl Palazzo Ducale \u00e8 l'edificio storico pi\u00f9 importante di Poggio Sannita; fu edificato nel XV secolo come residenza dei Duchi di Caccavone e fu abitato fino agli inizi dell'Ottocento dalla famiglia Petra o de Petra, duchi di Vastogirardi e marchesi di Caccavone dopo un restauro avvenuto nel 1761 ad opera di Giuseppe Maria Petra XVIII secolo. \u00c8 chiamato dai poggesi \"Palazzo Reale\" perch\u00e9 si narra che una Regina di stirpe borbonica, del Regno delle due Sicilie vi abbia soggiornato, per breve tempo, in occasione di una visita nella zona.\nDopo il restauro da parte dell'amministrazione comunale con l'utilizzo di pietra locale e facciata a vista, fu riaperto al pubblico nel 1994; dal quarto piano della facciata esposta a Nord-Ovest si pu\u00f2 apprezzare una vista dominante la zona che va dalla valle del Verrino fino al paese Capracotta. Attualmente \u00e8 sede della biblioteca comunale, di una delle sale convegni della provincia d'Isernia (con una capienza per 200 persone), di una mostra fotografica permanente, e dell'ufficio della protezione civile.\nChiesa di Santa Vittoria.\nLa chiesa di Santa Vittoria \u00e8 la chiesa principale di Poggio Sannita, posta nel cuore dell'antico borgo medievale e dedicata da sempre proprio a santa Vittoria molto venerata nel paese. Il culto per questa santa, vergine e martire, di origini reatine si diffuse intorno al V-VI secolo dalla sabina verso la marsica, quindi nell'area sannitica, e precocemente doveva esservi qualche edificio di culto consacrato a questa santa. La chiesa attuale non \u00e8 quella originaria medioevale, di cui conosciamo l'esistenza grazie alle carte topografiche del borgo antico. Fu costruita probabilmente nel primo medioevo all'epoca dell'edificazione del Palazzo Ducale. Fu distrutta dal violento terremoto che sconvolse la diocesi di Trivento nel 1720 e nel 1725 fu ricostruita in breve tempo, per volont\u00e0 del duca di Vastogirardi e marchese di Caccavone Nicola Petra, e riconsacrata il 13 settembre dello stesso anno dal vescovo diocesano Alfonso Mariconda; infine fu ampliata ad opera del duca Giuseppe Maria Petra, figlio di Nicola, nel 1762.\nLa chiesa si presenta a tre navate asimmetriche, a croce latina, poggianti su un basamento di roccia. Il piano attuale della chiesa \u00e8 sopraelevato, e soggiace su un terrapieno, che nel corso degli ulteriori rifacimenti intervenuti, ha coperto l'ossario sottostante, in cui presumibilmente venivano sepolti i duchi di Caccavone e parenti della nobilt\u00e0.\nDi pregevole fattura sono i dipinti delle Anime Purganti, dell'Ultima Cena e di sant'Antonio abate; vi si trova inoltre il reliquiario, con un'urna contenente un osso del braccio di san Prospero martire, patrono di Poggio Sannita, portato nel 1743 dal cardinale Vincenzo Petra, arcivescovo di Damasco, prefetto della Congregazione di propaganda fide, datario della Sacra Penitenzieria, che lo aveva estratto dal corpo del martire nelle catacombe di san Calepodio a Roma, col permesso di papa Clemente XII. Di rilevante importanza artistica, il pulpito, l'altare maggiore, l'acquasantiera, la statua di san Prospero (1764) e soprattutto lo storico organo (1769) capolavoro di Francesco D\u2019Onofrio, esponente di spicco della famiglia poggese di artigiani mastri organari le cui opere sono presenti in molte chiese molisane e di regioni limitrofe, che donarono lo strumento alla nostra chiesa, le cui note hanno ripreso a suonare dal 2005 dopo un accurato restauro sia della parte lignea che di quella strumentale.\nChiesa di San Rocco.\n\u00c8 la seconda chiesa per importanza del paese, ed \u00e8 dedicata a san Rocco, anch'esso molto venerato a Poggio Sannita, insieme a santa Vittoria, san Cataldo e sant'Antonio abate. Particolarmente belle sono le decorazioni dell'altare dedicato appunto a san Rocco in stile tardo barocco. La struttura della chiesa risale al tardo seicento.\nChiesa di Santa Lucia.\nDi Piccola cappella extra moenia dell'ultimo secolo, fino agli anni '70 chiesa privata, poi donata alla parrocchia.\nChiesa della Madonna delle Grazie.\nChiesa situata fuori dal paese, ed edificata intorno al 1590; per 5 anni ebbe la funzione di chiesa principale a causa del crollo della chiesa di Santa Vittoria per un terremoto che sconvolse in quell'anno la diocesi di Trivento. Probabilmente conserva una cripta oggi nascosta (come era usanza del tempo) ed \u00e8 meta del pellegrinaggio del 25 marzo, per l'Annunciazione del Signore.\nPiazza XVII Aprile.\nLa piazza principale, ubicata al centro del paese, \u00e8 il luogo di ritrovo pi\u00f9 frequentato di Poggio Sannita. Vi si trova una fontana decentrata verso Nord e da qui, volgendo lo sguardo verso Sud si pu\u00f2 apprezzare una vista panoramica dei dintorni del paese. Prende il nome dalla triste data della morte di 10 cittadini poggesi (tra cui il sindaco) avvenuta nel 1862 per combattere il brigantaggio nel Sud.\nMonumento ai caduti.\nA pochi passi dalla piazza principale, si trova il monumento ai caduti che riporta su una lastra di pietra i nomi dei cittadini poggesi morti in guerra; davanti a questa si trova un cannone originale austriaco risalente al periodo bellico.\nBelvedere \"Colle Calvario\".\nIl Colle Calvario \u00e8 sede della villa comunale nonch\u00e9 punto pi\u00f9 alto del paese. \u00c8 un luogo di ritrovo per i giovani e anche da qui si pu\u00f2 scorgere la valle del Verrino che arriva sino a Capracotta.\nBelvedere \"Ara Giagnagnera\".\nSituato all'estremit\u00e0 sud-est del paese, il panorama del belvedere va dalla vicina Agnone (a nord-nord-ovest), a Castelverrino (a sud-sud-ovest) sino ad arrivare alle stesse campagne poggesi poste a nord-est per una visuale di quasi 360\u00b0.\nArea attrezzata di Quarto II.\nOasi naturale immersa nel verde della valle del Verrino attrezzata per campeggio e camper.\nCultura.\nMostre.\nAl terzo piano del Palazzo Ducale \u00e8 presente una mostra fotografica permanente dal tema: \"Poggio Sannita: i luoghi e le persone\" con molte foto d'epoca e recenti sul paese.\nSport.\nLo sport poggese \u00e8 incentrato principalmente sul calcio ed il tennis.\nAttualmente la manifestazione sportiva di pi\u00f9 grande richiamo \u00e8 il torneo rionale, un quadrangolare di calcio che si tiene ogni estate e vede contrapposte 4 squadre rappresentanti appunto i rioni del paese ossia: Santa Vittoria o \"Conicella\", Santa Maria o \"Piazza\", San Rocco e Santa Lucia o \"Mulino\" detentrice del titolo. Le squadre sono formate dai residenti dei rispettivi rioni pi\u00f9 i residenti fuori dal paese a cui non \u00e8 attribuito un rione di appartenenza particolare.\nIl torneo si svolge come girone unico a punti in cui le prime due classificate, alla fine degli incontri, giocheranno la partita per il titolo.\nCalcio a 5.\nDalla stagione 2009/2010, il Poggio Sannita milita nel girone B della serie C2 di calcio a 5.\nGli impianti sportivi.\nL'impianto sportivo del paese \u00e8 di recente realizzazione, ospita un campo di calcio fornito di spogliatoi e magazzino (attualmente non utilizzato dalla societ\u00e0 del paese, l'A.S.D. Poggio Sannita, perch\u00e9 non iscritta all'ultimo campionato), un campo da tennis con tribune fornite di seggiolini singoli e un moderno campo da calcio a 5 in erba sintetica fornito di illuminazione e tribune.\nGastronomia.\nProdotti tipici.\nProdotti tipici del paese sono l'olio d'oliva, di altissima qualit\u00e0 e genuinit\u00e0 per la cui valorizzazione il comune ha aderito al consorzio \"La citt\u00e0 dell'olio\"; il vino (fino a poco tempo fa celebrato in una famosa \"Sagra dell'Uva); il miele, prodotto artigianalmente da alcuni poggesi e negli ultimi anni notevole importanza sta avendo la raccolta del tartufo presente in qualit\u00e0 pregiata sul territorio poggese.\nPiatti tipici.\nI piatti tipici del paese sono rappresentati da: le \"sagne a pezzate\" (lasagne sciolte a pezzi), i \"cavati\" (gnocchetti), i \"cic lievt\" (pasta tipica lievitata), le \"pallotte cacio e ova\" (polpette di uova e formaggio) e i \"magliatiell\" (torcinelli di carne d'agnello) oltre ad insaccati vari di qualit\u00e0."}
{"id": "1192031", "revid": "1774197", "url": "https://it.wikipedia.org/wiki?curid=1192031", "title": "Ezio Glerean", "text": "Caratteristiche tecniche.\nAllenatore.\nUtilizza dei moduli offensivi, con una difesa a tre uomini e quattro attaccanti di ruolo. Ha applicato il 3-3-1-3 e il 3-3-4 quando era alla guida del , mentre con il Bassano ha utilizzato il 4-2-4. Agli attaccanti richiede un pressing alto, per collaborare alla fase difensiva.\nCarriera.\nGiocatore.\nCresciuto nelle giovanili del Genoa, fra la fine degli anni settanta e l'inizio degli anni ottanta gioca con , e Taranto, con la cui maglia gioca 22 gare segnando una rete nella Serie B 1979-1980.\nAllenatore.\nInizi.\nComincia da allenare nel 1988 in Seconda Categoria la Marosticense, ottenendo due promozioni, portandola nel 1990 in Promozione. Nella stagione 1990-1991 siede sulla panchina del Caerano in Interregionale.\nDopo due stagioni con il Bassano Virtus nel 1993-1994 vince il suo primo campionato alla guida del Sandon\u00e0, nel Campionato Nazionale Dilettanti, riportando la societ\u00e0 veneziana in Serie C2 tra i professionisti, dal quale mancava dal lontano 1952.\nDurante il primo anno di Serie C2 si fa notare guidando la squadra ad un clamoroso secondo posto e mettendo in luce il suo spregiudicato modulo, il 3-3-1-3 o 3-3-4, mutuato dagli olandesi dell'Ajax, che ha avuto modo di studiare grazie anche alla moglie Caroline, originaria di Amsterdam.\nIl primo posto e la promozione gli sfuggono a due giornate dalla fine in seguito alla sfida di Montevarchi, dove il Sandon\u00e0 perse 4-2 lo scontro diretto dopo essere stato in vantaggio nel primo tempo per 2-0 e aver subito ben tre reti nella parte finale dell'incontro. Nei successivi play-off venne eliminato al primo turno dal Fano (1-2 all'andata e 0-0 al ritorno).\nL'anno successivo non riesce a ripetersi, raggiungendo il 10\u00ba posto finale.\nGli anni con il Cittadella.\nNella stagione 1996-1997 approda al Cittadella dove costruisce il suo vero miracolo calcistico. Da allenatore di una squadra che nella sua storia aveva al massimo lottato per la salvezza, rende realt\u00e0 i sogni e le ambizioni del presidente Piergiorgio Gabrielli, figlio del fondatore e presidente onorario della societ\u00e0 Angelo Gabrielli.\nAl primo campionato di Serie C2 raggiunge i play-off, ma viene eliminato in semifinale dal Lecco.\nAl secondo, nella stagione 1997-1998, torna agli spareggi e li vince, portando per la prima volta il Cittadella in Serie C1, dopo la finale contro la disputata a Ferrara e terminata 0-0, ma favorevole ai veneti grazie al miglior piazzamento in campionato (secondo posto).\nAlla prima esperienza in Serie C1 manca i play-off all'ultima giornata, raggiungendoli e vincendoli nel campionato successivo. In semifinale elimina il , che gli era arrivato davanti due anni prima, ed in finale ha la meglio sul Brescello sul campo neutro di Verona. La gara termina 1-1, con il decisivo pareggio di Mazzoleni a tempo quasi scaduto. In quel campionato la squadra giocava all'\"olandese\", con uno schema tattico molto offensivo.\nSalito in Serie B 2000-2001 il Cittadella cambia il nome in \"Cittadella Padova\" e si trasferisce a giocare nello stadio del capoluogo. La squadra ottiene la salvezza al primo anno, mentre nel campionato successivo retrocede in Serie C1.\nCon la retrocessione si consuma anche il divorzio tra mister e societ\u00e0.\nGli anni successivi.\nViene comunque chiamato a in Serie B dal presidente Maurizio Zamparini. Mentre \u00e8 in ritiro con la squadra, Zamparini acquista il Palermo, sempre in Serie B dove lo trasferisce con il blocco dei giocatori scelti tra i veneti, ma l'avventura in Sicilia finisce in ottobre, con l'esonero alla prima giornata.\nTormentata anche la successiva esperienza in Serie C1 con il Padova: gli obiettivi ambiziosi si scontrano con la realt\u00e0. Glerean si dimette dove aver perso il derby all'ultimo minuto proprio a Cittadella, dove aveva costruito la sua fortuna. La societ\u00e0 respinge le dimissioni, ma la separazione avviene comunque nel febbraio successivo.\nNon va meglio l'anno dopo, chiamato in Serie B dal gi\u00e0 sull'orlo del baratro a dicembre. In febbraio arriva l'esonero.\nApproda a Ferrara per guidare la ma la mancata ammissione in Serie C1 della societ\u00e0 chiude l'esperienza prima che inizi.\nNel 2005-2006 ricomincia dalla Serie C2 al Bassano Virtus, venendo esonerato il 20 gennaio 2009.\nIl 5 aprile 2010 prende il posto dell'esonerato Domenico Toscano alla guida del . Lascia l'incarico a fine stagione.\nTorna ad allenare dopo oltre 7 anni, ripartendo dall'Eccellenza, dalla Marosticense, dove aveva iniziato la carriera da allenatore 29 anni prima.\nStatistiche da allenatore.\n\"Statistiche aggiornate al 15 dicembre 2019.\"\nScrittore.\nNel febbraio 2014 esce il suo libro intitolato \"Il calcio e l'isola che non c'\u00e8\".\nMedia.\nNel 2001 esce il film \"L'uomo in pi\u00f9\" di Paolo Sorrentino. In questo film la squadra di calcio si ispira al metodo di gioco usato dal Cittadella di Ezio Glerean."}
{"id": "1192032", "revid": "1305772", "url": "https://it.wikipedia.org/wiki?curid=1192032", "title": "MNM", "text": ""}
{"id": "1192034", "revid": "767487", "url": "https://it.wikipedia.org/wiki?curid=1192034", "title": "David Rosenthal", "text": "\u00c8 famoso per aver lavorato e collaborato principalmente con Rainbow, Yngwie Malmsteen e Billy Joel. \u00c8 anche produttore e programmatore (sintetizzatori).\nBiografia.\nEsordisce come membro dei Rainbow, a soli vent'anni, con l'album \"Straight Between the Eyes\" (1982), da cui viene estratto il singolo di successo \"Stone Cold\". \u00c8 dunque la volta di \"Bent Out of Shape\" (1983), seguito dal doppio live \"Finyl Vinyl\" (1986), pubblicato in seguito allo scioglimento del gruppo (1984), in cui Rosenthal \u00e8 presente in due brani, tra cui uno tratto dall'ultimo concerto live della band al completo (una versione rock della Sinfonia n. 9 di Beethoven). Nel 1984 collabora inoltre con Roger Glover all'album \"Mask\".\nNel 1985 \u00e8 negli Hammerhead per l'album \"Heart Made of Steel\", e, in seguito ad un lavoro minore, torna nel 1988, con i progetti \"Climb\" e \"Will To Power\", collaborando inoltre con Donna Allen a \"Heaven On Earth\", lavoro in stile rhythm and blues.\nIl 1989 lo vede la partecipare all'album \"Slip of the Tongue\" (Whitesnake), con alcune partiture e arrangiamenti di sintetizzatore. Contemporaneamente, Rosenthal lavora con Steve Vai a Passion and Warfare (1990). Nel 1993 corona un suo grande desiderio: pubblicare un album con una band \"propria\". Il nome del progetto \u00e8 \"Red Dawn\", quello del lavoro \"Never Say Surrender\". I componenti del gruppo furono scelti in base a numerose audizioni, tenute da Rosenthal stesso.\nNel 1994 comincia la fruttuosa collaborazione con Billy Joel: in \"A Voyage on The River of Dreams\", il tastierista \u00e8 presente in ben 5 tracce live.\nSi giunge dunque al 1995, e con esso ad un piccolo retroscena: la band progressive metal americana Dream Theater, all'epoca all'apice del successo internazionale dopo le pubblicazioni di \"Images and Words\" e \"Awake\", sta cercando un sostituto di Kevin Moore, tastierista che ha appena deciso di abbandonare la band.\nIl gruppo propose a Rosenthal di entrare a farne parte come membro ufficiale, ma egli dovette declinare la proposta, in quanto impegnato in un tour con Billy Joel. Tuttavia partecip\u00f2 all'EP con alcune partiture di sintetizzatore.\nNel 1996 compone e suona due brani dell'album \"Tasty Seconds\" dei Good Rats.\nTra altre numerosi collaborazioni, con artisti vari, per sezioni o interi brani di alcuni loro album (Vinnie Moore, The Departure e Niji-Densetsu, tribute-band dei Rainbow, su tutti), Rosenthal prosegue il lavoro intrapreso con Billy Joel, e comincia il rapporto con il chitarrista Yngwie Malmsteen. In \"Greatest Hits Volume III\" (1997) di Billy Joel, registra addirittura dei brani in studio, mentre compare con delle esibizioni live in \"The Complete Hits Collection\" (stesso anno), \"The Millennium Concert\" (2000), \"My Lives\" (2005) e \"12 Gardens Live\" (2006).\nMa \u00e8 la collaborazione con Malmsteen a dare alla luce i lavori pi\u00f9 \"epici\": \"Inspiration\" (1997) e soprattutto \"Millennium Concerto Suite\" (1998). Quest'ultimo prevedeva la trasposizione di alcune idee del chitarrista in concerto, e per l'occasione Rosenthal ebbe al seguito 90 musicisti e 40 coristi, per oltre 1500 pagine di spartiti, composti da lui stesso. Esso fu registrato nel giugno del 1997 a Praga, ed edito il 4 febbraio 1998."}
{"id": "1192040", "revid": "339392", "url": "https://it.wikipedia.org/wiki?curid=1192040", "title": "Filtro anti-particolato", "text": ""}
{"id": "1192041", "revid": "1305772", "url": "https://it.wikipedia.org/wiki?curid=1192041", "title": "MTS", "text": ""}
{"id": "1192042", "revid": "599", "url": "https://it.wikipedia.org/wiki?curid=1192042", "title": "Koyr\u00e9", "text": ""}
{"id": "1192046", "revid": "767487", "url": "https://it.wikipedia.org/wiki?curid=1192046", "title": "Cemal S\u00fcreya", "text": "La famiglia di Cemal S\u00fcreya, di origine zaza fu portata da Tunceli a Birecik, una citt\u00e0 dell'ovest di Turchia, dopo la ribellione scoppiata nell'est di Turchia. Il poeta descrisse il loro esilio in questo modo:\nCi hanno riempito in un camioncino \nsotto la sorveglianza di due gendarmi \npoi in un carro di merci\ncon quei gendarmi\nci hanno buttato ad un villaggio\ndopo un viaggio \ndurato per giorni\nabbaiavano i cani\ndi preistoria\"\nSi \u00e8 laureato dalla facolt\u00e0 di scienze politiche dell'Universit\u00e0 di Ankara. Era il redattore capo della rivista letteraria \"Papirus\". I poemi e gli articoli di S\u00fcreya sono stati pubblicati nelle riviste \"Yeditepe, Yazko, Pazar Postas\u0131, Yeni Ulus, Olu\u015fum, T\u00fcrkiye Yaz\u0131lar\u0131, Politika, Ayd\u0131nl\u0131k\" e \"Somut\"."}
{"id": "1192048", "revid": "1543377", "url": "https://it.wikipedia.org/wiki?curid=1192048", "title": "Zond 1", "text": "Zond 1 \u00e8 una sonda sovietica appartenente al programma Zond lanciata verso Venere il 2 aprile 1964 alle 02:52:00 UTC dal Cosmodromo di Baikonur. Fu la seconda sonda sovietica a raggiungere Venere con successo.\nLa sonda.\nLa Zond 1 era costituita da una sonda madre e da una capsula per l'atterraggio.\nLa sonda principale aveva a bordo un magnetometro, un sensore per le micrometeore, sensori per i raggi cosmici, uno spettrometro per analizzare la riga Lyman-alfa dell'idrogeno atomico e sensori per gli ioni.\nLa capsula per l'atterraggio era un'unit\u00e0 sferica di 90\u00a0cm, progettata per atterrare nel lato notturno di Venere. Essa conteneva esperimenti per analizzare l'atmosfera, effettuare misurazioni gamma della superficie rocciosa, sensori per temperatura, densit\u00e0 e pressione, analizzatori per le caratteristiche chimiche e di conducibilit\u00e0 dei gas, un fotometro e un sensore per il movimento e le oscillazioni nel caso che la sonda fosse atterrata in un ambiente liquido.\nLa massa in orbita della sonda senza carburante era di 890\u00a0kg.\nLa missione.\nPoco dopo il lancio la sonda cominci\u00f2 a perdere pressione nel modulo orbitale. Dalla leggera spinta causata dalla fuga di gas, e dal successivo movimento della sonda, si riusc\u00ec a determinare che la perdita proveniva da una regione della finestra dei sensori di navigazione che doveva essersi rotta. I sistemi nel modulo orbitale avrebbero potuto funzionare nel vuoto completo, ma un comando inopportuno dato dai sistemi di controllo a terra fece attivare i sistemi radio mentre c'era ancora un'atmosfera rarefatta nello scompartimento e l'effetto corona danneggi\u00f2 l'elettronica.\nLe comunicazioni vennero in seguito effettuate utilizzando la trasmittente situata all'interno del modulo di discesa.\nLa telemetria venne ricevuta dal 2 aprile al 16 maggio. Due correzioni di rotta vennero eseguite il 14 maggio a una distanza di 13 milioni di km, ma il tentativo di apportare una correzione finale il 30 maggio non ebbe successo e si perse il contatto con la sonda. Qualcuno suppose che la Zond 1 avrebbe potuto essersi schiantata su Venere, ma gli esperti sovietici ritengono che la sonda manc\u00f2 il pianeta di 100.000\u00a0km."}
{"id": "1192055", "revid": "120034599", "url": "https://it.wikipedia.org/wiki?curid=1192055", "title": "Mappatura statistica parametrica", "text": "La mappatura statistica parametrica (SPM dall'inglese Statistical Parametric Mapping) \u00e8 una tecnica statistica per l'analisi dei dati funzionali di risonanza magnetica. Il nome inglese indica anche uno specifico software che la realizza. Originariamente sviluppato da Karl Friston (\"Wellcome Department of Imaging Neuroscience\" di Londra) per le immagini PET, la sua prima distribuzione (SPM classic) risale al 1991 e nasce dall'esigenza di promuovere la collaborazione e un comune schema di analisi fra differenti laboratori. La versione SPM94 \u00e8 stata la prima maggiore revisione del software. Essa \u00e8 stata scritta principalmente da Karl Friston nell'estate del 1994 con il supporto teorico e tecnico fornito da John Ashburner, John Heather, Andrew Holmes e Jean-Baptiste Poline. SPM95, 96, 99 e SPM2 sono basati sull'SPM94 e rappresentano avanzamenti teorici e tecnici sempre in fase di aggiornamento. \nL'approccio alla mappatura statistica parametrica.\nUnit\u00e0 di misura.\nIl sistema di rappresentazione visiva delle funzioni neuronali (in inglese: 'Functional neuroimaging'), \u00e8 un tipo di 'scanning cerebrale', che comporta la misura dell'attivit\u00e0 cerebrale. La tecnica specifica utilizzata per misurare l'attivit\u00e0 cerebrale dipende dalla tecnologia di imaging usata (ad esempio vedi fMRI e PET). A prescindere\ndi quale tecnologia viene usata, lo scanner produce una 'mappa' dell'area sottoposta a scansione che viene rappresentata sotto forma di voxel. Ogni voxel tipicamente rappresenta l'attivit\u00e0 di una determinata coordinata nello spazio tridimensionale. L'esatta dimensione di un voxel varier\u00e0 dipendendo dalla tecnologia utilizzata, anche se tipicamente i voxel della fMRI rappresentano un volume di 27\u00a0mm3 (un cubo con facce di 9\u00a0mm2 con spigoli di 3mm).\nAttualmente, nelle macchine pi\u00f9 moderne, la risoluzione della immagini RMN \u00e8 attorno a 1\u00a0mm2, e sono il frutto della rielaborazione di 256 x 256 x 256 voxel tridimensionali da 1\u00a0mm3. Dunque ogni immagine corrisponde all'incirca alla rappresentazione di un quadrato di circa 25,6\u00a0cm per lato.\nDisegno sperimentale.\nI ricercatori sono spesso interessati nell'esame dell'attivit\u00e0 cerebrale connessa ad alcuni processi psicologici specifici. Uno tra i vari approcci sperimentali a questo problema comporta il chiedersi la questione 'quali aree del cervello sono significativamente pi\u00f9 attive quando una persona esegue il compito A rispetto alla funzione B?'. Anche se ogni compito potesse essere progettato per essere identico, ad eccezione dell'aspetto del comportamento che viene investigato, molto probabilmente il cervello mostrer\u00e0 cambiamenti nell'attivit\u00e0 tra due compiti a causa di fattori diversi rispetto alla semplice differenza tra due compiti (Dal momento che la caratteristica principale del cervello \u00e8 quella di coordinare un'intera gamma di funzioni parallele che non sono strettamente correlate al compito sperimentale). Inoltre, il segnale potrebbe contenere una certa quantit\u00e0 di \"rumore informatico\" (\"noise\") derivato dalle caratteristiche intrinseche del processo di imaging.\nPer aggiustare questi effetti dovuti al caso (\"random effects\"), ed evidenziare le aree di attivit\u00e0 legate specificamente al processo in esame, vengono impiegati metodi statistici (curve di Gauss, teorema di Bayes) per investigare le differenze pi\u00f9 significative che si sovrappongono o stanno oltre l'attivit\u00e0 cerebrale di sfondo. Questo comporta un processo a pi\u00f9 stadi per preparare i dati, ed in seguito analizzarli usando un metodo statistico noto come il modello generale lineare.\nPre-elaborazione dell'immagine.\nLe immagini fornite dallo scanner cerebrale potrebbero necessitare di una pre-elaborazione (ad esempio eseguita con MRIcro, per collocarle assialmente), prima di poter eseguire qualsiasi confronto statistico, per cos\u00ec poter rimuovere il rumore elettronico oppure per correggere eventuali errori di campionamento.\nDi solito in uno studio accurato il soggetto viene sottoposto a scansione varie volte. Per tenere conto del movimento della testa tra successive scansioni, le immagini in genere vengono modificate elettronicamente con algoritmi particolari, in modo che i voxel nelle immagini corrispondano (approssimativamente) alla stessa localizzazione esatta nel cervello. Questo processo viene denominato in inglese \"realignment\" (ri-allineamento) oppure \"motion correction\" (correzione del movimento, in inglese \"image realignment\").\nI protocolli di studio di neuroimaging funzionale abitualmente coinvolgono la scelta di diversi soggetti da studiare (accomunati dalla stessa malattia o dal fatto di essere certificati come \"soggetti di controllo\" normali), che avranno sempre qualche lieve differenza nella forma e organizzazione del cervello. Avranno tutti la stessa anatomia complessiva, ma vi saranno alcune differenze minori nella dimensione del cervello, variazioni individuali nella topografia delle circonvoluzioni e dei solchi della corteccia cerebrale, e differenze morfologiche (anche massicce) in strutture profonde come il corpo calloso.\nPer aiutare il confronto, le immagini in 3D di ogni cervello vengono trasformate in modo che le strutture superficiali rimangano allineate, un processo noto come \"normalizzazione spaziale\". Questo tipo di normalizzazione tipicamente comporta non soltanto la traslazione e la rotazione, ma anche la riduzione ad una scala comune e la \"ripiegatura non-lineare\" (in inglese \"nonlinear warping\") della superficie del cervello in modo da ottenere o di combaciarsi rispetto ad una tipologia comune (\"standard template\"). Spesso vengono utilizzate mappe cerebrali standard come quella fornita dal Tallairach-Tournoux oppure prototipi del Montr\u00e9al Neurological Institute (MNI) che spesso permettono a ricercatori di tutto il mondo di comparare i loro risultati.\nA fini statistici, le immagini subiscono spesso un processo di \"smerigliatura\" o \"sfumatura\", (simile all'effetto 'blur', disponibile in alcuni software per la modifica delle immagini) che consiste nell'eseguire una media (\"averaging\") di voxel vicini, tipicamente utilizzando un filtro a curva gaussiana oppure tramite l'impiego della trasformazione a funzione d'onda (\"wavelet\"), per rendere i dati meno soggetti ad artefatto da variabilit\u00e0 di campionatura (\"noise\").\nConfronto statistico.\nI modelli di statistica parametrica vengono assunti per ogni voxel, utilizzando il modello generale lineare per descrivere la variabilit\u00e0 dei dati in termini di effetti sperimentali spesso generanti confusioni, e la variabilit\u00e0 residua. Le ipotesi vengono espresse in termini di parametri di modello stabiliti per ogni voxel come statistiche univarianti.\nSi possono condurre analisi anche per esaminare le differenze di una serie nel tempo (ad esempio per determinare le correlazioni tra la variabile di un compito e l'attivit\u00e0 del cervello in una certa area) utilizzando modelli lineari di convoluzione che spiegano come il segnale misurato venga causato da cambiamenti sottostanti nell'attivit\u00e0 neurale.\nDal momento che vengono eseguiti molti test statistici in sequenza, debbono essere apportate correzioni per controllare i \"falsi positivi\" (errore di primo tipo) potenzialmente causati dal confronto dei livelli di attivit\u00e0 su di un grande numero di voxel. In questo caso, un errore di tipo I implica che si classifica falsamente l'attivit\u00e0 di cerebrale di sottofondo come attivit\u00e0 relativa al compito. Debbono essere fatte delle correzioni, basandosi sul numero di resels nell'immagine e basandosi sulla teoria dei campi casuali continui (random fields), allo scopo di stabilire un nuovo criterio di significativit\u00e0 statistica che si aggiunti al problema del multiple comparisons.\nRappresentazioni grafiche.\nLe differenze nella attivit\u00e0 cerebrale misurata possono essere rappresentati in un certo numero di modi.\nPi\u00f9 semplicemente, possono essere presentate come una tabella, che all'ascissa e ordinata ha coordinate che mostrano le differenze pi\u00f9 significative nell'attivit\u00e0 tra i compiti. Comunque, le differenze nell'attivit\u00e0 cerebrale sono pi\u00f9 spesso mostrate come pezze di colore all'interno di una 'fetta' di cervello ottenuta dalla scansione in risonanza magnetica, con i colori che rappresentano la posizione di voxels che hanno mostrato differenze statisticamente significative tra le varie condizioni. Il gradiente di falsi colori viene mappato in base a valori statistici, come i valori di \"t\" oppure gli \"z-scores\". Questo crea una rappresentazione intuitiva e visivamente gradevole che delinea la forza statistica relativa di una determinata area di attivazione. Recentemente \u00e8 stato proposto una visualizzazione alternativa, nella pagina web di Matthias Reimold, che mostra l'attivit\u00e0 di base e combina la differenza tra la mappa statistica e la mappa dell'attivit\u00e0 di base del cervello (o, parlando genericamente, combina il \"contrasto\" di base) ed attribuisce codici di colore all'attivit\u00e0 di base.\nLe differenze nell'attivit\u00e0 possono anche essere messe in evidenza grazie al 'cervello di vetro' (in inglese 'glass brain'), una rappresentazione delle principali caratteristiche del cervello (solchi, lobi) che si serve di tre punti di vista e sottolineature dei bordi come se fosse un contenitore trasparente in vetro, contenente aree colorate (simile al cristallo di Murano). Soltanto le aree di attivazione sono visualizzate come aree di ombreggiatura o colore. Questo si ritiene utile come mezzo per fornire un riassunto rapido dell'area totale di cambiamenti significativi in un determinato confronto statistico."}
{"id": "1192062", "revid": "1543377", "url": "https://it.wikipedia.org/wiki?curid=1192062", "title": "Jonathan Brandis", "text": "Biografia.\nNato nel Connecticut, era figlio di Greg, un pompiere e autista di bus, e Mary, una insegnante di scuola. Brandis ha cominciato la sua carriera in tenera et\u00e0, recitando gi\u00e0 a cinque anni in alcuni spot televisivi. Il suo debutto nel mondo dello spettacolo \u00e8 in una pubblicit\u00e0 dei giochi della Fisher-Price. La sua seconda occasione \u00e8 invece nei manifesti pubblicitari della Buster Brown Shoes. A sei anni, dopo un provino, vinse un ruolo nella soap opera \"Una vita da vivere\". Fino al 1985, Jonathan ha recitato come modello in pi\u00f9 di ottanta fra spot pubblicitari e campagne pubblicitarie, dopodich\u00e9 i suoi genitori decisero di portarlo a Los Angeles, quando il ragazzo aveva nove anni, per tentare la carriera di attore.\nFu scelto quasi subito per una parte nella serie televisiva di Farrah Fawcett \"The Barbara Hutton Story\". Successivamente, ha ottenuto piccoli ruoli in alcuni programmi, come \"Avvocati a Los Angeles\", \"Casalingo Superpi\u00f9\", \"La signora in giallo\" al fianco di Angela Lansbury e in \"Kate e Allie\". Arrivano anche molte partecipazioni in telefilm come \"Gli amici di pap\u00e0\", \"Alien Nation\", \"Flash\", \"Pros and cons\" e \"Crossroads\". Nel 1989, Brandis ha interpretato Bastian ne \"La storia infinita 2\", ruolo che gli dar\u00e0 notoriet\u00e0 a livello internazionale. Nel 1992 \u00e8 stato protagonista con Chuck Norris in \"Pugno d'acciaio\", dove ha interpretato il ruolo di Barry Grabrewski. Un altro ruolo importante ricoperto da Brandis \u00e8 stato il personaggio di Lucas Wolenczak, la sua rappresentazione nella fiction futuristica \"SeaQuest - Odissea negli abissi\", prodotta da Steven Spielberg, nel 1993.\nEra anche apparso nella versione televisiva di \"It\", tratto dal romanzo di Stephen King, ricoprendo il ruolo di Bill Denbrough da giovane. Ha inoltre dato la voce a Mozenrath nella serie televisiva \"Aladdin\", della Disney. Nella prima versione per il film \"Aladdin e il re dei ladri\", il principale antagonista doveva essere Mozenrath, ma l'idea fu abbandonata perch\u00e9 Jonathan Brandis non voleva riprendere il ruolo.\nDurante la sua breve vita ha avuto diverse relazioni con ragazze del mondo dello spettacolo: Tatyana Ali (Ashley Banks in \"Willy, il principe di Bel-Air\"), Heather McComb (Maggie in \"Cinque in famiglia\"), Vinessa Shaw e Monica Keena (Abby Morgan in \"Dawson's Creek\"). Accompagn\u00f2 a un ballo scolastico l'attrice Brittany Murphy, con la quale ha condiviso il destino di una morte prematura: infatti Murphy mor\u00ec nel 2009, a soli 32 anni.\nVita privata.\nDal 1995 al 1998, Brandis era fidanzato con l'attrice e cantante Tatyana Ali. La coppia apparve in un articolo sulla rivista \"People\" nel luglio 1995.\nMorte.\nLa settimana prima di morire Jonathan fece visita ai genitori, e rest\u00f2 con loro per quattro giorni. Greg e Mary si erano accorti che c'era qualcosa che non andava e che Jonathan era gi\u00f9 di morale, ma non riuscirono a scoprire che cosa avesse. Marted\u00ec 11 novembre 2003, Jonathan era uscito con alcuni amici per cena e si era poi recato con loro a casa sua, al 650 di South Detroit Street a Los Angeles. Gli amici in seguito riferiranno che quella sera Jonathan era particolarmente agitato. Ad un certo punto Jonathan lasci\u00f2 la stanza. Uno dei suoi amici, non vedendolo tornare, and\u00f2 a cercarlo e dopo circa 15 minuti lo trov\u00f2, alle ore 23:40, privo di sensi ed impiccato ad una corda di nylon nel corridoio del secondo piano dell'edificio. L'amico tagli\u00f2 la corda e chiam\u00f2 i soccorsi: trasportato d'urgenza al Cedars-Sinai Medical Center, Brandis mor\u00ec il giorno dopo alle ore 2:45, perch\u00e9 la sua gola era stata irrimediabilmente lacerata dalla corda di nylon. Aveva 27 anni.\nLe cause del suicidio non sono note. Brandis non lasci\u00f2 nessun biglietto di addio e la famiglia rimase devastata dall'accaduto. Secondo la madre il giovane non aveva problemi personali, ma era molto severo verso se stesso. Alcuni amici hanno rilasciato un'intervista a \"People\", sostenendo che Brandis si sentisse depresso per il mancato decollo della sua carriera e che per questo aveva cominciato a bere molti alcolici. Nell'articolo sostengono anche che il giovane avesse pi\u00f9 volte accennato al fatto che avrebbe voluto suicidarsi.\nSecondo i suoi genitori, Jonathan non aveva mai dimostrato nessun desiderio di suicidarsi, non aveva problemi con alcol o droga e aveva smesso di fumare due anni prima. \u00c8 stato escluso anche il dubbio della possibile relazione tra alcuni medicinali assunti dal giovane ed il suicidio: pare infatti che stesse assumendo Isotretinoina per curare l'acne giovanile. Il medicinale infatti ha come raro effetto collaterale l'insorgenza della psicosi che pu\u00f2 portare al suicidio. \u00c8 stato anche detto che il giovane negli ultimi tempi della sua vita si sentisse gi\u00f9 per il taglio della sua scena nel film \"Sotto corte marziale\", con Bruce Willis e Colin Farrell.\nL'ultimo film in cui Jonathan ha recitato \u00e8 stato \"Puerto Vallarta Squeeze\", dove interpreta l'agente segreto Neil Weaterford. Le riprese per la televisione sono terminate poco prima del suo suicidio: il film infatti, usc\u00ec nel 2004. Arthur Allan Seidelman, regista del film, ha detto in un'intervista ad un programma TV, il Boulevard of Broken Dreams:\nNello stesso show televisivo citato sopra, Tatyana Ali ha parlato di Jonathan, dicendo:\nFu cremato e le sue ceneri furono date alla famiglia.\nDoppiatori italiani.\nNelle versioni italiane dei suoi film \u00e8 doppiato da:\nCome doppiatore \u00e8 sostituito da:"}
{"id": "1192063", "revid": "123937525", "url": "https://it.wikipedia.org/wiki?curid=1192063", "title": "Antonio Ranieri", "text": "Fu senatore del Regno d'Italia nella XV legislatura.\nBiografia.\nDiffidato per le sue idee dalla polizia borbonica, girovag\u00f2 in vari paesi stranieri. Ritornato in Italia e stabilitosi a Firenze, strinse una grande e intima amicizia con il poeta Giacomo Leopardi. Ritornato a Napoli, presso la sua famiglia, gli diede ospitalit\u00e0 nella propria casa, avendo cura di lui, con l'aiuto della sorella Paolina, poi con devozione fraterna fino alla morte. A sue spese gli fece innalzare un monumento e pubblic\u00f2 le opere leopardiane, assieme a una biografia del poeta, per la casa editrice Le Monnier a Firenze (1843-1845).\nVisitando a Napoli l'ospizio degli orfanelli, nel 1839 scrisse poi il romanzo \"Ginevra o l'orfanella della Nunziata\", nel quale svelava i gravi abusi perpetrati in quell'ospizio di trovatelli, suscitando cos\u00ec l'odio della polizia per cui dovette scontare 45 giorni di carcere (immediatamente sequestrato, il romanzo aveva avuto un'enorme circolazione clandestina). Due anni dopo pubblic\u00f2 anche la \"Storia d'Italia dal V al IX secolo ovvero da Teodosio a Carlo Magno\", nella quale mostrava i mali d'Italia in conseguenza del potere temporale dei papi: il libro gli valse nuove inimicizie. Nel 1842 decise di pubblicare un romanzo filosofico, \"Il frate Rocco\".\nCon la rivoluzione del 1848, alla quale per\u00f2 prese parte abbastanza passivamente, fu tuttavia eletto deputato al Parlamento napoletano. Nel 1861 fu eletto come deputato al Parlamento del Regno d'Italia e vi fu pi\u00f9 volte confermato fino al 1881. Come deputato si occup\u00f2 della questione meridionale e pubblic\u00f2 \"Quattro discorsi circa la questione meridionale\" (1862). Nel 1882 fu nominato senatore del Regno. Fu anche professore di filosofia della storia nell'Universit\u00e0 degli Studi di Napoli.\nNel 1880 pubblic\u00f2 i \"Sette anni di sodalizio con Giacomo Leopardi\", libro che suscit\u00f2 non poche polemiche per rivelazioni che, diremmo oggi, violavano la privacy del poeta di Recanati. Nel libro egli dichiarava, tra le altre cose, di aver mantenuto il poeta a proprie spese. Giuseppe Piergili per\u00f2 nel 1892 (nel volume \"Nuovi documenti intorno alla vita e agli scritti di Giacomo Leopardi\") pubblic\u00f2 delle lettere ma soprattutto delle cambiali di mano del Ranieri sottoscritte da Leopardi, l'ultima delle quali di 35 scudi incassata 4 giorni prima della morte del poeta, che dimostrarono la falsit\u00e0 delle pagine del Sodalizio, essendo quindi Leopardi a mantenere i fratelli Ranieri con la scarsa rendita che i nobili genitori gli spedivano."}
{"id": "1192064", "revid": "1573940", "url": "https://it.wikipedia.org/wiki?curid=1192064", "title": "Stenella frontalis", "text": "La stenella maculata atlantica (\"Stenella frontalis\", ) \u00e8 un Cetaceo Odontoceto appartenente alla famiglia dei Delfinidi. Si riscontra principalmente lungo la Corrente del Golfo dell'Oceano Atlantico settentrionale, sebbene vi siano stati dei rari avvistamenti nel mar Mediterraneo, lungo le coste della Spagna. Gli individui pi\u00f9 anziani della specie hanno una caratteristica colorazione maculata su tutto il corpo. Le macchie mancano negli individui pi\u00f9 giovani.\nDistribuzione.\nLa specie \u00e8 endemica delle aree temperate e tropicali dell'Oceano Atlanticofino a 48\u00b0N e a 24\u00b0 S \u00c8 stata osservata all'estremit\u00e0 occidentale della Corrente del Golfo, tra la Florida e le Bermude, ed \u00e8 presente anche nel Golfo del Messico. Avvistamenti meno frequenti sono stati fatti pi\u00f9 ad est, al largo delle Azzorre e delle Canarie, a Cape Cod e lungo le coste sud-occidentali della Spagna. Altri avvistamenti si sono avuti in Brasile e in Africa occidentale, sebbene poco si sappia su queste popolazioni.\nL'Areale di questi delfini \u00e8 parzialmente sovrapposto con quello dei tursiopi (\"Tursiops truncatus\") e della stenella maculata pantropicale (\"Stenella attenuata\")\nMorfologia.\nLa colorazione della stenella maculata varia enormemente durante la crescita. Alla nascita presentano il corpo di un grigio uniforme. Dopo lo svezzamento cominciano a comparire le macchie, che sono scure sul ventre e bianche sui fianchi, mentre la pinna dorsale e quella caudale sono di un grigio pi\u00f9 scuro rispetto al resto del corpo. L'animale adulto presenta macchie pi\u00f9 dense di colore nero che ricoprono tutto il corpo, che assume una colorazione bianca.\nMisurano alla nascita 90\u2013110\u00a0cm, i maschi adulti sono lunghi 2,26 m e pesano fino a 140\u00a0kg mentre le femmine sono lunghe fino a 2,29 m e pesano fino a 130\u00a0kg. \u00c8 un veloce nuotatore ed \u00e8 capace di compiere spettacolari acrobazie fuori dall'acqua, come per esempio il \"bow-riding\".\nTassonomia.\nIl primo ad identificarlo fu Georges Cuvier nel 1829. A causa delle considerevoli variazioni morfologiche degli individui di questa specie i tassonomi sono stati per lungo tempo incerti sul corretto inquadramento tassonomico della specie. Attualmente \u00e8 riconosciuta una sola specie, sebbene sia abbastanza probabile che una variante particolarmente ricca di macchie comunemente trovata vicino alla Florida possa essere classificata come una sottospecie o addirittura come una specie separata.\nInterazione con l'uomo.\nAlcune stenelle, soprattutto quelle che vivono alle Bahamas, si sono abituate al contatto con gli esseri umani. In queste aree sono comuni crociere per vedere e nuotare con i delfini.\nSono spesso vittime degli arpioni dei pescatori ed ogni anno molte rimangono uccise nei tramagli, delle particolari reti da pesca."}
{"id": "1192070", "revid": "124955196", "url": "https://it.wikipedia.org/wiki?curid=1192070", "title": "Venlose Voetbal Vereniging Venlo", "text": "Il Venlose Voetbal Vereniging Venlo, meglio noto come VVV-Venlo, \u00e8 una societ\u00e0 calcistica olandese di Venlo, che milita in Eerste Divisie, la seconda divisione del calcio olandese.\nStoria.\nIl club fu fondato il 7 febbraio 1903. Il VVV \u00e8 stato un club amatori per lungo tempo fino a quando non fu introdotto nel 1954 il calcio professionistico anche nei Paesi Bassi; in quell'occasione il VVV si fuse con un'altra societ\u00e0, l\"SC Venlo\", e si diede origine allo \"Sportclub VVV'03\". Nel 1959 il club vinse la coppa nazionale battendo in finale l' per 4 a 1. Nel 1961 il VVV termin\u00f2 la massima divisione con un terzo posto finale, ma l'anno successivo la squadra retrocesse in Eerste Divisie, la seconda divisione olandese. Nel 1966 la compagine retrocesse in Tweede Divisie, la terza divisione, ma dopo solo un anno si guadagn\u00f2 il passaggio in seconda serie. Nel 1968 il VVV retrocesse ancora, ma nel 1971 fu nuovamente promosso. Tra il 1976 e il 1994 la squadra milit\u00f2 anche in Eredivisie ma ogni anno veniva prontamente retrocessa.\nDal 1994 al 2007 ha militato ininterrottamente in Eerste Divisie, fino alla promozione ottenuta al termine della stagione 2006-07, grazie alla vittoria ai play-off contro l'RKC Waalwijk. Nella stagione 2007-2008 la squadra ebbe un avvio positivo, nonostante i pronostici sfavorevoli. Grazie a tanta applicazione e alle capacit\u00e0 del giovanissimo talento Nordin Amrabat galleggi\u00f2 al di sopra della zona retrocessione, ma retrocesse il 7 maggio, a seguito di una doppia sfida contro l', sconfitto per 1-0 all'andata ma vincente per 2-0 al ritorno.\nDopo un solo anno in Eerste Divisie, il Venlo \u00e8 tornato in Eredivisie per poi retrocedere di nuovo l\u2019anno successivo. Arriva secondo con 75 punti nell\u2019Eerste Divisie 2015-2016, ma non riesce a trionfare negli spareggi per la promozione. Vince, invece, nella stagione seguente e viene promosso in Eredivisie, dove ottiene 34 punti, che gli permettono di concludere la stagione al 15\u00ba posto. Il 24 ottobre 2020, nella sesta giornata di Eredivisie, perde clamorosamente in casa per 13-0 contro l', subendo di conseguenza la sconfitta pi\u00f9 pesante della storia del massimo campionato olandese. Conclude la medesima stagione con la retrocessione in Eerste Divisie. \nOrganico.\nRosa 2020-2021.\n\"Aggiornata al 2 febbraio 2021.\"\nRosa 2018-2019.\n\"Aggiornata al 29 gennaio 2019.\"\nRosa 2017-2018.\n\"Aggiornata al 24 gennaio 2018.\""}
{"id": "1192071", "revid": "125413382", "url": "https://it.wikipedia.org/wiki?curid=1192071", "title": "Guida Michelin", "text": "La Guida Michelin \u00e8 una collezione di pubblicazioni annuali rivolte al turismo e alla gastronomia, edite dall'azienda francese Michelin, e che rappresentano uno dei maggiori riferimenti mondiali per la valutazione della qualit\u00e0 dei ristoranti e alberghi a livello nazionale e internazionale. La selezione degli esercizi viene effettuata in assoluta indipendenza e l'inserimento nella guida \u00e8 totalmente gratuito.\nStoria.\nIl piccolo libro rosso fu originariamente concepito con la modesta intenzione d\u2019incoraggiare gli automobilisti a mettersi in viaggio.\nTutto ebbe inizio in Francia, a Clermont-Ferrand, nel 1889, quando i fratelli Andr\u00e9 ed \u00c9douard Michelin fondano l\u2019omonima azienda di pneumatici, motivati da una grande visione per l\u2019industria automobilistica del Paese: in un momento in cui si contavano meno di 3.000 macchine in tutta la nazione.\nPer aiutare i motoristi a sviluppare i propri viaggi \u2013 e quindi incrementare la vendita di auto e di conseguenza l\u2019acquisto di pneumatici \u2013 i fratelli Michelin creano un volumetto per il viaggiatore: quali mappe, procedure per cambiare una ruota, stazioni di servizio e una lista d\u2019indirizzi in cui mangiare e pernottare la notte.\nPer due decenni tutte le informazioni sono state fornite gratuitamente. Fino al giorno in cui Andr\u00e9 Michelin arriv\u00f2 in un negozio di gomme e trov\u00f2 la sua \u201camata\u201d guida utilizzata come supporto per un banco di lavoro. Partendo dal presupposto che \u201cl\u2019uomo rispetta solo ci\u00f2 che paga\u201d, la nuova Guida Michelin fu lanciata nel 1920 ad un prezzo di 7 franchi.\nPer la prima volta la guida include una lista di alberghi di Parigi, una selezione di ristoranti in base a categorie specifiche e abbandona le inserzioni a pagamento all\u2019interno delle sue pagine.\nPreso atto del crescente interesse per la buona tavola, i fratelli Michelin reclutano un\u2019\u00e9quipe di \u201cavventori misteriosi\u201d \u2013 o ispettori come vengono definiti oggi \u2013 per visitare e recensire anonimamente i ristoranti.\nNel 1926 la guida inizia ad assegnare le stelle agli indirizzi di alta cucina, evidenziandoli inizialmente con una sola stella. Dopo cinque anni, viene introdotta la scala attuale: una, due, tre stelle. Nel 1936 viene pubblicato il criterio di assegnazione delle stelle.\nNella restante parte del XX secolo, grazie al suo approccio unico e serio, la guida Michelin diventa un best-seller senza eguali, superando i 30 milioni di copie.\nLa lungimiranza dei fratelli Michelin ha fatto emergere un\u2019ulteriore vocazione dell\u2019azienda (significativa nel 2019 come nel 1900): rendere accessibili a tutti la piacevolezza del viaggio nelle sue molteplici declinazioni e la realizzazione di esperienze gastronomiche gratificanti ed indimenticabili.\nSe in Italia la prima edizione nel 1956 prevedeva \"Dalle Alpi a Siena\", dall'edizione 1957 copriva gi\u00e0 tutto il territorio nazionale.\nDiffusione.\nNel corso degli anni la diffusione della guida si \u00e8 estesa a diversi Paesi, tra cui:\nGuida Rossa e Guida Verde.\nSe la Guida Rossa raccoglie le valutazioni dei ristoranti e degli alberghi delle singole nazioni, la Guida Verde \u00e8 indirizzata maggiormente al turismo itinerante.\nNate nel 1926 da una felice intuizione dei fratelli Andr\u00e9 e Edouard Michelin, le Guide Verdi Michelin sono un riferimento internazionale nel mercato delle guide turistiche. Prodotte e commercializzate in otto lingue (francese, italiano, inglese, spagnolo, tedesco, polacco, olandese e ceco), vantano un catalogo di oltre 200 titoli suddivisi in 4 collane, per un totale di 1,8 milioni di guide vendute all\u2019anno. I titoli vengono aggiornati ogni 2 anni dopo accurate visite sul campo, a garanzia di un\u2019informazione sempre al passo con i tempi.\nSi tratta di una valutazione basata sulla ponderazione oggettiva di diversi criteri: prima impressione, notoriet\u00e0, ricchezza patrimoniale o naturale, importanza storica, bellezza, autenticit\u00e0, qualit\u00e0 della gestione e della manutenzione, qualit\u00e0 dell\u2019accoglienza e della visita. Il risultato finale \u00e8 la migliore garanzia per il viaggiatore di avere un\u2019indicazione attendibile e professionale. Per i siti che ricevono la stella, il giudizio Michelin \u00e8 un riconoscimento non solo al valore intrinseco del monumento, ma anche alla capacit\u00e0 di gestione e valorizzazione dello stesso, premessa indispensabile per un\u2019esperienza di viaggio soddisfacente. Il criterio \u201cqualit\u00e0 della gestione e della manutenzione/qualit\u00e0 dell\u2019accoglienza e della visita\u201d ha, infatti, un\u2019alta ponderazione nel calcolo del punteggio finale, proprio perch\u00e9 per Michelin non basta offrire il bello, ma un\u2019esperienza indimenticabile.\nIl significato delle stelle:\n3 Stelle - Vale il viaggio: sono gli \u201cimperdibili\u201d, luoghi di fama artistica, storica o naturale internazionale.\n2 Stelle - Merita la deviazione: sono i luoghi che meritano una deviazione durante il viaggio.\n1 Stella - Interessante: \u00e8 un\u2019indicazione per chi desidera approfondire la conoscenza della destinazione.\nGli ispettori.\nImpiegati a tempo pieno, la maggior parte di loro ha trascorsi accademici nelle migliori scuole alberghiere; globe trotter senza sosta con esperienze di lavoro in diversi paesi, gli ispettori Michelin - nel loro insieme - giudicano pi\u00f9 di 30.000 indirizzi, in 30 Paesi, distribuiti su 3 continenti. Indipendenza di giudizio, anonimato e pagamento del conto sono i tre pilastri imprescindibili della Guida Michelin. Una volta terminato il pasto, l\u2019ispettore deve immediatamente trascrivere l\u2019esperienza valutando l\u2019indirizzo attraverso i seguenti criteri: qualit\u00e0 dei prodotti, tecnica, equilibrio tra gli ingredienti, personalit\u00e0 dello chef, rapporto qualit\u00e0: prezzo, costanza della prestazione.\nOltre le stelle.\nLa guida MICHELIN recensisce i locali attraverso brevi descrizioni di due o tre righe ed un importante utilizzo di simboli. Quelli pi\u00f9 riveriti sono le universalmente riconosciute stelle: il loro aspetto - di fatto - \u00e8 tuttavia pi\u00f9 affine a quello di un fiore a sei petali.\nI ristoranti possono ricevere da una a tre stelle per la qualit\u00e0 del cibo, assegnate sulla base dei seguenti criteri:\nNell\u2019assegnazione delle stelle non rientrano voci quali l\u2019arredo, il modo in cui \u00e8 apparecchiata la tavola o la qualit\u00e0 del servizio, perch\u00e9 queste concorrono a definire il grado di \u201ccomfort\u201d rappresentato dal simbolo della forchetta e coltello.\nAmbita da molti chef, ma elargita a sole poche eccellenze: ricevere una o pi\u00f9 stelle pu\u00f2 cambiare il destino di un ristorante.\nLa galassia della Guida Michelin 2020, 65\u00aa edizione, si configura in tal modo:\nPer un totale di 374 ristoranti stellati.\nBib Gourmand e il Piatto Michelin\nIl Bib Gourmand \u2013 nome che si rif\u00e0 al bonario Omino Michelin, Bibendum, nonch\u00e9 mascotte ufficiale del Gruppo. Il Bib \u00e8 un riconoscimento per locali informali in grado di proporre una piacevole esperienza gastronomica, con un menu completo a meno di \u20ac35.\nSe inizialmente a questi ristoranti veniva assegnata una \u201cR\u201d rossa, con il 1997 il simbolo Bib Gourmand debutta in guida. A partire da quella data, questo pittogramma \u00e8 diventato un faro per i clienti alla ricerca di una cucina di valore a buon prezzo.\nLa 65\u00aa edizione della Guida MICHELIN Italia associa l\u2019Omino che si lecca i baffi a ben 266 ristoranti, di cui 25 novit\u00e0.\nTra i 2075 ristoranti citati nella selezione, oltre 1400 ristoranti propongono un buon pasto con prodotti di qualit\u00e0, il Piatto Michelin."}
{"id": "1192073", "revid": "599", "url": "https://it.wikipedia.org/wiki?curid=1192073", "title": "Alexandr Vladimirovich Koyrakskiy", "text": ""}
{"id": "1192075", "revid": "253269", "url": "https://it.wikipedia.org/wiki?curid=1192075", "title": "Erika Christensen", "text": "Biografia.\nNata a Seattle da Steven e Kathy Christensen, ha lontane origini danesi, norvegesi, svedesi e irlandesi. Ha due fratelli gemelli, Brando e Dane, quest'ultimo \u00e8 anche lui attore. Inizia la sua carriera, a Los Angeles, partecipando ad uno spot pubblicitario per la catena McDonald's, successivamente prende parte a molte serie tv come \"Frasier\", \"Il tocco di un angelo\", \"Jarod il camaleonte\", \"Cenerentola a New York\" e \"That '70s Show\".\nNel 2000 prende parte al film di Steven Soderbergh \"Traffic\", nel 2002 recita nel thriller \"Swimfan - La piscina della paura\" e nella commedia \"Due amiche esplosive\". Nel 2004 \u00e8 nel cast di \"Perfect Score\" con Scarlett Johansson e Chris Evans, mentre nel 2005 recita in \"Flightplan - Mistero in volo\" con Jodie Foster. \u00c8 apparsa nel videoclip \"Tired of Being Sorry\" della band di Balthazar Getty, Ringside, videoclip diretto da Joaquin Phoenix. Tra il 2006 e il 2007 ha recitato nella serie tv \"Six Degrees - Sei gradi di separazione\", nel ruolo di Mae, mentre dal 2010 fa parte del cast della serie tv \"Parenthood\".\nVita privata.\nFa parte del movimento religioso di Scientology."}
{"id": "1192076", "revid": "1305772", "url": "https://it.wikipedia.org/wiki?curid=1192076", "title": "NGI", "text": ""}
{"id": "1192078", "revid": "729019", "url": "https://it.wikipedia.org/wiki?curid=1192078", "title": "Battaglia del lago Benaco", "text": "La battaglia del lago Benaco fu combattuta nel novembre 268 presso il lago di Garda (in latino \"Lacus Benacus\") tra l'esercito dell'Impero romano, comandato dall'imperatore Claudio il Gotico, e la federazione germanica degli Alemanni. La schiacciante vittoria ottenuta dai Romani segn\u00f2 l'inizio della ripresa dell'impero dopo la Crisi del terzo secolo, ma non fu sufficiente a contenere definitivamente le incursioni alemanniche in territorio romano, che anzi ripresero gi\u00e0 pochi mesi dopo la battaglia.\nContesto storico.\nGli Alemanni erano una federazione etnica di trib\u00f9 germaniche, in larga parte appartenenti al ramo degli \"Herminones\" dei Germani occidentali. Il nucleo originario, costituito dai Semnoni, aveva aggregato intorno a s\u00e9 elementi di varia stirpe, le cui identit\u00e0 singolari si erano via via stemperate fino a lasciare il posto a quella, collettiva e comune, alemannica. Nel corso del suo processo di formazione, tra I e II secolo, la federazione si era stanziata in un'area dell'odierna Germania meridionale, compresa tra l'alto Reno e l'alto Danubio.\nAll'inizio del II secolo, mentre a Roma regnava l'imperatore Caracalla, gli Alemanni avevano intrapreso le loro prime scorrerie al di l\u00e0 del Limes romano (212-213). Le incursioni erano condotte dai soli guerrieri e avevano finalit\u00e0 di saccheggio; non c'erano ancora, in quella prima fase, obiettivi di migrazione o di ricerca di nuove aree di insediamento, tanto che al termine di ogni razzia le truppe facevano ritorno alle loro basi a ridosso del Limes.\nAntefatto.\nNel 268 gli Alemanni penetrarono in Italia attraverso il passo del Brennero, approfittando dell'assenza dell'esercito romano, impegnato a fronteggiare la ribellione dell'usurpatore Aureolo e, nelle province balcanico-anatoliche, un'altra invasione barbarica, capeggiata dai Goti. Nell'autunno gli Alemanni giunsero ad occupare alcune zone dell'Italia settentrionale, proprio mentre i Romani erano impegnati a sconfiggere i Goti nella battaglia di Naisso. \u00c8 possibile che l'imperatore Claudio abbia tentato di negoziare con gli Alemanni il loro ritiro, ma, avutone un rifiuto, decise di impegnarli in battaglia.\nBattaglia.\nGli eserciti si scontrarono nei pressi del lago di Garda: i trentacinquemila uomini di Claudio si trovarono davanti un nemico superiore di numero, in quanto gli Alemanni avevano portato in Italia pi\u00f9 di centomila uomini. I dettagli della battaglia sono ignoti, ma \u00e8 certo che Claudio vinse largamente uno scontro, con circa met\u00e0 degli Alemanni caduti sul campo; gli Alemanni superstiti si ritirarono verso nord.\nLe vittorie di Naisso e del Garda furono segnali dell'uscita dell'impero dalla crisi che l'aveva attanagliato nel III secolo: sotto l'energica guida dei due generali illirici, Claudio e Aureliano, furono riconquistati tutti i territori perduti nel giro di sette anni.\nConseguenze.\nDal punto di vista alemannico, tuttavia, lo scontro non rappresent\u00f2 affatto un punto di svolta; dopo che i superstiti furono rientrati nelle loro basi, infatti, la federazione pass\u00f2 immediatamente a pianificare nuove razzie, tanto che gi\u00e0 nel 270 la trib\u00f9 alemannica degli Iutungi torn\u00f2 a compiere un'incursione in Italia settentrionale. Anche la nuova campagna, dopo un iniziale successo a Piacenza nel gennaio del 271, fu respinta dall'esercito romano guidato da Aureliano (battaglie di Fano e di Pavia, ma ulteriori incursioni si sarebbero ripetutamente verificate nei decenni seguenti."}
{"id": "1192081", "revid": "599013", "url": "https://it.wikipedia.org/wiki?curid=1192081", "title": "Nwf", "text": ""}
{"id": "1192083", "revid": "124791855", "url": "https://it.wikipedia.org/wiki?curid=1192083", "title": "Fabbrica di San Pietro", "text": "La Fabbrica di San Pietro () \u00e8 un ente creato appositamente per la gestione dell'insieme delle opere necessarie per la realizzazione edile e artistica della Basilica di San Pietro in Vaticano. L'ente \u00e8 tuttora operante per la gestione del complesso.\nStoria.\nLa storia cinquecentenaria della Fabbrica di San Pietro (le origini di questa istituzione risalgono ai tempi di papa Giulio II che nel 1506 aveva dato inizio alla costruzione della nuova Basilica Vaticana) \u00abracconta la pluralit\u00e0 di interventi e la qualit\u00e0 dei manufatti di tutti coloro che hanno lasciato la propria orma nell'immenso Tempio vaticano\u00bb. \nNel 1523 papa Clemente VII nomin\u00f2 una commissione di sessanta periti alle dirette dipendenze della Santa Sede con il compito di curare la costruzione e l'amministrazione della Basilica.\nNel 1589 papa Sisto V affid\u00f2 la commissione alla giurisdizione del \"cardinale arciprete della Basilica\" e pochi anni dopo, sotto il pontificato di papa Clemente VIII (1592-1605), questa venne sostituita con un apposito organo collegiale, denominato \"Congregazione della Reverenda Fabbrica di San Pietro\", con le stesse attribuzioni fino allora proprie della soppressa commissione. Oltre al prefetto nella persona del cardinale arciprete della Basilica, la Congregazione era formata da un certo numero di cardinali e prelati. Questo dicastero poteva nominare, nelle province dello Stato Pontificio, propri delegati, in qualit\u00e0 di commissari che rimanevano in carica per un anno. Essi esercitavano giurisdizione propria ed erano competenti a giudicare in primo grado cause di ogni valore, contro le cui sentenze si poteva ricorrere in appello davanti alla Congregazione.\nNel 1863, sotto il pontificato di Pio IX, vennero sottratti alla Congregazione della Reverenda Fabbrica di San Pietro tutti i poteri in materia contenziosa, che furono trasferiti alla Congregazione del Concilio.\nCon la riforma del 1908 di Pio X la Congregazione fu ridotta esclusivamente all'amministrazione della Fabbrica e nel 1967, in seguito alla riforma generale della Curia Romana attuata da papa Paolo VI, la Congregazione termin\u00f2 la sua esistenza e fu annoverata tra le Amministrazioni Palatine.\nIl 29 giugno 2020 papa Francesco ha nominato commissario straordinario l'arcivescovo Mario Giordana, \"affidandogli l'incarico di aggiornare gli statuti, fare chiarezza sull'amministrazione e riorganizzare gli uffici amministrativo e tecnico della Fabbrica\".\nCompiti e funzioni della Fabrica.\nSecondo la costituzione apostolica \"Pastor Bonus\" di Giovanni Paolo II la Fabbrica di San Pietro si occupa di tutto quanto necessario per il restauro e il decoro dell'edificio, nonch\u00e9 della disciplina interna dei custodi e dei pellegrini e opera in accordo con il Capitolo della Basilica Vaticana.\nRecentemente il Vaticano ha aperto gli archivi agli studiosi: fra i preziosi documenti catalogati vi sono migliaia di note, progetti, contratti, ricevute, corrispondenze (ad esempio fra Michelangelo e la Curia), che costituiscono una documentazione del tutto \"sui generis\" sulla quotidianit\u00e0 pratica degli artisti coinvolti.\n\u00c8 presieduta dal cardinale Mauro Gambetti, nominato da papa Francesco il 20 febbraio 2021.\nL'archivio della Fabbrica di San Pietro.\nL'archivio \u00e8 composto da cento armadi pieni di carte, contratti, ricevute, richieste, testimonianze. Messi uno di fianco all'altro, occupano uno spazio lungo circa 2 km. Si trova nella sua attuale collocazione dal 1984, quando \u00e8 stato inaugurato da papa Giovanni Paolo II. Nel corso della sua storia, dal Cinquecento ai giorni nostri, l'archivio ha cambiato posizione moltissime volte. \u00c8 stato nella vecchia Sagrestia, poi dentro la Basilica, poi addirittura fuori dal Vaticano, nel tentativo di metterlo in salvo dai saccheggi napoleonici, poi di nuovo all'interno della Basilica. A met\u00e0 dell'Ottocento, lo studioso Giovanni Battista Carinci present\u00f2 un progetto per sistemarlo, ma fu giudicato troppo costoso e non venne mai messo in atto. Se ne occup\u00f2 finalmente, fra il 1960 e il 1982, l'abate Cipriano Cipriani. Nel suo paziente e prezioso lavoro, lungo oltre vent'anni, riusc\u00ec non solo a metterlo in ordine, ma lo dot\u00f2 anche di un importantissimo schedario e di un primo inventario che poi, riveduto e ampliato, \u00e8 diventato la base degli attuali strumenti di ricerca informatici.\nOrigine di modi di dire.\nL'immenso cantiere della basilica non pass\u00f2 inosservato alla cultura popolare romana e non solo. Per far passare i materiali per il cantiere alle dogane senza che essi pagassero il dazio s'incideva su ogni singolo collo l'acronimo, in lingua latina: \"A.U.F.\" (ovvero \"Ad Usum Fabrice\" - e cio\u00e8 destinato - \"ad essere utilizzato nella fabbrica\", sottinteso di S. Pietro). Nella tradizione popolare romana nacque subito la forma verbale \"auffo\" o \"auffa\", tuttora utilizzata a Roma e in molte altre localit\u00e0 italiane che facevano parte dello Stato Pontificio e non, per indicare qualcuno che vuole ottenere servigi o beni in modo gratuito. Allo stesso modo, ancora oggi, quando si parla di un lavoro perennemente in cantiere, si \u00e8 soliti paragonarlo alla Fabbrica di San Pietro."}
{"id": "1192086", "revid": "1115371", "url": "https://it.wikipedia.org/wiki?curid=1192086", "title": "Stadio polisportivo di Belluno", "text": "Lo stadio polisportivo \u00e8 uno stadio di Belluno, le cui due tribune hanno una capienza di 1747 persone. \nOspita le partite interne del . Offre un regolamentare terreno per il gioco del calcio, attorno al quale sorge una pista per l'atletica leggera, con strutture per il salto con l'asta e i lanci dalla gabbia.\nStoria.\nL'impianto venne inaugurato il 9 dicembre 1956 con un'amichevole fra i gialloblu e l', il quale si impose con il risultato di 4-0.\nNel 1999 ospit\u00f2 il campionato europeo femminile di rugby a 15. Il torneo fu vinto dalla .\nDati tecnici.\nLo stadio ha due tribune coperte, la tribuna centrale e la tribuna est, che si trovano dirimpetto l'una all'altra. La loro capienza \u00e8 cos\u00ec ripartita:"}
{"id": "1192087", "revid": "599013", "url": "https://it.wikipedia.org/wiki?curid=1192087", "title": "Ocx", "text": ""}
{"id": "1192091", "revid": "21079", "url": "https://it.wikipedia.org/wiki?curid=1192091", "title": "Biolomorfismo", "text": ""}
{"id": "1192092", "revid": "599013", "url": "https://it.wikipedia.org/wiki?curid=1192092", "title": "Ofc", "text": ""}
{"id": "1192096", "revid": "22475", "url": "https://it.wikipedia.org/wiki?curid=1192096", "title": "Fairplay (Colorado)", "text": "Fairplay \u00e8 una citt\u00e0 degli Stati Uniti d'America, situata nella Contea di Park, della quale \u00e8 capoluogo, nello Stato del Colorado. La citt\u00e0 di Fairplay fu ufficialmente riconosciuta nel 1872.\nFairPlay \u00e8 conosciuta per avere ispirato la serie South Park. \nNel 2000 la popolazione era censita in 610 abitanti.\nStoria.\nOriginariamente un insediamento di cercatori d'oro e minatori, la citt\u00e0 venne fondata nel 1859 durante i primi giorni della corsa all'oro di Pike's Peak. \nLa citt\u00e0 ebbe il nome dai coloni, stupiti dalle generose offerte fatte ai primi cercatori e promesse di un maggiormente equo sistema per i suoi residenti."}
{"id": "1192098", "revid": "912025", "url": "https://it.wikipedia.org/wiki?curid=1192098", "title": "Algoritmo del pittore", "text": "L'algoritmo del pittore, conosciuto anche come riempimento prioritario, \u00e8 una delle soluzioni pi\u00f9 semplici al problema della visibilit\u00e0 nella computer grafica. Quando si rappresenta una scena tridimensionale su un piano bidimensionale \u00e8 necessario decidere quali poligoni sono visibili e quali saranno nascosti.\nIl nome dell'algoritmo si riferisce al semplice metodo usato dai pittori che disegnano prima le parti distanti delle scena e poi le ricoprono con le parti pi\u00f9 vicine. L'algoritmo del pittore ordina tutti i poligoni nella scena per la loro profondit\u00e0 e successivamente li disegna in ordine. In questo modo le parti nascoste saranno ridipinte con le parti visibili, a scapito del costo di dover ridisegnare delle aree della scena.\nL'algoritmo pu\u00f2 fallire in alcuni casi. In questo esempio, i poligoni A,B e C si sovrappongono. Non \u00e8 possibile decidere quale poligono \u00e8 sopra gli altri. In questo caso i poligoni devono essere tagliati in qualche modo per consentire l'ordinamento. L'algoritmo di Newell proposto nel 1972 fornisce un metodo per il ritaglio di questi poligoni. Numerosi altri metodi sono stati proposti nel campo della geometria computazionale.\nNella sua implementazione di base, l'algoritmo del pittore pu\u00f2 essere inefficiente. Esso forza il sistema a renderizzare ogni punto di tutti i poligoni nell'insieme visibile, anche se qualche poligono risulter\u00e0 nascosto nella scena finale.\nL'algoritmo del pittore invertito \u00e8 a volte usato disegnando prima gli oggetti vicini al pittore - con la regola che le parti gi\u00e0 disegnate non saranno ridisegnate. Questo pu\u00f2 essere molto efficiente poich\u00e9 non \u00e8 necessario calcolare i colori per le parti che sono distanti e sono nascoste dagli oggetti vicini. Tuttavia, l'algoritmo inverso soffre degli stessi problemi della versione normale.\nQuesto e altri difetti dell'algoritmo portarono allo sviluppo della tecnica dello Z-buffer, che pu\u00f2 essere visto come uno sviluppo dell'algoritmo del pittore che risolve i conflitti di profondit\u00e0, rimuovendo la necessit\u00e0 di un ordinamento di rendering basato sulla profondit\u00e0."}
{"id": "1192104", "revid": "486946", "url": "https://it.wikipedia.org/wiki?curid=1192104", "title": "Ippocrate di Kos", "text": ""}
{"id": "1192105", "revid": "57342", "url": "https://it.wikipedia.org/wiki?curid=1192105", "title": "Guide Michelin", "text": ""}
{"id": "1192108", "revid": "599013", "url": "https://it.wikipedia.org/wiki?curid=1192108", "title": "Oxo", "text": ""}
{"id": "1192109", "revid": "34392", "url": "https://it.wikipedia.org/wiki?curid=1192109", "title": "Stelle Michelin", "text": ""}
{"id": "1192110", "revid": "44638", "url": "https://it.wikipedia.org/wiki?curid=1192110", "title": "Saporta Cup", "text": ""}
{"id": "1192115", "revid": "371529", "url": "https://it.wikipedia.org/wiki?curid=1192115", "title": "Phobia (The Kinks)", "text": "Phobia \u00e8 un album discografico del gruppo rock britannico The Kinks, pubblicato nel 1993."}
{"id": "1192116", "revid": "15756", "url": "https://it.wikipedia.org/wiki?curid=1192116", "title": "Ose", "text": ""}
{"id": "1192118", "revid": "33751", "url": "https://it.wikipedia.org/wiki?curid=1192118", "title": "Campionato mondiale Under-20 FIFA", "text": ""}
{"id": "1192122", "revid": "339392", "url": "https://it.wikipedia.org/wiki?curid=1192122", "title": "VVV Venlo", "text": ""}
{"id": "1192123", "revid": "438678", "url": "https://it.wikipedia.org/wiki?curid=1192123", "title": "Mark to market", "text": "Mark to market \u00e8 un metodo di valutazione in base al quale il valore di uno strumento o contratto finanziario \u00e8 sistematicamente aggiustato in funzione dei prezzi correnti di mercato. Vuol dire anche \"valutare secondo il mercato\". Le attivit\u00e0 finanziarie (ma anche quelle reali) possono essere valutate secondo il costo storico (o costo di acquisizione), secondo una procedura detta di \"costo corrente\", che sarebbe il costo storico riportato ad oggi mediante un indice dei prezzi, o secondo il prezzo di mercato. Nell'ottica di stabilire la \"verit\u00e0 dei bilanci\" i principi contabili solitamente impongono di usare il mark to market per valutare attivit\u00e0 e passivit\u00e0 finanziarie. Questo principio diventa scomodo quando, come \u00e8 successo nel 2007-2008 con la Crisi dei subprime, il mercato per molti tipi di titoli diventa illiquido e la paura conduce a prezzi cos\u00ec bassi da creare massicce minusvalenze, erodendo profitti e capitale. Le procedure di valutazione, tuttavia, lasciano qualche margine per adottare prezzi diversi.\nLa tecnica di \"marking to market\" viene prevalentemente utilizzata nei mercati dei futures e delle opzioni."}
{"id": "1192125", "revid": "682087", "url": "https://it.wikipedia.org/wiki?curid=1192125", "title": "Auffa", "text": ""}
{"id": "1192127", "revid": "125042973", "url": "https://it.wikipedia.org/wiki?curid=1192127", "title": "Saturno che divora i suoi figli", "text": "Saturno che divora i suoi figli (\"Saturno devorando a su hijo\") \u00e8 un dipinto a olio su intonaco trasportato su tela (146x83 cm) del pittore spagnolo Francisco Goya, realizzato nel 1821-1823 e conservato al museo del Prado di Madrid.\nStoria.\n\"Saturno che divora i suoi figli\" \u00e8 a soggetto mitologico e riprende un tema gi\u00e0 affrontato nel 1637-1638 da Pieter Paul Rubens in una tela omonima: \"Saturno\". Si trattava di una divinit\u00e0 identificata dai Greci con Crono, il pi\u00f9 giovane dei Titani, figlio di Urano (il Cielo) e di Gea (la Madre Terra). Secondo la cosmogonia greca, Crono, essendogli stato profetizzato che uno dei suoi figli lo avrebbe soppiantato e privato del potere, li inizi\u00f2 a divorare a uno a uno. La moglie Rea riusc\u00ec a porre in salvo solo Zeus, il sestogenito, che mise provvidenzialmente in salvo nell'isola di Creta. Qui Zeus crebbe, nutrito dalla ninfa Adrastea con il latte della capra Amaltea, e diventato adulto affront\u00f2 il padre, lo obblig\u00f2 a restituire i figli ingoiati e lo spodest\u00f2 dal trono, diventando il signore supremo di tutti gli dei.\nL'opera fa parte delle cosiddette \"Pitture Nere\", un ciclo di quattordici dipinti realizzati da Goya sulle pareti della propria casa (la Quinta del Sordo), sulle rive del Manzanarre, presso Madrid, dove abit\u00f2 negli anni tra il 1819 e il 1823. I dipinti della serie, tutti realizzati con pittura a olio su intonaco, non erano stati commissionati e non erano intesi per essere mostrati al pubblico. Quando Goya si trasfer\u00ec in Francia, la casa pass\u00f2 al nipote Mariano e nel 1874 era in possesso del barone di Erlanger, il quale, a causa del loro deterioramento, li fece trasferire su tela con la supervisione del curatore del museo del Prado, Salvador Martinez Cubells, e nel 1878 li don\u00f2 allo Stato spagnolo. Oggi il \"Saturno che divora i suoi figli\" \u00e8 esposto a Madrid, presso il museo del Prado.\nDescrizione.\nL'opera coglie Saturno mentre divora uno dei suoi figli appena nati. Si tratta di una scena terrificante: Saturno \u00e8 in preda a una foga cannibalesca e ha uno sguardo allucinato, gli occhi strabuzzanti dalle orbite, le fauci spalancate e le mani avide, ed esprime una \u00abviolenza che diventa pura energia del male\u00bb (Vittorio Sgarbi), a tal punto che sembra pronto a dare un altro morso al corpicino del malcapitato. Del figlio, invece, non rimangono che pochi brandelli sanguinolenti. La scena, immersa in un buio nero come catrame, \u00e8 rischiarata qua e l\u00e0 da una luce radente proveniente da sinistra che conferisce peso e verosimiglianza alle due figure. Le pennellate, invece, sono forti, rapide e informali.\nSono state avanzate varie interpretazioni del significato del dipinto: il conflitto tra vecchiaia e giovent\u00f9, il tempo come divoratore di ogni cosa, la Spagna che divorava i suoi figli migliori in guerre e rivoluzioni, o, pi\u00f9 in generale, la condizione umana nei tempi moderni. Un'altra interpretazione identifica la figura di Crono con quella di Ferdinando VII, che dopo la restaurazione e il ritorno sul trono di Spagna attu\u00f2 il ripristino dell'assolutismo e la repressione di qualsiasi fermento d'ispirazione liberale; forse, tuttavia, potrebbe riferirsi alla galoppante abdicazione della ragione in favore dell'irrazionalit\u00e0, finalmente riconosciuta come vera forza motrice di ogni comportamento umano. A prescindere da queste difficolt\u00e0 interpretative, comunque, il \"Saturno che divora i suoi figli\" \u00e8 certamente il quadro pi\u00f9 estremo e compiuto del ciclo delle cosiddette \"Pitture Negre\", al quale \u00e8 legato, oltre che per un'omologia dei toni cupi e minacciosi, anche per un \"fil rouge\" tematico legato proprio alla figura di Saturno, tradizionalmente associata alla disperazione e alla vecchiaia. \u00c8 in questo modo che \u00abla Quinta del Sordo pu\u00f2 leggersi come la Quinta de Saturno\u00bb, come osservato da Silvia Borghesi.\nCome gi\u00e0 accennato, il tema di Saturno che divora i figli era gi\u00e0 stato trattato da Rubens, in un quadro omonimo conservato anch'esso presso il Prado. Si tratta tuttavia di un dipinto maggiormente convenzionale e rappresenta il titano compiere l'atto con maggiore freddezza e calcolo; Goya, al contrario, dipinge Saturno come un uomo preso dalla follia, ben un secolo prima che Sigmund Freud scandagliasse gli abissi dell'inconscio. \u00c8 proprio grazie al suo esasperato furore espressivo che il \"Saturno che divora i suoi figli\" \u00e8 assurto a dignit\u00e0 di icona, venendo universalmente riconosciuto come uno dei dipinti pi\u00f9 celebri di Goya e una delle opere pi\u00f9 significative dell'arte figurativa europea."}
{"id": "1192128", "revid": "682087", "url": "https://it.wikipedia.org/wiki?curid=1192128", "title": "A ufa", "text": ""}
{"id": "1192130", "revid": "767487", "url": "https://it.wikipedia.org/wiki?curid=1192130", "title": "Kill City Dragons (album)", "text": "Kill City Dragons \u00e8 il primo album della sleaze glam band, Kill City Dragons, uscito nel 1990 per l'Etichetta discografica Wideboy Records.\nL'album contiene la traccia \"\"Devil Calling\" scritta da Dave Tregunna e Jan Stenfors, ovvero Nasty Suicide (ex Hanoi Rocks). Inoltre viene proposta anche la cover dei Boyce &amp; Hart \"Stepping Stone\"\"."}
{"id": "1192131", "revid": "1060", "url": "https://it.wikipedia.org/wiki?curid=1192131", "title": "Messaggero dei ragazzi", "text": ""}
{"id": "1192137", "revid": "287204", "url": "https://it.wikipedia.org/wiki?curid=1192137", "title": "Messaggero di Sant'Antonio Editrice", "text": "Messaggero di Sant'Antonio Editrice, o pi\u00f9 semplicemente Messaggero di Sant'Antonio, o, ancora pi\u00f9 semplicemente, Messaggero, \u00e8 una casa editrice appartenente alla Federazione Italiana Editori Giornali (FIEG) e di propriet\u00e0 dei Frati Minori Conventuali della Basilica di Sant'Antonio di Padova. Ha iniziato la sua attivit\u00e0 come Tipografia del Messaggero di S.Antonio attorno al 1906.\n\u00c8 diretta da padre Giancarlo Zamengo dal 2013.\nPubblicazioni.\nLa casa editrice ha all'attivo almeno 6200 pubblicazioni nel corso della sua attivit\u00e0.\nFino agli anni cinquanta il catalogo dei libri, pubblicati da Edizioni Messaggero Padova (EMP), era focalizzato sulla vita di Sant'Antonio e sui sussidi liturgici. Poi ha ampliato il raggio d'azione agli studi biblici, a testi di storia cristiana e francescana, anche a libri di narrativa. Tra gli autori: Alice Franceschini, Erri De Luca, Pietro Maranesi, Anselm Gr\u00fcn, Nicola Savino, Simone Paganini, Antonio Bello, Fabio Scarsato, Piero Lazzarin, Lorenzo Milani, Ernesto Olivero, Loris Capovilla, Dieter Kampen, padre Pio, papa Francesco. Pubblicato anche il fantasioso epistolario indirizzato da Albino Luciani, quando era cardinale di Venezia, a personaggi storici e mitici e pubblicati sul \"Messaggero di Sant'Antonio\" dal 1971 al 1974..\nLa casa editrice edita inoltre le riviste mensili di cultura generale:\nEdita inoltre le riviste teologiche:"}
{"id": "1192138", "revid": "287204", "url": "https://it.wikipedia.org/wiki?curid=1192138", "title": "Memphis Rogues", "text": "I Memphis Rogues furono un club calcistico statunitense attivo a Memphis dal 1978 al 1980 nella NASL. Il club giocava partite interne nel Liberty Bowl Memorial Stadium. AL termine della stagione 1980 la franchigia fu trasferita a Calgary e il club cambi\u00f2 il nome in Calgary Boomers.\nStoria.\nA met\u00e0 degli anni settanta due imprenditori appassionati di calcio, Harry Mangurian (proprietario di un ippodromo in Florida) e Beau Rogers (co-proprietario e General Manager dei Tampa Bay Rowdies) decisero di fondare un proprio team. Mangurian e Rogers esaminarono diverse localit\u00e0 nel sud degli Stati Uniti, prima di decidere di stabilirsi a Memphis nel Tennessee. Il nome \"Rogues\" deriva in parte dall'allusione ai \"Rowdies\", e in parte al desiderio di avere un elefante come mascotte.\nL'avventura del club fu sfortunata sin dalla scelta del primo allenatore, Malcolm Allison, proveniente dal . Allison non riusc\u00ec a completare l'ingaggio di un numero sufficiente di giocatori e venne allontanato prima dell'inizio della stagione. Al suo posto venne chiamata l'ex star del Chelsea Eddie McCreadie. La stagione fu comunque deludente, i Rogues si piazzarono solo terzi nella divisione fallendo l'accesso ai playoff e anche l'affluenza di pubblico non fu alta quanto sperato (8.708 spettatori in media, solo diciassettesima come numero di spettatori fra le 24 squadre della lega).\nLa seconda stagione del club fu interrotta da uno sciopero dei giocatori, che costrinse McCreadie a tornare in campo da giocatore. A fine stagione il club fece peggio dell'anno precedente sia sul campo, arrivando ultimo, sia al box office (7.137 spettatori di media).\nNell'inverno del 1979 si gioc\u00f2 la prima edizione del torneo indoor della NASL, in cui finalmente i Rogues riuscirono ad ottenere un piazzamento di rilievo, vincendo il titolo di divisione e venendo sconfitti ai playoff in finale dai Tampa Bay Rowdies.\nNonostante finalmente iniziassero ad arrivare i risultati, Mangurian e Rogers nel 1980 decisero di cedere la squadra ad Avron Fogelman, gi\u00e0 proprietario di un club di baseball della Minor League con base a Memphis, e in seguito proprietario di una quota dei Kansas City Royals. L'affluenza del pubblico aument\u00f2, toccando una media di 9.864 spettatori a partita, ma i risultati sul campo continuarono ad essere deludenti, nonostante il nuovo allenatore Charlie Cooke.\nNel 1981 Fogelman decise di abbandonare l'investimento e per ripianare le perdite vendette il club a Nelson Skalbania, uomo d'affari canadese che trasfer\u00ec la franchigia a Calgary, in Canada."}
{"id": "1192140", "revid": "59975", "url": "https://it.wikipedia.org/wiki?curid=1192140", "title": "Let 'em eat cake!", "text": ""}
{"id": "1192141", "revid": "1529788", "url": "https://it.wikipedia.org/wiki?curid=1192141", "title": "Messaggero di Sant'Antonio", "text": "Il Messaggero di Sant'Antonio \u00e8 una rivista mensile pubblicata dalla casa editrice Messaggero di Sant'Antonio Editrice dei Frati Minori Conventuali della Basilica di Sant'Antonio di Padova. \u00c8 diretta alle famiglie, ed \u00e8 diffusa solo in abbonamento postale (520.000 abbonati) in 148 paesi.\n\u00c8 pubblicata anche in un'edizione particolare destinata agli italiani residenti all'estero. In totale le edizioni sono sette: oltre all'italiano e agli italiani all'estero, in inglese, francese, tedesco, rumeno, polacco.\nStoria.\nNacque nel 1898 a Padova come \"Il Messaggiero di S. Antonio di Padova\". L'articolo \"Il\" fu tolto nel 1931. Il primo numero aveva formato 16 x 24 centimetri e contava 24 pagine. Il \"bollettino\" (cos\u00ec era chiamato popolarmente all'inizio) fu ispirato dal padre Vittore Sottaz. In ossequio alle leggi del 1867 che avevano soppresso gli ordini religiosi ne fu direttore un laico, Giuseppe Bruniera, mentre il direttore effettivo era padre Alessandro Radovanovic. Era stampato in nel Regio Stabilimento P. Prosperini in Padova. L'abbonamento annuo costava lire 1,50, mentre per l'estero costava lire 2,00; un fascicolo 15 centesimi.\nDal settembre 2013 il direttore \u00e8 il francescano fra Fabio Scarsato."}
{"id": "1192143", "revid": "919135", "url": "https://it.wikipedia.org/wiki?curid=1192143", "title": "Singolarit\u00e0 isolata", "text": "In matematica, e pi\u00f9 precisamente in analisi complessa, una singolarit\u00e0 isolata \u00e8 un punto in cui una funzione olomorfa non \u00e8 definita mentre risulta definita in ogni altro punto vicino. La funzione olomorfa pu\u00f2 avere nel punto essenzialmente tre tipi di comportamenti diversi, e a seconda del comportamento la singolarit\u00e0 \u00e8 detta eliminabile, polo o essenziale.\nDefinizione.\nSia formula_1 un punto contenuto in un insieme aperto formula_2 del piano complesso. Una funzione\nha una singolarit\u00e0 isolata in formula_1 se esiste un intorno formula_5 di formula_1 per cui la funzione \u00e8 olomorfa in formula_7. Quindi la funzione non \u00e8 definita in formula_1, mentre in ogni altro punto sufficientemente vicino \u00e8 definita e differenziabile in senso complesso.\nSviluppo in serie di Laurent.\nLa funzione formula_9 ammette uno sviluppo come serie di Laurent nel punto formula_1. La funzione \u00e8 quindi scrivibile in un intorno del punto come serie\nSi distinguono generalmente tre tipi di comportamento della formula_9 vicino al punto di singolarit\u00e0 formula_13. Ciascuno di questi \u00e8 determinato dallo sviluppo locale in serie di Laurent, oppure dal comportamento del modulo formula_14 vicino al punto.\nSi noti che la tipologia di singolarit\u00e0 non \u00e8 univocamente determinata dalla serie di Laurent locale se essa ha raggio di convergenza positivo.\nSingolarit\u00e0 eliminabile.\nLa singolarit\u00e0 formula_13 \u00e8 eliminabile se esiste il limite\nLe condizioni seguenti sono equivalenti a questa:\nEsempio: la funzione formula_23 presenta una singolarit\u00e0 eliminabile in formula_24. \nPolo.\nLa singolarit\u00e0 formula_13 \u00e8 un polo se esiste un numero intero positivo formula_26 tale che esista il limite\ncon formula_28. Il numero formula_29 \u00e8 l'ordine o molteplicit\u00e0 del polo. Un polo di ordine 1 \u00e8 detto semplice.\nLe condizioni seguenti sono equivalenti a questa:\nEsempio: la funzione formula_41 presenta un polo di ordine 2 (formula_42), detto anche polo doppio, in formula_43.\nSingolarit\u00e0 essenziale.\nUna singolarit\u00e0 essenziale \u00e8 una singolarit\u00e0 che non rientra nei casi precedenti, cio\u00e8 che non sia n\u00e9 una singolarit\u00e0 eliminabile n\u00e9 un polo. Le condizioni seguenti sono equivalenti a questa:\nEsempio: la funzione formula_50 presenta una singolarit\u00e0 essenziale in formula_51.\nEsempi.\nOgni funzione \nscritta come rapporto di due polinomi \u00e8 definita nell'aperto formula_2 ottenuto rimuovendo da formula_54 le radici formula_55 di formula_56. Se queste non sono anche radici di formula_57, in ogni formula_58 la funzione ha un polo, il cui ordine \u00e8 pari alla molteplicit\u00e0 della radice.\nLa funzione\ndefinita su formula_60 ha una singolarit\u00e0 essenziale in formula_61. Infatti lo sviluppo di Laurent \u00e8\nche ha infiniti termini negativi non nulli.\nAnche il fatto che la funzione formula_63 non ammetta limite (finito o infinito) per formula_64 che tende a 0\n\u00e8 sufficiente per dimostrare l'essenzialit\u00e0 della singolarit\u00e0.\nPropriet\u00e0.\nTraslazione della serie di Laurent.\nSia formula_65 un numero intero. Moltiplicando la funzione formula_66 per formula_67, i coefficienti della serie di Laurent centrata in formula_1 vengono traslati di formula_65 posti (a sinistra o a destra a seconda del segno di formula_70). In questo modo \u00e8 possibile modificare l'ordine di un polo, trasformare ogni polo in singolarit\u00e0 eliminabile, oppure viceversa creare poli a partire da singolarit\u00e0 eliminabili.\nSe la singolarit\u00e0 \u00e8 essenziale, rimane tale anche dopo la moltiplicazione per formula_67.\nSingolarit\u00e0 essenziale.\nUna funzione vicino ad una singolarit\u00e0 essenziale \u00e8 estremamente discontinua. Per il Teorema di Casorati-Weierstrass, l'immagine formula_72 di ogni intorno aperto formula_73 di formula_1 \u00e8 un aperto denso del piano complesso. Il teorema di Picard afferma di pi\u00f9: formula_72 \u00e8 tutto il piano complesso, oppure il piano tranne un punto.\nDa questo segue ad esempio che per ogni numero complesso formula_76 esiste una successione di punti formula_77 convergenti a formula_37 tali che formula_79. In altre parole, la funzione intorno a formula_1 \"converge a qualsiasi cosa\".\nSingolarit\u00e0 all'infinito.\nPer una funzione intera \n(o pi\u00f9 in generale una funzione olomorfa definita sul complementare di un compatto di formula_54) \u00e8 possibile parlare di singolarit\u00e0 all'infinito. Questa \u00e8 la singolarit\u00e0 in formula_83 della funzione\ndefinita come formula_85. In particolare, la singolarit\u00e0 all'infinito pu\u00f2 essere eliminabile, un polo o essenziale. Si pu\u00f2 studiare una singolarit\u00e0 all'infinito di una funzione formula_86 cambiando la variabile:\nallora il punto all'infinito diventa l'origine e acquisisce il tipo di singolarit\u00e0 della funzione formula_88 nel punto formula_89.\nIl Teorema di Liouville dice che una funzione intera avente singolarit\u00e0 eliminabile all'infinito \u00e8 costante."}
{"id": "1192145", "revid": "106908", "url": "https://it.wikipedia.org/wiki?curid=1192145", "title": "Circondario di Greiz", "text": "Il circondario di Greiz (targa GRZ) \u00e8 un circondario (\"Landkreis\") della Turingia, in Germania.\nComprende 9 citt\u00e0 e 53 comuni.\nCapoluogo e centro maggiore \u00e8 Greiz."}
{"id": "1192147", "revid": "1632387", "url": "https://it.wikipedia.org/wiki?curid=1192147", "title": "Lista di controllo", "text": "Una lista di controllo (elenco di controllo) \u00e8 un qualsiasi elenco esaustivo di cose da fare o da verificare per eseguire una determinata attivit\u00e0. \u00c8 spesso utilizzato anche il termine anglosassone \"checklist\".\nRicorrere ad una lista di controllo minimizza il possibile insuccesso dovuto, tra gli altri, ai potenziali limiti della memoria e dell'attenzione umana. Il ricorso ad una lista di controllo aiuta a garantire la coerenza e la completezza nello svolgimento di un compito.\nLa spunta degli elementi di una lista di controllo \u00e8 il metodo pi\u00f9 semplice e sicuro per portare a termine attivit\u00e0 che prevedono molti passi e che richiedono particolare attenzione.\nLa lista di controllo \u00e8 un documento che fa parte di un processo. Pi\u00f9 propriamente \u00e8 lo strumento per la \"verifica procedurale\" del processo stesso. Viene utilizzata quando e se il processo non ha raggiunto l'obiettivo previsto; quindi \"a posteriori\". L'elenco delle attivit\u00e0 \"da mettere in atto\" costituisce, pi\u00f9 correttamente, una \"linea guida\".\nUso nel campo dell'assistenza sanitaria.\nGli elenchi di controllo sono stati utilizzati nella pratica sanitaria per garantire che siano seguite le linee guida della buona pratica clinica. Un esempio \u00e8 la lista di controllo inerente alla sicurezza chirurgica sviluppata per l'Organizzazione mondiale della sanit\u00e0 dal dott. Atul Gawande.Secondo una meta-analisi dopo l'introduzione di questa lista di controllo la mortalit\u00e0 sarebbe scesa del 23% e tutte le complicanze del 40% (anche se \u00e8 stato riconosciuto che sono necessari ulteriori studi di alta qualit\u00e0 per rendere pi\u00f9 robusta questa meta-analisi). Comunque l'uso di liste di controllo nel campo dell'assistenza sanitaria non ha sempre avuto successo e la trasferibilit\u00e0 tra i diversi setting \u00e8 stata messa in discussione.\nNel Regno Unito, uno studio sull'implementazione di una checklist per la fornitura di assistenza medica a pazienti anziani ricoverati, ha rilevato che la checklist evidenziava limitazioni nella valutazione della fragilit\u00e0 di questi pazienti ammessi in reparti per acuti ed \u00e8 stata utilizzata per motivare il team assistenziale a rivedere le pratiche di routine; tuttavia questa stessa esperienza metteva in luce come fosse necessario lavorare per capire se e come le liste di controllo possono essere incorporate in complesse cure multidisciplinari.\nFormato.\nLe liste di controllo vengono spesso presentate come elenchi con piccole caselle di controllo nella parte sinistra (o destra) della pagina. Un piccolo segno di spunta viene disegnato nella casella dopo che l'oggetto \u00e8 stato completato.\n\u00c8 naturalmente possibile che vengano utilizzati anche altri formati. Alcuni elenchi di controllo (ad esempio quelli dell'aviazione) sono generalmente costituiti da un sistema e un'azione divisi da una linea tratteggiata e mancano di una casella di controllo poich\u00e9 spesso vengono letti ad alta voce e di solito sono destinati ad essere riutilizzati."}
{"id": "1192148", "revid": "298055", "url": "https://it.wikipedia.org/wiki?curid=1192148", "title": "Vulnus Vendor", "text": ""}
{"id": "1192149", "revid": "525063", "url": "https://it.wikipedia.org/wiki?curid=1192149", "title": "Maine (Francia)", "text": ""}
{"id": "1192150", "revid": "122129866", "url": "https://it.wikipedia.org/wiki?curid=1192150", "title": "Luigi Ghilardi", "text": "Trasferitosi in Messico molto giovane nel 1855 combatt\u00e9 nella guerra di Riforma tra le file liberali con il grado di generale di brigata.\nRientr\u00f2 in Italia per combattere a fianco di Giuseppe Garibaldi, ma quando gli venne negato il permesso di far parte dell'esercito ritorn\u00f2 in Messico per combattere contro l'intervento francese.\nFatto prigioniero dai francesi nei pressi di Puebla, fu fucilato nel 1864."}
{"id": "1192151", "revid": "968255", "url": "https://it.wikipedia.org/wiki?curid=1192151", "title": "Dynamo Open Air", "text": "Il Dynamo Open Air \u00e8 stato un festival heavy metal che si \u00e8 tenuto nei Paesi Bassi dal 1986 al 2005.\nStoria.\nDalla sua nascita \u00e8 cresciuto progressivamente, passando dalle 5.000 presenze della prima edizione alle 110.000 di quella del 1995, un sovraffollamento che ha causato un lento declino a partire dall'anno successivo, quando gli organizzatori furono costretti a limitarsi a 60.000 presenze.\nMolti di questi problemi furono causati dalla difficolt\u00e0 di trovare un location permanente: nel 1999 si svolse in una ex-discarica nei dintorni di Eindhoven, l'anno successivo fu tenuto per al \"Goffertpark\" di Nimega e, sintomo della crisi, il festival dur\u00f2 solo un giorno, quando nelle due edizioni antecedenti ne era durato 3.\nNel 2001 gli organizzatori pensarono di aver trovato una location definitiva vicino alla citt\u00e0 di Lichtenvoorde, ma a causa di proteste fu cancellato, nel 2002 si svolse nello stesso luogo del Bospop Festival, ma nel 2003 non fu nuovamente organizzato. L'anno successivo si svolse nuovamente a Nimega, nella stessa location del 2000, nel 2005 \u00e8 stata la volta della location del Dawnpop Festival."}
{"id": "1192157", "revid": "228587", "url": "https://it.wikipedia.org/wiki?curid=1192157", "title": "Lewiston", "text": ""}
{"id": "1192160", "revid": "1543377", "url": "https://it.wikipedia.org/wiki?curid=1192160", "title": "Bristol-Myers Squibb", "text": "Bristol-Myers Squibb, \u00e8 una delle principali aziende farmaceutiche a livello mondiale. La societ\u00e0 ha sede a New York ed \u00e8 quotata al NYSE.\nProduce farmaci da prescrizione in diverse aree terapeutiche, tra cui il cancro, l'HIV/AIDS, le malattie cardiovascolari, il diabete, l'epatite, l'artrite reumatoide e i disturbi psichiatrici.\nStoria.\nLa societ\u00e0 ha raggiunto l'attuale assetto nel 1989, quando \u00e8 stata attuata la fusione tra due aziende storiche del settore farmaceutico:\nLa fusione \u00e8 stata effettuata attraverso l'incorporazione della Squibb nella Bristol-Myers.\nNel luglio 2009 si espande negli anticorpi acquisendo per 2,4 miliardi di dollari Medarex. Nell'ottobre 2010 acquisisce Zymogenetics (epatite C e cancro). Nello stesso anno Lamberto Andreotti \u00e8 nominato CEO dopo aver ricoperto il ruolo di responsabile delle operazioni farmaceutiche in tutto il mondo. Nel gennaio 2012 la societ\u00e0 rileva per 2,5 miliardi di dollari in contanti la Inbitex per rafforzare la sua posizione nel settore dei farmaci contro l'epatite C e cos\u00ec competere con Gilead/Pharmasset. L'accordo \u00e8 completato in soli due mesi grazie al premio del 126% sull'ultimo prezzo di negoziazione. Sempre nello stesso anno, in giugno, acquista Amylin Pharmaceuticals Inc per 5,3 miliardi di dollari, anche questi in contanti. Astra Zeneca, che gi\u00e0 collabora in diversi trattamenti per il diabete con BMS, pagher\u00e0 3,4 miliardi di dollari in contanti per i diritti a sviluppare i prodotti Amylin.\nCon una capitalizzazione di mercato di 87 miliardi di dollari e un apprezzamento delle azioni del 61,4%, Bristol-Myers Squibb \u00e8 classificata come la migliore azienda farmaceutica del 2013 da Forbes Magazine. Sempre nel 2013 la societ\u00e0 paga una multa di 18 milioni di dollari per aver negli anni passati evaso il fisco.\nIl 3 gennaio 2019 la societ\u00e0 ha annunciato l'acquisto della societ\u00e0 biofarmaceutica Celgene, con sede nel New Jersey, per un valore di 74 miliardi di dollari, parte in azioni (ultima seduta di BMS a 52,43 dollari) e parte cash (50 dollari per ciascun titolo). Con la transazione, tra le pi\u00f9 grandi nel settore farmaceutico, nasce un leader nei trattamenti contro il cancro e le malattie immunologiche. Gli azionisti Bristol-Myers Squibb avranno circa il 69% della nuova societ\u00e0, quelli di Celgene circa il 31%.\nProduzione.\nLa produzione del gruppo Bristol-Myers Squibb si articola in tre grandi divisioni:\nDati economici.\nNel 2017 il gruppo ha toccato i 20,788 miliardi di dollari rispetto ai 19,4 miliardi del 2016 con un utile di 975 milioni. La capitalizzazione a Wall Street \u00e8 nel 2016 di oltre 106 miliardi di dollari.\nStruttura.\nI siti primari di R &amp; S di BMS si trovano a Lawrence, nel New Jersey (precedentemente Squibb, vicino a Princeton) e a Wallingford, nel Connecticut (ex Bristol-Myers); con altri siti a East Syracuse, New York; Princeton Pike, Hopewell Township e New Brunswick, nel New Jersey, e a Swords, in Irlanda; Braine-l'Alleud, Belgio; Tokyo, Giappone; Bangalore, India.\nIn Italia il gruppo \u00e8 rappresentato dalla \"Bristol-Myers Squibb s.r.l.\", attivo dal 1946, con un ufficio di rappresentanza a Roma. Sono 17 le nuove molecole (di cui 10 biotech) allo studio della filiale italiana che collabora con Ieo e Istituto dei tumori di Milano. Lo storico stabilimento di Anagni (FR) \u00e8 stato ceduto nel 2020 a Catalent (Blackstone Group), ma continua a produrre farmaci BMS."}
{"id": "1192161", "revid": "339392", "url": "https://it.wikipedia.org/wiki?curid=1192161", "title": "AT-9", "text": ""}
{"id": "1192168", "revid": "287204", "url": "https://it.wikipedia.org/wiki?curid=1192168", "title": "Federazione italiana editori giornali", "text": "La Federazione italiana editori giornali (in acronimo FIEG) \u00e8 una federazione di case editrici italiane fondata a Roma, dove ha sede, il 22 maggio 1950. \nDescrizione.\nLa FIEG rappresenta le imprese editrici (di giornali quotidiani, periodici e di giornali online) e le agenzie stampa di livello nazionale; firma, a nome degli editori, il \"Contratto collettivo nazionale di lavoro giornalistico\".\nLe aziende editrici che aderiscono al sodalizio pubblicano 334 testate giornalistiche. Fanno parte della Fieg anche l'\u00abAssociazione stampatori italiana giornali\u00bb e la \u00abFederazione delle concessionarie di pubblicit\u00e0 a mezzo stampa\u00bb.\nLa FIEG aderisce all'Associazione Europea Editori Giornali (\"European Newspaper Publishers' Association\", ENPA), all'Associazione Europea Editori Periodici (\"European Magazine Media Association\", EMMA) e alla FIPP (International Federation of Periodical Press).\nSecondo l'ultimo Rapporto sulla stampa in Italia (relativo al 2012):\nSu testate giornalistiche, 200 ricevono finanziamenti pubblici, per un totale di 50 milioni annui. Il settore impiega 10.000 giornalisti e poligrafici. Il fatturato \u00e8 di di euro. I punti vendita distribuiti sul territorio nazionale sono 32.000.\nNel giugno 2016 la Fieg ha stretto un accordo con Google, uno dei maggiori fornitori mondiali di contenuti \"over the top\" (cio\u00e8 che non produce notizie in proprio), a sostegno della stampa periodica italiana. L'accordo prevede che le parti condividano ricavi e informazioni.\nDiritti di riproduzione degli articoli.\nI principali quotidiani e periodici italiani affidano la vendita dei diritti di riproduzione dei loro articoli a \u00abPromopress 2000\u00bb, la societ\u00e0 di servizi della FIEG con sede a Roma. Aderiscono alla rete, denominata \"Repertorio Promopress\", 64 aziende editoriali con 381 testate.\nDati e cifre.\nLe vendite di quotidiani in Italia dal 1995 al 2008.\nDati forniti dalla FIEG."}
{"id": "1192173", "revid": "6923", "url": "https://it.wikipedia.org/wiki?curid=1192173", "title": "Volkswagen Karmann-Ghia", "text": ""}
{"id": "1192175", "revid": "6923", "url": "https://it.wikipedia.org/wiki?curid=1192175", "title": "Ferdinand Anton Porsche", "text": ""}
{"id": "1192182", "revid": "120641821", "url": "https://it.wikipedia.org/wiki?curid=1192182", "title": "AVE (casa editrice)", "text": "AVE (Anonima Veritas Editrice) \u00e8 una casa editrice italiana\ncattolica nata nel 1935 in seno alla Giovent\u00f9 Cattolica (GIAC) (una branca dell'Azione Cattolica) con l'obiettivo di fornire sussidi per la formazione religioso-morale di adulti, giovani e ragazzi. Venne fondata da Luigi Gedda, Emilio Giaccone, Giulio Pastore.\nNel corso degli anni la produzione si \u00e8 ampliata, pubblica biografie, collane di attualit\u00e0, testi di approfondimento psicopedagogico, saggistica, collane sulle fonti perenni del Cristianesimo, pubblicazioni per la formazione liturgica, collane sui temi sociali, narrativa per ragazzi e giovani, pubblicistica.\nTra le pubblicazioni storicamente pi\u00f9 note dell'AVE vi sono il periodico per ragazzi \"Il Vittorioso\", pubblicato a partire dal 1937, e l'agenda \"Diario Vitt\".\nNel 2008 l'AVE aderisce a Rebeccalibri, la banca dati bibliografica \"on line\" comune per gli editori che pubblicano titoli religiosi, promossa dal Consorzio per l'Editoria Cattolica (Edizioni Dehoniane Bologna, Paoline, Elledici, Messaggero Padova e San Paolo)."}
{"id": "1192187", "revid": "1355461", "url": "https://it.wikipedia.org/wiki?curid=1192187", "title": "Joyeux No\u00ebl - Una verit\u00e0 dimenticata dalla storia", "text": "Joyeux No\u00ebl - Una verit\u00e0 dimenticata dalla storia (\"Joyeux No\u00ebl\") \u00e8 un film del 2005 diretto da Christian Carion.\nPellicola con soggetto e sceneggiatura ad opera dello stesso regista Carion, incentrata sulla tregua di Natale del 1914, durante la prima guerra mondiale, fra soldati di trincea tedeschi, francesi e britannici.\n\u00c8 stato presentato fuori concorso al Festival di Cannes 2005 e nel 2006 \u00e8 stato candidato sia al Premio Oscar sia al Golden Globe come miglior film straniero. \u00c8 il racconto romanzato di un episodio reale accaduto nel dicembre 1914, quando Guglielmo di Prussia, principe ereditario dell'impero tedesco, mand\u00f2 il primo cantante dell'Opera di Berlino in visita al fronte. Quando il tenore, Walter Kirchhoff, cant\u00f2 per il 120\u00ba e il 124\u00ba reggimento W\u00fcrttemberg, i soldati francesi salirono sulle proprie trincee e applaudirono.\nTrama.\nLa storia \u00e8 incentrata prevalentemente su sei personaggi: Gordon (un tenente dei Royal Scots Fusiliers), Audebert (un tenente francese del 26\u00ba fanteria e riluttante figlio di un generale), Horstmayer (un ebreo tedesco ufficiale del 92\u00ba Fanteria); Palmer (un religioso scozzese, che lavora come barelliere) e il tenore tedesco Nikolaus Sprink e la sua compagna danese, il soprano Anna S\u00f8rensen (due famose stelle dell'opera). Il film inizia con scene di tre scolari - uno francese, uno inglese e uno tedesco - che nelle rispettive scuole pronunciano un discorso patriottico di lode del proprio Paese e di condanna del nemico.\nIn Scozia, due giovani fratelli, Jonathan e William, si arruolano e partono per il fronte, seguiti dal loro parroco, padre Palmer, che diventer\u00e0 cappellano militare. In Germania, Sprink viene interrotto durante una rappresentazione da un ufficiale tedesco che legge un appello con cui l'imperatore chiama tutti alle armi. Audebert guarda una fotografia di sua moglie incinta che egli ha dovuto lasciare in patria e si prepara ad uscire dalle trincee. Pochi giorni prima di Natale, le truppe scozzesi e francesi conducono un assalto combinato alle trincee tedesche in Francia. L'attacco provoca pesanti perdite da entrambe le parti, ma non interrompe la situazione di stallo della guerra di trincea. Uno dei fratelli scozzesi, William, viene ferito a morte durante l'attacco e suo fratello Jonathan \u00e8 costretto ad abbandonarlo nella terra di nessuno durante la ritirata. Audebert, nella confusione, perde il portafogli (con la foto di sua moglie) nella trincea tedesca.\nIn Germania, Anna riesce a ottenere il permesso di esibirsi per il principe ereditario Guglielmo di Prussia e Sprink \u00e8 autorizzato ad accompagnarla. Passano una notte insieme e poi inizia l'esibizione; Sprink esprime amarezza per il lusso in cui vivono i generali presso le loro sedi e decide di tornare al fronte a cantare per le truppe. Sprink, inizialmente, \u00e8 contro la decisione di Anna di andare con lui, ma poco dopo accetta.\nLa tregua non ufficiale inizia quando gli scozzesi iniziano a cantare le canzoni tradizionali di Natale, accompagnate da cornamuse. Sprink e S\u00f8rensen arrivano sulla prima linea tedesca e Sprink canta per i suoi compagni. Non appena Sprink intona Stille Nacht, viene accompagnato da un suonatore di cornamusa della prima linea scozzese; Sprink risponde al suonatore ed esce dalla sua trincea con un piccolo albero di Natale cantando Adeste fideles (nel quale le due strofe \"venite adoremus\" sono purtroppo storpiate in \"venite adoramus\").\nSeguendo l'esempio di Sprink, gli ufficiali francesi, tedeschi e scozzesi si incontrano nella terra di nessuno e si accordano per una notte di tregua. I vari soldati si incontrano e si augurano l'un l'altro \"Joyeux No\u00ebl\", \"Frohe Weihnachten\" e \"Merry Christmas\" (cio\u00e8 buon Natale). Si scambiano cioccolato, champagne e le fotografie dei propri cari. Horstmayer restituisce ad Audebert il portafoglio, con la fotografia di sua moglie, perso durante l'attacco pochi giorni prima, e ricorda i giorni antecedenti alla guerra. Palmer e gli scozzesi celebrano una breve Messa per i soldati (in latino come era la prassi nella Chiesa cattolica, a quel tempo) e i soldati si ritirano profondamente commossi. Tuttavia, Jonathan rimane totalmente indifferente agli eventi intorno a lui, scegliendo di rimanere in lutto per il fratello. Il giorno di Natale gli ufficiali prendono un caff\u00e8 insieme e decidono di \"seppellire i loro morti il giorno in cui Cristo \u00e8 nato\". Il giorno seguente giocano una partita di calcio gli uni contro gli altri, mentre i comandanti decidono che \u00e8 giunto il momento per tutti loro di andare per la loro strada.\nI militari francesi, scozzesi, tedeschi ora devono affrontare le inevitabili conseguenze dai propri superiori. Non appena i tedeschi tornano alle loro trincee sotto il fuoco degli Alleati, Sprink e Anna tranquillamente rimangono con i francesi e chiedono ad Audebert di essere fatti prigionieri, in modo da restare insieme. Padre Palmer riceve l'ordine di ritornare nella sua parrocchia: nonostante abbia enfatizzato l'umanit\u00e0 e la buona volont\u00e0 della tregua, il parroco viene rimproverato dal vescovo, che predica alle reclute un sermone antitedesco, in cui descrive i tedeschi come il male e ordina alle reclute di uccidere ognuno di loro. Padre Palmer ascolta la predica, poi si toglie la croce cristiana e se ne va.\nUna volta tornato in trincea, un maggiore furioso (che si indigna per la tregua) ordina agli scozzesi di sparare a un soldato tedesco che sta entrando nella terra di nessuno, di passaggio verso le linee francesi. I soldati si rifiutano di ucciderlo e sparano un colpo di avvertimento sopra la testa del soldato. Tuttavia, il vendicativo Jonathan spara al tedesco, ferendolo mortalmente. Il soldato si rivela essere il francese Ponchel, aiutante di campo di Audebert, travestito da tedesco. Audebert, riconosciuto il suono familiare dell'orologio, si precipita a vedere Ponchel. Con le sue ultime parole, Ponchel rivela di aver ottenuto l'aiuto dei soldati tedeschi per visitare sua madre e di aver bevuto un caff\u00e8 con lei. Egli informa, inoltre, Audebert che ha un figlio di nome Henri.\nCome punizione Audebert viene inviato a Verdun, dove riceve una lavata di capo dal padre, un generale. Il giovane Audebert rimprovera suo padre, affermando di non provare alcun rimorso per la fraternizzazione al fronte ed esprime anche il suo disgusto per i civili e per i superiori che parlano di sacrificio, ma non sanno nulla della lotta in trincea. Egli informa anche il generale della nascita di suo nipote Henri; il generale auspica che entrambi tentino di sopravvivere a questa guerra anche per lui. Horstmayer e le sue truppe, che sono confinati in un treno, vengono informati dal principe ereditario che sono destinati ad essere spediti al fronte orientale, senza il permesso di vedere le loro famiglie. Quest'ultimo, prima di andarsene, calpesta l'armonica di Horstmayer. Mentre il treno parte, i tedeschi iniziano a canticchiare una \"carol\" scozzese che hanno imparato.\nRiconoscimenti.\nPremio Oscar\nGolden Globe\nSequel.\nIl regista Christian Carion, che per preparare il film consult\u00f2 documenti dei rispettivi comandi militari e lettere dei soldati, nel gennaio 2015 ha dichiarato che sta considerando di girare un seguito, incentrato sulle vite dei due ufficiali protagonisti, il tedesco Horstmayer e il francese Audebert."}
{"id": "1192190", "revid": "125596366", "url": "https://it.wikipedia.org/wiki?curid=1192190", "title": "Felis silvestris sard\u0430", "text": "Il gatto selvatico sardo (\"Felis silvestris sarda\" , \"Pisitu aresti\" in lingua sarda) \u00e8 un felino carnivoro. \u00c8 il secondo pi\u00f9 grande mammifero predatore presente in Sardegna dopo la volpe sarda. Secondo alcune fonti \u00e8 presente solo in Sardegna.\nOrigine e inquadramento sistematico.\nLa collocazione sistematica del gatto selvatico sardo \u00e8 ancora incerta e controversa, perci\u00f2 nella letteratura ricorrono nomi scientifici riconducibili a tre differenti posizioni tassonomiche. Una classificazione inquadra il gatto selvatico sardo come ecotipo appartenente alla stessa sottospecie di \"Felis silvestris lybica\" (Gatto fulvo d'Egitto o gatto africano). Un'altra classificazione considera il gatto selvatico africano (\"Felis lybica\") una specie distinta da quello europeo (\"Felis silvestris\") e il sardo una sottospecie del nordafricano (\"Felis lybica sarda\"). Una terza collocazione, infine, considera il gatto selvatico sardo una sottospecie a parte del gatto europeo (\"Felis silvestris sarda\"), derivata dalla \"lybica\". Una collocazione pi\u00f9 delineata si dovrebbe avere in futuro con la caratterizzazione genetica e la determinazione dei rapporti filogenetici.\nMorfologia.\nIl gatto selvatico sardo ha una lunghezza di 50-70 cm, con una coda lunga circa met\u00e0 del corpo e un mantello striato a tonalit\u00e0 grigiastre. La testa \u00e8 rotonda, con muso corto, occhi frontali e orecchie appuntite.\nRispetto al tipo europeo si differenzia per la mole pi\u00f9 piccola (1,6\u00a0kg la femmina, 3,1-3,3\u00a0kg il maschio) e per le caratteristiche del pelame. Il carattere morfologico pi\u00f9 evidente \u00e8 il ciuffo di peli alla punta delle orecchie. Altri caratteri distintivi sono il pelame della coda, meno folto, e i peli dorsali, pi\u00f9 lunghi di quelli laterali e ventrali.\nLa striatura della testa confluisce in una stria che percorre lungo tutto il dorso fino alla coda. Dalla stria dorsale partono altre trasversali, meno evidenti. La coda ha invece una striatura anulare.\nEtologia e \"habitat\".\nIl gatto selvatico sardo \u00e8 uno degli animali pi\u00f9 elusivi che si conoscano, sia per l\"habitat\" sia per le abitudini. Durante il giorno resta nascosto nella tana o nella vegetazione, da cui si muove per la caccia solo all'alba e nel crepuscolo. Il suo \"habitat\" \u00e8 rappresentato dalla foresta mediterranea sempreverde, dalla macchia-foresta e dalla fitta vegetazione che si estende nei valloni impervi; \u00e8 perci\u00f2 diffuso in tutta l'isola, ma limitatamente agli ambienti forestali di collina. Robusto e agile, si arrampica velocemente sugli alberi, perci\u00f2 \u00e8 molto difficile avvistarlo.\nSi nutre a spese di piccoli vertebrati, principalmente roditori, anfibi, rettili, passeriformi, ma preda anche la pernice, la lepre e il coniglio selvatico.\nFondamentalmente solitario, il gatto selvatico si riproduce una volta l'anno, accoppiandosi all'inizio della primavera, fra febbraio e marzo. Le nascite si verificano in maggio-giugno e la prole \u00e8 accudita dalla madre per circa 3 mesi.\nStato di rischio.\nI fattori di minaccia pi\u00f9 incipienti sono rappresentati dalla riduzione e frammentazione dell\"habitat\" e dalla possibilit\u00e0 d'inquinamento genetico derivante dai possibili incroci con gatti domestici randagi, discendenti dalla sottospecie africana. Un altro fattore di rischio \u00e8 il bracconaggio, del quale non si conosce per\u00f2 l'effettiva incidenza.\nConsiderata specie rara, gode di uno \"status\" di protezione definito dalla Legge n. 503 del 1981 Allegato III (che recepisce la Convenzione di Berna), dalla Direttiva dell'Unione Europea n. 43 del 1992 Allegato D e dalla Legge regionale n. 23 del 1998."}
{"id": "1192194", "revid": "1805885", "url": "https://it.wikipedia.org/wiki?curid=1192194", "title": "Ziad Fazah", "text": "Biografia.\nNato in Liberia, si trasfer\u00ec con la famiglia a pochi anni d'et\u00e0 in Libano. Dagli anni settanta vive in Brasile a Porto Alegre, dove insegna lingue.\nIn una intervista che diede ad Atene nel 1991 dichiar\u00f2 di saper parlare e leggere 58 lingue. In base a tale dichiarazione il Guinness dei primati lo cit\u00f2 nell'edizione del 1993 come uno dei maggiori poliglotti contemporanei, capace appunto di parlare 58 lingue.\nTuttavia le sue conoscenze linguistiche, messe alla prova nella trasmissione televisiva cilena \"Viva el lunes\", sono risultate molto diverse. Gli furono poste, da persone di madrelingua, otto domande in lingue a suo dire di sua conoscenza: il finlandese, l'inglese, il cinese, il farsi, il russo, l'hindi, l'Arabo egiziano e il greco moderno. A nessuna di esse diede per\u00f2 una risposta correlata alla domanda, eccezion fatta per il finlandese, l'arabo egiziano e l'inglese. Fazah non riusc\u00ec a capire neppure la semplice frase in russo \"\u041a\u0430\u043a\u043e\u0439 \u0441\u0435\u0433\u043e\u0434\u043d\u044f \u0434\u0435\u043d\u044c \u043d\u0435\u0434\u0435\u043b\u0438?\", che significa \"Quale giorno della settimana \u00e8 oggi?\".\nIn seguito Fazah prov\u00f2 a ristabilire la sua immagine aprendo un canale Youtube, dove dimostr\u00f2 la conoscenza pi\u00f9 o meno ampia di alcuni degli idiomi di cui si definiva conoscitore, rispettivamente: l'inglese, lo spagnolo, il portoghese, il francese, il tedesco, lo swahili, l'hindi, il cinese, l'italiano, l'olandese, l'arabo, l'ebraico, il polacco, il russo, il giapponese, il rumeno e il turco. Non c'\u00e8 dunque alcuna prova che egli conosca, con un livello medio di abilit\u00e0, altre lingue oltre a quelle sopraccitate. "}
{"id": "1192198", "revid": "599013", "url": "https://it.wikipedia.org/wiki?curid=1192198", "title": "Zfs", "text": ""}
{"id": "1192203", "revid": "295921", "url": "https://it.wikipedia.org/wiki?curid=1192203", "title": "Cocco Bill", "text": "Cocco Bill \u00e8 un personaggio immaginario creato da Benito Jacovitti e protagonista di numerosi storie a fumetti la cui prima pubblicazione \u00e8 del 1957 e che ha avuto trasposizioni televisive.\nStoria editoriale.\nIl personaggio esord\u00ec il 28 marzo 1957 sul primo numero de \"Il Giorno dei Ragazzi\", supplemento settimanale gratuito de \"Il Giorno\" dove viene pubblicato per circa un decennio, per poi continuare dal 1968 sul \"Corriere dei piccoli\" e poi dal 1972 sul \"Corriere dei ragazzi\" e, dal 1987, su \"Il Giornalino\" dove continuer\u00e0 a essere pubblicato anche dopo la morte dell'autore nel 1998. Nel 2017 una selezione della produzione \u00e8 stata ristampata nella collana \"Cocco Bill e il meglio di Jacovitti\" edita da Hachette.\nCaratterizzazione del personaggio.\nCocco Bill \u00e8 un abilissimo pistolero difensore della legge sempre pronto a dare la caccia ai banditi in sella al suo cavallo Trottalemme. Al bancone dei saloon ordina camomilla al posto del classico whisky. Fra i suoi avversari ricorrenti ci sono Bunz Barabarunz e i sette Kuknass Brothers, nemici giurati, e la movimentata figura di Osusanna Ailovi\u00f9, spasimante non corrisposta. Non capita di rado di incontrare gli indiani Ciriu\u00e0cchi e i Piedi Neri, nativi americani le cui strane lingue, alla lettura, suonano rispettivamente come un simil-napoletano (per esempio \"ah\u00f3 viscep\u00e0, iovoio quai\u00f2! oquai\u00f2 kaimagn\u00e0!\", cio\u00e8 \"ehi, viso pallido, io rivoglio il quaglione che hai mangiato\") e un simil-lombardo. Altri elementi ricorrenti sono gli sceriffi, dai modi duri ma pi\u00f9 o meno imbranati, la rissa nel saloon, l'assalto alla diligenza, il tentativo di linciaggio, e mille altre situazioni-canovaccio su cui Jacovitti si diverte a improvvisare.\nAmbientazione.\nIl Far West in cui sono ambientate le avventure di Cocco Bill \u00e8 la somma degli elementi dell'immaginario collettivo da film e fumetti western, resi nel tipico modo assurdo e folle di Jacovitti.\nElenco delle storie.\nDopo la morte di Jacovitti nel 1997 la realizzazione delle storie \u00e8 affidata in primo luogo a Luca Salvagno, erede ufficiale del fumettista, e agli altri collaboratori.\nAltri media.\nTelevisione\nPubblicit\u00e0\nLa prima apparizione del personaggio come cartone animato risale alla trasmissione \"Carosello\", a cura dei fratelli Pagot. In quegli spot, promuoveva i gelati Eldorado.\nCartoni animati"}
{"id": "1192204", "revid": "1318658", "url": "https://it.wikipedia.org/wiki?curid=1192204", "title": "ZPM", "text": ""}
{"id": "1192207", "revid": "599013", "url": "https://it.wikipedia.org/wiki?curid=1192207", "title": "Tinga", "text": "Carriera.\nClub.\nCresciuto nelle giovanili del Gr\u00eamio, Tinga debutt\u00f2 nel campionato brasiliano con la squadra di Porto Alegre nel 1996, per poi passare in prestito nel 1999 al Kawasaki Frontale in Giappone e poi in Brasile al Botafogo. Nel 2001, rientrato al Gr\u00eamio dai prestiti, vinse con i \"Tricolor\" una Coppa del Brasile e un campionato Ga\u00facho.\nNel 2003 si trasfer\u00ec in Portogallo allo Sporting Lisbona e nel 2005 torn\u00f2 in patria all'Internacional, con il quale ha vinto un campionato Ga\u00facho nel 2005 e la Coppa Libertadores 2006, segnando un gol nella finale di ritorno contro il San Paolo.\nNel 2006 firm\u00f2 per il dove disput\u00f2 quattro stagioni; al termine del contratto ritorn\u00f2 all'Internacional, dove rimase fino al 2012. Nel 2012 venne acquistato dalla squadra Cruzeiro.\nNazionale.\nTinga esord\u00ec nella Nazionale brasiliana il 9 agosto 2001 in amichevole contro Panama. Dopo cinque anni di assenza venne nuovamente convocato nella selezione verdeoro dal commissario tecnico Dunga per l'amichevole contro la Svizzera del 15 novembre 2006."}
{"id": "1192209", "revid": "1543377", "url": "https://it.wikipedia.org/wiki?curid=1192209", "title": "The End of Heartache", "text": "The End of Heartache \u00e8 il terzo album della band metalcore americana Killswitch Engage, pubblicato nel maggio 2004. \u00c8 il primo album con la nuova voce del gruppo Howard Jones, della band \"Blood Has Been Shed\", sostituendo Jesse Leach. Mentre Justin Foley, anch'egli nei \"Blood Has Been Shed\", sostitu\u00ec Tom Gomes, che lasci\u00f2 la band per motivi personali.\nLa nuova formazione suon\u00f2 nel 2003 all'Ozzfest e al \"MTV2 Headbangers Ball tour\". Il primo singolo estratto fu \"When Darkness Falls\" che appare nel film Freddy vs. Jason nel 2003. \"The End of Heartache\" viene pubblicato l'11 maggio 2004, e l'album debutt\u00f2 nella top 40 australiana il 17 maggio successivo."}
{"id": "1192212", "revid": "123846728", "url": "https://it.wikipedia.org/wiki?curid=1192212", "title": "Manasse (patriarca)", "text": "\u00c8 anche il nome della trib\u00f9 israelitica che da questi discende.\nGiacobbe, suo nonno, lo adott\u00f2 come proprio figlio. Genesi 48,12-14 racconta come Giacobbe scelse il figlio minore di Giuseppe, Efraim, piuttosto che Manasse, per benedirlo come primogenito.\nLa trib\u00f9 di Manasse fece parte della confederazione del Nord, ed era talmente numerosa che si dovette dividere in due, stanziandosi in parti diverse e distanti della Terra promessa."}
{"id": "1192213", "revid": "911622", "url": "https://it.wikipedia.org/wiki?curid=1192213", "title": "Nuri \u015eahin", "text": "Caratteristiche tecniche.\nDi fisico compatto, nasce rifinitore, ma pi\u00f9 avanti verr\u00e0 schierato in una posizione pi\u00f9 arretrata. \u00c8 in grado di muoversi bene in campo lanciando in profondit\u00e0 i finalizzatori dell'azione. Calciatore elegante, \u00e8 concreto in fase di copertura.\nAmbidestro, sa giocare anche come trequartista. \u00c8 stato utilizzato dall'allenatore del , J\u00fcrgen Klopp, davanti alla difesa nel modulo tattico 4-2-3-1.\nCarriera.\nGiocatore.\nClub.\nInizi.\nCresciuto calcisticamente nel RSV Meinerzhagen a 13 anni venne notato da alcuni osservatori del che decisero di prelevarlo dalle giovanili della piccola squadra tedesca. Il 6 agosto 2005 \u00e8 diventato il pi\u00f9 giovane esordiente della storia della Bundesliga, primato detenuto fino al 21 novembre 2020 a seguito dell'esordio a 16 anni ed un giorno da parte di Youssoufa Moukoko, avendo disputato la sua prima partita nella massima divisione tedesca all'et\u00e0 di 16 anni e 335 giorni, quando van Marwijk - l'allora allenatore della squadra di Dortmund - decise di farlo esordire in massima serie nella partita giocata contro il Wolfsburg. Il 25 novembre seguente divenne il pi\u00f9 giovane giocatore ad aver realizzato una rete in Bundesliga grazie al gol messo a segno contro il , record mantenuto fino al 2020.\nFeyenoord.\nNella stagione 2007-2008 viene girato in prestito al , club olandese dove ritrova l'allenatore Bert van Marwijk che lo aveva lanciato tra i professionisti. Con il club di Rotterdam trov\u00f2 continuit\u00e0 di prestazioni coronando una stagione dove segn\u00f2 6 reti in 29 partite con la vittoria della KNVB beker ai danni del Roda JC.\nBorussia Dortmund.\nTornato a Dortmund dopo una partita giocata con il Borussia II, in cui segn\u00f2 anche un gol, passa in pianta stabile in prima squadra, concludendo la stagione con due gol segnati in 25 partite, di cui 17 da titolare. Conta anche una presenza in Coppa UEFA nella partita giocata contro l'Udinese.\nNella stagione 2009-2010 si consacra definitivamente a livello nazionale, dimostrandosi uno dei giocatori chiave per il raggiungimento del quinto posto da parte della squadra di Dortmund, sia sul piano realizzativo che su quello di suggeritore, quattro gol e otto assist per 33 partite. Ha giocato tutte le partite stagionali, salvo - saltata per diffida. \u00c8 stato sostituito una sola volta in tutto l'arco della stagione per infortunio, nel resto delle partite ha sempre giocato per 90 minuti.\nL'annata 2010-2011 vede l'esplosione a livello calcistico del Borussia Dortmund, nonostante la prematura eliminazione dall'Europa League \u015eahin non sfigura segnando due gol in 6 partite, mettendo anche a segno ben quattro assist. Vive la sua migliore stagione sul piano realizzativo segnando, tra le partite di andata e ritorno, ben due gol al club bavarese del , in occasione dell'ultimo incontro tra i due club ha inoltre indossato la fascia di capitano. Il 17 aprile 2011 si conclude in anticipo la sua grande stagione infortunandosi ai legamenti del ginocchio destro durante la gara di campionato vinta 3-0 contro il Friburgo. Viene sostituito al 28\u00ba del primo tempo da Ant\u00f4nio da Silva e dovr\u00e0 stare fermo per 6 settimane.\nReal Madrid.\nIl 9 maggio 2011 il ufficializza l'acquisto del giocatore turco per circa 10 milioni di euro. Il centrocampista si lega contrattualmente al club \"merengue\" fino al 2017. L'inizio della stagione \u00e8 travagliato per \u015eahin a causa di una distorsione al ginocchio sinistro riportata nel ritiro pre-campionato negli Stati Uniti che non gli permetter\u00e0 di scendere in campo n\u00e9 in Supercoppa spagnola n\u00e9 nel debutto in Liga. Il 6 novembre 2011 nella partita di campionato contro l'Osasuna fa il suo esordio entrando in campo al 67\u00ba minuto, sostituendo Khedira. Esordisce in Champions League giocando titolare il 22 novembre 2011 contro la Dinamo Zagabria, la partita finir\u00e0 6-2 per gli spagnoli. Il 20 dicembre segna il suo primo gol nella partita finita 5-1 contro il Ponferradina nella Coppa del Re.\nLiverpool.\nIl 25 agosto 2012 viene ufficializzato il suo passaggio in prestito al . Il 2 settembre 2012 fa il suo debutto in Premier League nella sconfitta casalinga contro l'Arsenal per 2-0. Il 26 settembre, durante il terzo turno di Football League Cup realizza una doppietta decisiva nei confronti del West Bromwich (2-1 in favore dei \"Reds\"). Il 22 novembre in occasione di Liverpool-Young Boys di Europa League tocca le 200 presenze totali con i club.\nRitorno al Borussia Dortmund.\nL'11 gennaio 2013 il ufficializza il suo ingaggio in prestito biennale con diritto di riscatto. Debutta il 19 gennaio 2013, nella vittoria esterna per 5-0 contro il , subentrando al posto di Kehl gli ultimi sei minuti della partita. Segna per la prima volta dal ritorno al il 16 marzo 2013, realizzando la doppietta nella vittoria casalinga per 5-1 contro il Friburgo.\nInizia la stagione 2013-2014 vincendo la Supercoppa di Germania ai danni del Bayern Monaco per 4-2. Il suo primo gol stagionale lo realizza 26 ottobre 2013 sul campo dello nella partita terminata 3-1 per i ragazzi di J\u00fcrgen Klopp. Il 25 gennaio 2014 in occasione della gara pareggiata per 2-2 contro l'Augsburg segna un bellissimo gol su punizione che vale il momentaneo 2-1 per i giallo-neri. Il 10 aprile 2014 il Borussia annuncia di aver riscattato il giocatore per 7 milioni di euro.\nWerder Brema.\nIl 31 agosto 2018 si trasferisce al Werder Brema, al prezzo di \u20ac1 milione. Esordisce il 16 settembre contro il Norimberga, ed il 10 novembre sigla la sua prima marcatura per i biancoverdi, a scapito del M\u00f6nchengladbach.\nAntalyaspor.\nIl 19 agosto 2020 viene ingaggiato dai turchi dell', militante in S\u00fcper Lig, ottenendo la possibilit\u00e0 di disputare per la prima volta in carriera, un campionato della sua terra d'origine. Il 5 ottobre 2021 viene promosso ad allenatore-giocatore dopo l'esonero del tecnico Ersun Yanal.\nNazionale.\nAi Mondiali giovanili ha trascinato la Germania nella semifinale del torneo, classificandosi in terza posizione come miglior calciatore del torneo, e nella seconda posizione nella classifica finale dei marcatori. La federazione calcistica tedesca tent\u00f2 di naturalizzare tedesco \u015eahin, tuttavia le trattative non andarono a buon fine, infatti a prevalere fu la volont\u00e0 del calciatore di giocare con la nazionale turca.\nL'8 ottobre 2005, nel giorno del suo esordio in nazionale, \u00e8 diventato il marcatore pi\u00f9 giovane nella storia della Turchia, avendo realizzato, a soli 17 anni e 33 giorni, il gol del 2-0 nell'amichevole disputata ad Istanbul proprio contro la Germania. Il 24 maggio 2012 \u00e8 tornato a segnare in Nazionale dopo quasi sette anni, siglando la rete del 2-0 nella vittoria per 3-1 contro la Georgia. Viene convocato per gli Europei 2016 in Francia, manifestazione in cui scende in campo in una sola occasione.\nAllenatore.\nRitiro ed Antalyaspor.\nIl 18 ottobre 2021 decide di ritirarsi dal calcio giocato per dedicarsi completamente al ruolo di allenatore, accettando l'incario offertogli dall'.\nStatistiche.\nPresenze e reti nei club.\n\"Statistiche aggiornate al 18 ottobre 2021.\"\nStatistiche da allenatore.\n\"Statistiche aggiornate al 20 ottobre 2021\""}
{"id": "1192219", "revid": "125618325", "url": "https://it.wikipedia.org/wiki?curid=1192219", "title": "Paulo Sousa", "text": "Caratteristiche tecniche.\nGiocatore.\nParagonato a Paulo Roberto Falc\u00e3o, fu un centrocampista centrale dotato di \u00abottima tecnica, personalit\u00e0, grande senso geometrico, bel lancio\u00bb; pur se caratterizzato da apparente lentezza, era in possesso di ottime doti fisiche e di notevole resistenza allo sforzo prolungato. Si disimpegn\u00f2 con egual successo sia in fase difensiva \u2014 molto abile nel sottrarre il pallone agli avversari, si rivel\u00f2 in particolare \u00abuno specialista del fallo tattico\u00bb \u2014, sia in quella propositiva. La sua carriera agonistica, nonostante il lusinghiero palmar\u00e8s, risent\u00ec tuttavia di irrisolti guai alle ginocchia, conseguenti a malanni giovanili scorrettamente curati e poi cronicizzatisi, che a pi\u00f9 riprese ne frenarono il rendimento.\nAllenatore.\nIn panchina si dimostra molto preparato tatticamente e per questo nient'affatto rest\u00eco a sperimentare in tal senso, schierando le sue squadre con differenti moduli a seconda dell'avversario ma sempre con una filosofia di gioco ben riconoscibile. Nonostante agli esordi si fosse guadagnato la fama di difensivista, le sue formazioni mostrano in realt\u00e0 un approccio abbastanza offensivo nonch\u00e9 improntato al bel gioco.\nCarriera.\nGiocatore.\nClub.\nCominci\u00f2 a giocare in patria nel vivaio del Repesenses, passando nel 1986 alle giovanili del ; nel 1989 approd\u00f2 in pianta stabile nella prima squadra di Sven-G\u00f6ran Eriksson, dove rimase per quattro stagioni conquistando al debutto una Supercoppa di Portogallo (e raggiungendo la finale di Coppa dei Campioni persa contro il Milan), nel 1991 il campionato e, due anni dopo, la coppa nazionale, militando a fianco di elementi quali un esperto Paulo Futre e un giovane Rui Costa. Nell'estate del 1993, complice i problemi economici del club biancorosso, venne ceduto assieme ad Ant\u00f3nio Pacheco ai concittadini dello dove rimase per una stagione, giocando in un reparto che vedeva anche il bulgaro Bal\u0103kov e il connazionale Lu\u00eds Figo.\nDal 1994 al 1996 milit\u00f2 nella , che lo acquist\u00f2 dai lusitani per 10 miliardi di lire. Nella prima annata in Italia, schierato dall'allenatore Marcello Lippi a centrocampo in coppia con un altro neoacquisto, il francese Deschamps, Sousa fu determinante nel conseguimento del \"double\" nazionale composto dallo scudetto, mancante al club torinese da nove anni, e dalla Coppa Italia (arrivando inoltre alla finale di Coppa UEFA persa contro il Parma), venendo insignito del Guerin d'oro quale miglior giocatore della Serie A; inversamente nella seconda, sia a causa di vari infortuni sia perch\u00e9 gli avversari presero a marcarlo a uomo, offr\u00ec un rendimento al di sotto delle aspettative, conquistando comunque nel corso della stagione una Supercoppa Italiana e giocando poi da titolare la vittoriosa finale di Champions League contro l'Ajax. Due furono le sue reti in maglia bianconera, entrambe in match di cartello: la prima in campionato, l'8 gennaio 1995, nella sfida-scudetto del Tardini contro il Parma, e la seconda il 17 aprile 1996 al , nella semifinale di ritorno della Champions League giocata al la Beaujoire.\nIn seguito vest\u00ec dal 1996 al 1998 la maglia dei tedeschi del , con cui si aggiudic\u00f2 nel 1997 la sua seconda Champions League, battendo in finale proprio i suoi ex compagni juventini \u2014 divenendo uno dei soli quattro giocatori (con Marcel Desailly, Gerard Piqu\u00e9 e Samuel Eto'o) ad aver vinto la massima competizione europea per club, per due anni di fila, con due societ\u00e0 diverse \u2014, e la Coppa Intercontinentale, quest'ultima superando il Cruzeiro.\nNel gennaio del 1998 torn\u00f2 in Italia trasferendosi per 13,2 miliardi di lire all', club dove rimase fino al 2000, ma da qui in avanti il suo rendimento non raggiunger\u00e0 mai pi\u00f9 i picchi del passato; milit\u00f2 successivamente nelle file del (2000), degli ellenici del (2000-2001) e degl'iberici dell' (2002) sino al ritiro dall'attivit\u00e0 agonistica, arrivato poco prima di compiere trentadue anni, a causa di sempre pi\u00f9 pressanti problemi fisici.\nNazionale.\nAssieme a elementi quali Couto e Jo\u00e3o Pinto, nel 1989 fece parte del talentuoso che, allenato da Carlos Queiroz, vinse in Arabia Saudita il suo primo campionato mondiale di categoria; a cavallo degli anni 1980 e 1990 difese poi i colori dell'Under-21 lusitana.\nNel 1991 avvenne l'approdo nella nazionale maggiore portoghese, di cui indoss\u00f2 la maglia per 51 volte dal debutto, avvenuto il 16 gennaio 1991 in un'amichevole con la (1-1), all'ultima apparizione nel 2002, ancora in un'amichevole, con la (2-0). Gioc\u00f2 per il suo paese al in Inghilterra, e al in Belgio e nei Paesi Bassi, e fu membro della squadra portoghese al in Corea e Giappone, dove tuttavia non disput\u00f2 alcuna partita ritirandosi definitivamente al termine della competizione.\nAllenatore.\nLa carriera in panchina inizia con il , guidato dal 2005 al 2008, quando ricopre brevemente anche il ruolo di assistente del commissario tecnico del , Carlos Queiroz, gi\u00e0 suo tecnico nelle selezioni giovanili lusitane. \nIl 19 novembre dello stesso anno \u00e8 ingaggiato dagli inglesi del come allenatore della prima squadra; il 9 aprile 2009 il patron Flavio Briatore lo allontana a campionato in corso, con le \"Hoops\" che dopo ventisei giornate stazionano al decimo posto, distanti nove punti dalla zona play-off. Per l'annata 2009-2010 \u00e8 sulla panchina dello , formazione con cui raggiunge il settimo posto finale in Championship, miglior piazzamento dei gallesi da ventisette anni a quella parte. Il 7 luglio 2010 firma con il , ma dopo meno di tre mesi, il 1\u00ba ottobre, con all'attivo una sola vittoria in campionato su nove partite, \u00e8 il quattordicesimo allenatore a essere esonerato dalle \"Foxes\" dal 2004.\nIl 15 maggio 2011 si accorda con il , club campione d'Ungheria, con il quale per\u00f2 viene subito eliminato al secondo turno preliminare di Champions League, per mano dello . Con la squadra magiara raggiunge il secondo posto in campionato, vincendo due Supercoppe e una Coppa di Lega. Il 7 gennaio 2013 si dimette per motivi familiari e, il 12 giugno seguente, firma con il , chiamato dal direttore sportivo Jordi Cruijff. Con la formazione israeliana, dopo essere stato eliminato dagli svizzeri del Basilea al terzo turno preliminare di Champions League, inanella un buon cammino in Europa League raggiungendo i sedicesimi di finale, dove viene nuovamente eliminato dai \"RotBlau\". A fine stagione, dopo aver fatto bissare la vittoria nel campionato alla squadra giallobl\u00f9, risolve il contratto.\nIl 28 maggio 2014 stipula un accordo proprio con il . Al suo primo tentativo vince il campionato elvetico, il sesto consecutivo per i rossobl\u00f9; arriva inoltre in finale di Coppa Svizzera, dove perde contro il , mentre in Champions League viene eliminato agli ottavi dal . Terminata la stagione, il 17 giugno 2015 risolve anticipatamente il contratto con il club elvetico e, quattro giorni dopo, si accorda con gli italiani della , giungendo cos\u00ec ad allenare in cinque campionati diversi nello spazio di sei anni. Comincia la Serie A con sei vittorie nelle prime sette giornate, un record mai raggiunto nella storia viola; dopo una positiva prima parte di stagione, in cui Sousa riporta dopo sedici anni i toscani in testa alla classifica, una successiva flessione fa chiudere loro il campionato al quinto posto. Confermato dalla squadra gigliata nella stagione successiva, chiude l'annata all'ottavo posto fallendo l'obiettivo delle coppe europee; al termine della stessa non viene confermato e sostituito da Stefano Pioli.\nIl 6 novembre 2017 approda in Cina assumendo la guida tecnica del ; viene esonerato il 4 ottobre 2018, con la squadra a met\u00e0 classifica. L'8 marzo 2019 torna ad allenare in Europa, subentrando sulla panchina del ; rimane in Francia fino al termine della stagione 2019-2020, risolvendo il successivo 10 agosto il contratto che lo legava ai girondini.\nIl 21 gennaio 2021 diviene commissario tecnico della . Nel giugno dello stesso anno guida la nazionale biancorossa alla fase finale del (posticipato per la pandemia di COVID-19), chiuso al primo turno. Rimane il selezionatore dei polacchi nei mesi seguenti, per le successive qualificazioni al , non riuscendo a ottenere l'accesso diretto alla fase finale in Qatar e venendo pertanto relegato al turno di spareggi. Il 29 dicembre 2021, prima della disputa degli stessi, risolve anticipatamente il contratto con la federazione polacca.\nLo stesso giorno viene formalizzato l'accordo come tecnico dei brasiliani del .\nStatistiche.\nStatistiche da allenatore.\n\"Statistiche aggiornate al 29 dicembre 2021.\" In grassetto le competizioni vinte.\nNazionale.\n\"Statistiche aggiornate al 29 dicembre 2021.\""}
{"id": "1192220", "revid": "125700628", "url": "https://it.wikipedia.org/wiki?curid=1192220", "title": "Ca\u00f1os EP", "text": "Ca\u00f1os \u00e8 il settimo EP del gruppo alternative rock Verdena uscito il 29 giugno 2007. Prende titolo dalla settima traccia estratta dall'album \"Requiem\"."}
{"id": "1192223", "revid": "599013", "url": "https://it.wikipedia.org/wiki?curid=1192223", "title": "Patrik Berger", "text": "Centrocampista esterno, fu finalista con la sua selezione al . Ha militato in varie squadre europee, tra cui e . Secondo la rivista ceca \"Mlad\u00e1 fronta DNES\" \u00e8 stato il 7\u00ba miglior calciatore ceco del decennio (1993-2003).\nCarriera.\nClub.\nNativo di Praga, nell'allora Cecoslovacchia, Patrik Berger mosse i primi passi nelle giovanili dello Sparta, prima di passare, a 18 anni, ai rivali cittadini dello Slavia. Dopo quattro stagioni nel campionato cecoslovacco prima, ceco poi (dal 1993), Berger fu chiamato in Germania nel , in cui rimase una sola stagione (1995-1996), ma che segn\u00f2 il suo primo successo da professionista in quanto la squadra si laure\u00f2 campione della Bundesliga.\nLe prestazioni messe in mostra durante il in Inghilterra, nel corso del quale Berger and\u00f2 in gol nella finale contro i tedeschi, convinsero il ad assicurarsi il giocatore, il cui trasferimento fu pagato 3,25 milioni di sterline (circa 5 milioni di euro). A dispetto delle doti fisiche e tecniche, gli anni di Berger ad Anfield furono costellati da infortuni e ricadute. Neppure la sua stagione pi\u00f9 ricca di successi fu esente da problemi medici: nel 2001, infatti, anno in cui la squadra incamer\u00f2 cinque trofei, Berger fu costretto a recarsi negli Stati Uniti per farsi risistemare un ginocchio in disordine, cosa che gli cost\u00f2 anche la perdita di parte della stagione 2001-2002.\nNel 2003 il contratto con il Liverpool giunse a scadenza e il club gli concesse il trasferimento a titolo gratuito al : nell'ultima stagione con il Liverpool Berger aveva giocato solo 4 incontri. Il debutto con il Portsmouth fu incoraggiante, goal e vittoria nella prima giornata di campionato contro l', ma ancora una volta il ginocchio lo costrinse (febbraio 2004) ad assentarsi dai campi di gioco. Quando nel 2005 fin\u00ec il contratto con il Portsmouth Berger aveva giocato 52 partite di Lega con 8 goal.\nTrasferitosi all' nell'estate del 2005, nel primo anno Berger fece solo 9 apparizioni di campionato, a causa di un nuovo infortunio. Nel novembre del 2006 fu ceduto in prestito per un mese allo Stoke City (in Championship One, la seconda divisione inglese) affinch\u00e9 riacquistasse la forma completa. Tornato al Villa ristabilito, nell'aprile 2007, due anni dopo il suo ultimo goal, ha segnato nella partita contro il (2-1) in Premier League e, poche settimane dopo, anche contro lo Sheffield United.\nNell'estate del 2007 Berger ha accettato di prolungare di un'ulteriore stagione il contratto che lo lega all'.\nIl 29 maggio 2008 Berger \u00e8 ritornato a Praga, firmando in contratto biennale con lo Sparta Praga. Il 6 gennaio 2010 si \u00e8 ritirato a causa di un unfortunio da cui non \u00e8 riuscito a riprendersi completamente.\nNazionale.\nCon la Berger esord\u00ec nel 1993. Prese parte al in Inghilterra, nel quale arriv\u00f2 fino alla finale e segn\u00f2 un gol su rigore contro la , poi vittoriosa. Fece anche parte della spedizione al in Belgio e Paesi Bassi, ma a causa degli infortuni rimediati nel campionato inglese fu utilizzato solo in una partita del torneo. Nel corso della sua carriera ha giocato 44 partite con la maglia della nazionale ceca (l'ultima il 15 agosto 2001 a Drnovice contro la vinta 5-0), condite da 18 goal."}
{"id": "1192227", "revid": "709565", "url": "https://it.wikipedia.org/wiki?curid=1192227", "title": "Purple Mask", "text": "Purple Mask, il cui vero nome \u00e8 Dennis Burton, \u00e8 un personaggio dei fumetti creato da Will Harr e Maurice Gutwirth nel 1940, pubblicato dalla Timely Publications (infine Marvel Comics).\nBiografia del personaggio.\nLaughing Mask.\nDennis Burton \u00e8 un giovane assistente procuratore distrettuale che, frustrato dalla difficolt\u00e0 di catturare e far condannare i malviventi, decide di passare all'azione e di combattere contro il crimine nascondendosi dietro una maschera che ride dai bagliori fosforescenti.\nDenominato proprio \"Uomo che Ride\", non ha superpoteri ma trova e uccide i delinquenti utilizzando due pistole calibro 45.\nPurple Mask.\nNonostante non sia mai stato esplicitamente dichiarato, il personaggio noto come \"Maschera Porpora\" sembra essere lo stesso Dennis Burton, che per motivi sconosciuti avrebbe deciso di abbandonare il vecchio costume, \"Maschera che Ride\". Anche questo personaggio, infatti, affronta e uccide criminali e lavora come assistente procuratore distrettuale; non ha superpoteri ma \u00e8 letale con le sue due pistole calibro 45. \u00c8 anche eroe anti-nazisti durante la Seconda guerra mondiale.\nPubblicazioni statunitensi.\n\u00c8 stato pubblicato un unico numero come \"\"Laughing Mask\" :\n\u00c8 stato pubblicato ai soli due numeri come \"Purple Mask\"\" seguenti:"}
{"id": "1192232", "revid": "12290", "url": "https://it.wikipedia.org/wiki?curid=1192232", "title": "Laughing Mask", "text": ""}
{"id": "1192235", "revid": "181699", "url": "https://it.wikipedia.org/wiki?curid=1192235", "title": "Risoluzione giudiziale", "text": "La risoluzione giudiziale \u00e8 un metodo di risoluzione delle controversie disciplinato nell'ordinamento giuridico italiano dall'articolo 1453 comma 1\u00b0 del codice civile.\nSe una delle parti di un contratto a prestazioni corrispettive non adempie la propria obbligazione, l'altra parte ha facolt\u00e0:\nSe la controparte fa richiesta di adempimento potr\u00e0 sempre domandare la risoluzione del contratto fino a quando la controprestazione dovuta non sar\u00e0 stata ottenuta (in modo spontaneo o coattivo), ma se opta per la risoluzione non pu\u00f2 chiedere l'adempimento (art. 1543 comma 2\u00b0), n\u00e9 la controparte pu\u00f2, dalla data della domanda di risoluzione, adempiere la propria obbligazione (art. 1453 comma 3\u00b0).\nCi si \u00e8 chiesti in dottrina che tipo di natura avesse la risoluzione giudiziale. In particolare se la pronuncia del giudice fosse semplicemente dichiarativa derivata dalla consapevolezza tacita dei contraenti (volont\u00e0 tacita o condizione risolutiva tacita) o dal venir meno della causa contrattuale derivata dall'inadempimento, oppure se fosse una sentenza anche a carattere sanzionatorio. Le prime due soluzioni hanno dato luogo a varie critiche: la prima non spiega come pu\u00f2 un elemento volontario far accedere al risarcimento, mentre la seconda \u00e8 puramente teorica e non tiene conto del fatto che la causa \u00e8 relazionata alla nascita dell'obbligazione e non al suo eventuale futuro adempimento. La terza viene preferita, soprattutto in certi casi dalla giurisprudenza.\nAltro punto di discussione \u00e8 il rapporto tra risoluzione giudiziale e risoluzione volontaria affidata alle parti in termini di autotutela. Alcuni ipotizzano che questa debba essere assimilata alle seconde, altri viceversa. Sembra opinabile tuttavia la prima ipotesi che si appoggia sull'ampio cambiamento tra codice del 1865 e del 1942: il potere del giudice viene infatti molto ridimensionato, ma non completamente ribaltato. La seconda impostazione \u00e8 pi\u00f9 realistica, rendendo comunque centrale la risoluzione giudiale, dato che le forme volontarie dovranno comunque rifarsi ad un inadempimento imputabile. Saranno quindi controllati in seconda battuta dal giudice che avr\u00e0 meno possibilit\u00e0 di controllo stesso."}
{"id": "1192239", "revid": "123063625", "url": "https://it.wikipedia.org/wiki?curid=1192239", "title": "Sassonia-Altenburg", "text": "Sassonia-Altenburg fu uno dei ducati di Sassonia della linea ernestina, governato da un ramo della dinastia sassone dei Wettin. Altenburg fu uno stato parte del ducato sino al 1672,quando venne ereditato dal Duca di Sassonia-Gotha, che ne spos\u00f2 l'erede. Rimase parte del patrimonio dei Sassonia-Gotha-Altenburg sino all'estinzione della casata nel 1825, quando Gotha e Altenburg vennero divisi, con Gotha affidato al Duca di Sassonia-Coburgo-Saalfeld e Altenburg al Duca di Sassonia-Hildburghausen, che offr\u00ec in cambio Hildburghausen al Duca di Sassonia-Meiningen. Questa famiglia resse il ducato sino alla caduta della monarchia nel 1918. Sassonia-Altenburg venne accorpato alla Turingia nel 1920.\nLa linea di Sassonia-Altenburg si estinse alla morte del principe Giorgio Maurizio di Sassonia-Altenburg nel 1991.\nRipartizione amministrativa.\nDopo le divisioni ereditarie del 1825 il ducato fu amministrativamente suddiviso nei due circondari di Altenburg e di Saal-Eisenberg."}
{"id": "1192242", "revid": "287204", "url": "https://it.wikipedia.org/wiki?curid=1192242", "title": "Neolamprologus brichardi", "text": "Neolamprologus brichardi \u00e8 un pesce d'acqua dolce, appartenente alla famiglia dei \"Cichlidae\".\nDistribuzione e habitat.\n\u00c8 una specie endemica del lago Tanganica, precisamente della zona settentrionale. Abita le sponde rocciose, ricche di anfratti.\nDescrizione.\nIl corpo di questo ciclide \u00e8 allungato, compresso ai fianchi, con testa grande e fronte alta. Le pinne sono grandi: le ventrali sono appuntite, la coda \u00e8 a lira, con le estremit\u00e0 appuntite. La pinna dorsale \u00e8 lunga, la ventrale allungata. Il maschio ha le estremit\u00e0 di queste due pinne allungate. &lt;br&gt;\nLa livrea \u00e8 avorio tendente al bruno rosato, con una chiazza nera dietro l'opercolo branchiale, collegata all'occhio. La testa \u00e8 inoltre chiazzata di giallo. Ogni scaglia \u00e8 orlata di bruno, conferendo al pesce una minuta punteggiatura. La stessa punteggiatura \u00e8 presente sulle pinne, color avorio. Tutte le pinne sono orlate di bianco. &lt;br&gt;\n\"Neolamprologus brichardi\" raggiunge una lunghezza massima di 10 cm.\nRiproduzione.\nLa coppia (che rimane fedele per tutta la vita) esegue dei giochi amorosi e sceglie una fenditura rocciosa come nido. Le pareti verranno pulite dai due genitori che, dopo l'accoppiamento, incolla le uova, tonde e biancastre, sulle superfici. Dopo alcuni giorni le uova si schiudono e i piccoli sono accuditi fino alla maturit\u00e0 sessuale. Con il passare del tempo si forma cos\u00ec un nucleo famigliare numeroso, poich\u00e9 spesso i piccoli continuano a vivere nello stesso nido dei genitori che, nel frattempo, affrontano successive covate. Gli ultimi nati sono cos\u00ec guardati a vista e difesi da genitori, fratelli, zii, cugini . . . che sovente quando i pi\u00f9 piccoli si allontanano li rincorrono li inghiottono e li risputano nelle vicinanze del nido.\nAcquariofilia.\nSeppur scoperto di recente, \"Neolamprologus brichardi\" \u00e8 un ospite comune di molti acquari occidentali. Vorace divoratore di Nupli vivi di Artemia Salina."}
{"id": "1192244", "revid": "1924342", "url": "https://it.wikipedia.org/wiki?curid=1192244", "title": "On the 6", "text": "On the 6 \u00e8 l'album di debutto della cantante e attrice Jennifer Lopez. \u00c8 stato pubblicato il 1\u00ba giugno 1999 dalla Work Records negli Stati Uniti. Lopez, che era nota fino ad allora solo come attrice, ha iniziato a lavorare all'album a partire dalla fine del 1998. \"On the 6\" ha debuttato alla 8\u00aa posizione della classifica \"Billboard 200\" negli Stati Uniti, vendendo 112.000 copie nella sua prima settimana e ha ricevuto recensioni positive dalla maggior parte dei critici di musica contemporanea. Dall'album furono estratti \"If You Had My Love\", \"Waiting for Tonight\", e \"Let's Get Loud\" pi\u00f9 altri due singoli che hanno riscontrato un moderato successo, \"Feelin' So Good\" e \"No Me Ames\". L'album ha fatto ottenere alla Lopez due candidature ai Grammy Award e due ai Latin Grammy Awards.\nProduzione.\nSin da quando era una bambina, i genitori di Jennifer hanno sottolineato l'importanza dell'etica del lavoro di essere in grado a parlare la lingua inglese. Hanno incoraggiato le tre figlie ad esibirsi in casa, cantando e ballando davanti a vicenda ai loro amici che rimangono \"fuori dai guai\". Mentre frequentava il suo ultimo anno di liceo, la Lopez ha fatto un provino per il casting del film \"My Little Girl\" (1986), una pellicola a basso budget diretta da Connie Kaiserman. Dopo aver finito le riprese del suo ruolo nel film, la Lopez sapeva di voler diventare una \"famosa star del cinema\". Lo disse ai genitori, ma essi insistevano sul fatto che fosse un'idea \"veramente stupida\". I loro disaccordi portarono Jennifer a spostarsi fuori dalla loro casa di famiglia e in un appartamento a Manhattan. Durante questo periodo, la Lopez si esib\u00ec in produzioni regionali di vari musical, prima di essere assunta per il coro di un musical in tour in Europa per cinque mesi. Da l\u00ec, ottenne un lavoro nello show \"Synchronicity\" in Giappone, dove recit\u00f2 come ballerina, cantante e coreografa. La cantante ha poi guadagnato il suo primo lavoro regolare di alto profilo come ballerina nel programma televisivo \"In Living Color\". Si trasfer\u00ec quindi a Los Angeles con il fidanzato David Cruz per girare la serie e rimase un membro del cast regolare fino al 1993, anno in cui decise di intraprendere la carriera da attrice. Dopo le riprese del film \"Selena\", che l'hanno vista sottoporsi a prestazioni canore, la Lopez era molto ispirata in campo musicale e decisa a registrare un demo in spagnolo. Il manager della cantante ha poi inviato la canzone, intitolata \"Vivir Sin Ti\", alla Work Records, che ha mostrato un interesse nei confronti della donna. Tommy Mottola, il capo dell'etichetta, le sugger\u00ec che avrebbe dovuto cantare in inglese. Jennifer sapeva di esser stata ingaggiata solo per il suo aspetto e la sua reputazione, ma voleva dimostrare il suo talento musicale; nel compiere una svolta del genere, la cantante ha preso un rischio, in quanto, secondo diversi critici, la sua carriera sarebbe potuta essere danneggiata se l'album si fosse rivelato un flop. In ogni caso, il titolo del disco, \"On the 6\", \u00e8 un riferimento alla linea metropolitana 6 di New York, che la cantante us\u00f2 per spostarsi per lavoro a Manhattan dalla sua casa nel Bronx durante i primi anni della sua carriera. Jennifer ha detto che sperava che \"On the 6\" trasmettesse l'importanza che l'inglese avesse per lei, ma anche quella dello spagnolo, che non ha mai avuto modo di praticare essendo da sempre cresciuta negli Stati Uniti."}
{"id": "1192245", "revid": "2028514", "url": "https://it.wikipedia.org/wiki?curid=1192245", "title": "Zona 30", "text": "La zona 30 \u00e8 una forma di intervento urbanistico per la moderazione del traffico nella viabilit\u00e0 urbana introdotta in Italia nel 1995 all'interno delle direttive per la redazione dei Piani Urbani del Traffico (PUT).\nDescrizione.\nUna \"Zona 30\" \u00e8 un'area della rete stradale urbana dove il limite di velocit\u00e0 \u00e8 di 30 chilometri orari invece dei consueti 50 previsti dal codice stradale in ambito urbano.\nLa minore velocit\u00e0 consentita permette una migliore convivenza tra auto, biciclette e pedoni.\nLe \"Zone 30\" si possono realizzare in qualsiasi citt\u00e0, purch\u00e9 nelle strade adiacenti il limite di velocit\u00e0 sia di 50 chilometri orari.\nNelle \"Zone 30\" il progetto deve prevedere interventi che favoriscono pedoni e ciclisti come la riduzione dello spazio per la circolazione delle auto a favore di quello riservato alle piste ciclabili e ai percorsi pedonali, e la creazione di aree adibite a scopi sociali.\nPer ridurre la velocit\u00e0 dei veicoli si possono usare rallentatori ottici e/o acustici, dossi, rialzi agli incroci, cuscini berlinesi, rotatorie e isole spartitraffico, senza creare ostacoli ai mezzi di soccorso.\nScopo.\nL'istituzione di una \"Zona 30\" comporta un aumento della sicurezza stradale: abbassando la velocit\u00e0 dai 50\u00a0km/h ai 30\u00a0km/h si riduce di oltre la met\u00e0 lo spazio di arresto e si aumenta il raggio del cono visivo di chi conduce il veicolo. Le statistiche indicano che nelle \"Zone 30\" si riduce il numero di incidenti e di feriti, e le lesioni fisiche sono meno gravi. A Londra, tra il 1986 e il 2006, nelle zone 20 (20 miglia orarie equivalgono a circa 32\u00a0km/h) si \u00e8 registrata una diminuzione del 42% del numero totale di incidenti e del 46% di quelli che hanno provocato morti o feriti gravi.\nCon l'istituzione di una \"Zona 30\" si riduce la fase di accelerazione dei veicoli, con conseguente diminuzione del consumo di carburante e di emissioni inquinanti. In un esperimento condotto a Madrid si \u00e8 misurata una diminuzione del consumo di benzina (-15%) e delle emissioni inquinanti (-27% ossidi di azoto, -20% monossido di carbonio, -22% polveri sottili).\nAnche la rumorosit\u00e0 del traffico si riduce: a Graz \u00e8 stata registrata una diminuzione compresa tra 2 e 2,5 dB. In presenza di siepi e di alberi la rumorosit\u00e0 diminuisce ulteriormente.\nNella pubblicazione \"Speed Limits: A review of evidence\" della RAC Foundation (Royal Automobile Club) i grafici a pag. 4 \"Pollutant emissions as a function of speed\" e il grafico a pag. 5 \"The relationship between speed and fuel consumption\", mostrano che le differenze delle emissioni e dei consumi con il limite a 30\u00a0km/h (20Mph) e il limite a 48\u00a0km/h (30Mph) sono insignificanti, anzi a 48\u00a0km/h alcune emissioni e i consumi sono leggermente minori.\nSi \u00e8 portati a pensare che una diminuzione a 30\u00a0km/h del limite di velocit\u00e0 porti a un aumento consistente dei tempi di viaggio. In realt\u00e0, a causa di fattori come il traffico cittadino, i semafori, gli attraversamenti pedonali, la presenza di pedoni e ciclisti, i passaggi a livello e la ricerca di parcheggio, i tempi di percorrenza aumentano solo di poco. Nello studio condotto a Madrid si \u00e8 misurata una velocit\u00e0 media di 16,1\u00a0km/h nelle zone 30 e di 16,2\u00a0km/h nelle zone 50.\nUso.\nLe zone 30 sono molto utilizzate in nazioni come la Germania, nella quale gi\u00e0 intorno al 1980 era incentivata dal Governo la loro sperimentazione per mezzo di finanziamenti, in Austria, in Francia, in Svizzera e in Belgio. Graz (in Austria) \u00e8 stata la prima citt\u00e0 ad adottare la zona 30 in tutto il centro.\nSegnaletica ed esempi europei.\nI cartelli stradali utilizzati in Francia e scorci di zone 30 in altri paesi"}
{"id": "1192249", "revid": "154672", "url": "https://it.wikipedia.org/wiki?curid=1192249", "title": "Tricottero", "text": ""}
{"id": "1192250", "revid": "1543377", "url": "https://it.wikipedia.org/wiki?curid=1192250", "title": "This Is Me... Then", "text": "This Is Me... Then \u00e8 il terzo album in studio di Jennifer Lopez e il quarto da lei pubblicato. L'album \u00e8 stato uno degli album della Lopez pi\u00f9 venduti in assoluto. In Italia l'album si \u00e8 fermato alla posizione numero 11, mentre nella \"Billboard 200\" \u00e8 arrivato alla posizione numero 2. Dall'album vengono estratti quattro singoli: \"Jenny from the Block\", \"All I Have\", \"I'm Glad\" e \"Baby I Love U!\". I primi due singoli arrivarono entrambi nella \"Top 3\" di svariati paesi di tutto il mondo, in particolare il secondo arrivando al vertice della \"Billboard Hot 100\". Il terzo singolo ebbe un buon successo soprattutto in Italia arrivando alla posizione numero 17. Il quarto e ultimo singolo pubblicato nel 2004, \u00e8 stato uno dei singoli di minor successo della Lopez. Soltanto nel Regno Unito, ebbe successo raggiungendo la terza posizione.\nIn coincidenza con la pubblicazione di \"This Is Me... Then\", la cantante aveva stretto una relazione con l'attore Ben Affleck, dalla quale ne era scaturito un circo mediatico. La celebrit\u00e0 ha infatti rappresentato il punto focale del disco, a cui \u00e8 stato dedicato. Nel video stesso di \"Jenny From the Block\", le due celebrit\u00e0 sono immortalate mentre si scambiano effusioni e palpeggiamenti reciproci."}
{"id": "1192251", "revid": "154672", "url": "https://it.wikipedia.org/wiki?curid=1192251", "title": "Tricotteri", "text": ""}
{"id": "1192252", "revid": "287204", "url": "https://it.wikipedia.org/wiki?curid=1192252", "title": "Gli Orazi e i Curiazi (Cimarosa)", "text": "Gli Orazi e i Curiazi \u00e8 un'azione tragica per musica in tre atti di Domenico Cimarosa su libretto di Antonio Simeone Sografi, il quale si basa sulla tragedia \"Horace\" di Pierre Corneille.\nVicende storiche.\nL'opera and\u00f2 in scena la prima volta il 26 dicembre 1796 alla Fenice di Venezia. Il debutto per\u00f2 si rivel\u00f2 un completo insuccesso, tant'\u00e8 che Cimarosa, deluso, lasci\u00f2 subito la citt\u00e0. Ma, come accadr\u00e0 20 anni dopo anche con \"Il barbiere di Siviglia\" di Gioachino Rossini, le repliche che seguirono furono oggetto di grande successo: gi\u00e0 la seconda rappresentazione fu a dir poco trionfale! In tutto si ebbero almeno 49 repliche durante tutta la stagione: l'opera venne in seguito data nei maggiori palcoscenici europei, tra i quali il Teatro alla Scala di Milano (serata inaugurale della stagione di Carnevale dell'anno 1799) e la corte napoleonica di Parigi. Usualmente le opere italiane del settecento non duravano molto nei palinsesti teatrali e raramente superavano la stagione; \"Gli Orazi e i Curiazi\" invece rimase in cartellone per diversi decenni, anche dopo la morte dello stesso compositore. Nella sola Venezia, a titolo di esempio, nei sei anni successivi alla prima, l'opera fu ripresa per altri quattro cicli di rappresentazioni, con un totale complessivo nel periodo di \"pi\u00f9 di 130 spettacoli\"!\nEbbe inoltre numerosi riadattamenti, tra i quali si ricorda in particolare quello di Marcos Ant\u00f3nio Portugal del 1798, e fu usata come oggetto della famosa parodia \"La prima prova dell'opera Gli Orazi e i Curiazi\" di Francesco Gnecco su libretto di Giulio Artusi e rinominata poi in \"La prova di un'opera seria\", andata in scena anch'essa a Venezia nel 1803.\nQuesto lavoro fu molto caro anche a Napoleone, soprattutto nell'interpretazione parigina della cantante Giuseppina Grassini (la quale fu per un certo periodo amante dello stesso Napoleone) e del soprano castrato Girolamo Crescentini, i quali erano stati gli originali creatori dei ruoli di \"Orazia\" e \"Curiazio\" nel 1796. La Grassini peraltro era adusa ad interpolare nell'opera arie diverse da quelle originali, tratte soprattutto della citata versione di Portugal\nL'opera \u00e8 stata oggetto di una ripresa di interesse in epoca moderna, con diversi allestimenti, a partire da quello del Teatro dell\u2019Opera Giocosa di Genova del 1983, che fu anche inciso in disco (prima registrazione mondiale) e che, nel risultato d'insieme tutto sommato scadente, pu\u00f2 vantare almeno un eccellente Curiazio interpretato del soprano Daniela Dess\u00ec. Un'altra ripresa degna di rilievo ebbe luogo al Teatro dell'Opera di Roma nel 1989, sotto la direzione di Alan Curtis e con Gianna Rolandi come Curiazio e Anna Caterina Antonacci come Orazia, mentre una registrazione discografica dal vivo testimonia della trasmissione radiofonica del 1952, con i complessi RAI di Milano diretti di Carlo Maria Giulini, e con Giulietta Simionato nei panni del \"primo musico\".\nCaratteristiche artistiche.\n\"Gli Orazi e i Curiazi\" \u00e8 generalmente considerato il miglior lavoro serio prodotto da Cimarosa (ne scrisse 11 in totale), anche se lo stesso Cimarosa considerava \u201cil pi\u00f9 passabile\u201d dei suoi lavori l\"Artemisia, regina di Caria\", che vide il palcoscenico nel 1797. Esso rappresenta il tipico esempio non tanto del \u201cdramma per musica\u201d della seconda met\u00e0 del \u2018700, in generale, quanto di quella particolare forma di melodramma che dovette forzatamente farsi largo nell'ultimo decennio del secolo, sulla scia dei successi della rivoluzione francese. La nuova ideologia dominante imponeva che il melodramma partecipasse allo spirito dei tempi esaltando adeguatamente le virt\u00f9 repubblicane dell'antica Roma. Ha rilevato in proposito Rodolfo Celletti: \"A Cimarosa era gi\u00e0 accaduto, in passato, di occuparsi di Caio Mario e di Giunio Bruto, ma preterintenzionalmente. Adesso, con gli \"Orazi e Curiazi\" e l'anno successivo con l\"Attilio Regolo\", avrebbe dato un contributo pi\u00f9 specifico all'esaltazione dei miti repubblicani\". Alla fine per\u00f2 il compositore rimaneva pur sempre lo stesso e ci\u00f2 comportava, sempre secondo Celletti, che in fondo si scoprisse \"che di intimamente tragico e di veramente eroico l'opera non avesse molto \u2026 Noi dobbiamo scorgere negli \"Oriazi e Curiazi\", quale archetipo del dramma classicista e \u00abrepubblicano\u00bb fine Settecento/primo Ottocento, una sorta di elegante operazione gattopardesca. [\u2026] Sul piano \u2026 del costume musicale, il melodramma repubblicano di Cimarosa e di altri si adorn\u00f2 di qualche pennacchio in pi\u00f9 e accolse clangori di trombe e qualche marcia, per poter restare, nella sostanza, quello che era sempre stato al tempo dei teatri di corte: una sorgente di effusioni liriche e non gi\u00e0 di espansioni epiche\" Come osserv\u00f2, sotto altro punto di vista, il musicologo (e amico di una vita di Bellini) Francesco Florimo, \"talora Cimarosa si abbandona a una tenerezza pi\u00f9 lirica che tragica, talora ai vocalizzi e alle grazie, che sono solo sopportabili nel genere giocoso\", ci\u00f2 che non sar\u00e0 forse troppo preciso sul piano della realt\u00e0 di fatto, ma inquadra bene la problematica. Anche secondo Celletti, \u00e8 difficile gridare al capolavoro per \"Gli Orazi e i Curiazi\", cos\u00ec come per tanta parte del melodramma serio italiano del secondo \u2018700. \"Domenico Cimarosa fu il porta-stendardo del nostro teatro musicale giocoso e \u2026 \u00e8 chiaro che l'operista comico non soltanto prevale sull'operista serio, ma abbastanza spesso gli prende la mano e l'ispira\". Come nel duetto Curiazio-Orazio, che parte \"dalla solennit\u00e0 dei tipici duetti di sfida (\u00abQuando nel campo armata \u2026\u00bb)\", per passare poi, quasi inavvertitamente, \"alla tenerezza e all'abbandono di \u00abA questi accenti adesso \u2026\u00bb\". E per tutte le pagine pi\u00f9 famose dell'opera, a partire dalla celeberrima aria di Curiazio, \u00ab\"Quelle pupille tenere \u2026\"\u00bb, si pu\u00f2 ripetere lo stesso discorso, salvo forse per il largo \u00ab\"Se alla patria ognor donai \u2026\"\u00bb di Marco Orazio, che costituisce \"un esempio di aria di stampo eroico, per tenore da melodramma coturnato\" che sarebbe rimasto in auge fino agli esordi di Rossigni: \"tessitura centrale, periodici intervalli ascendenti per dare vigore e slancio alla melodia, brevi melismi o scalette discendenti per rafforzare il piglio aulico e, quando subentra l'Allegro (\u00abA voi tutti il vivo lampo\u00bb), intensificazione dei melismi\".\nAncora secondo Celletti, Cimarosa arriv\u00f2 comunque ad esprimere il meglio di s\u00e9 soprattutto nella grande scena del sotterraneo, finale del secondo atto: \"A un'introduzione orchestrale solenne e misteriosa seguono altri momenti orchestrali di carattere descrittivo che mostrano come genialmente certi nostri operisti sapessero cogliere l'elemento arcano o pauroso o orrido senza battere la strada dell'imitazione pedissequa della natura \u2026; ma nel frattempo s'intersecano i bei recitativi di Curiazio e di Orazia e l'Andantino \u00ab\"Ei stesso intrepido\"\u00bb di Curiazio, per giungere infine alla grande ripresa delle altre voci soliste e del coro (\u00abRegni silenzio muto, profondo\u00bb)\". Celletti non attribuisce un grande valore al furioso duetto finale tra Orazia e Marco Orazio che aveva un esito cruento del tutto inusitato nel melodramma metastasiano e che pure fu a suo tempo molto apprezzato: probabilmente soprattutto nelle prime rappresentazioni, quando ad eseguirlo furono due dei pi\u00f9 efficaci cantanti del tempo, la bellissima diva rubacuori (e stupenda cantatrice), Giuseppina Grassini, e il tenore \"eroico\" Matteo Babini (o Babbini), il quale, oltre ad essere un cantante molto raffinato, espressivo e per di pi\u00f9 in possesso di una notevole cultura, era in grado di non sfigurare certo al fianco della primadonna, in quanto dotato anche di un notevole \"physique du r\u00f4le\" (era infatti alto, biondo, snello e molto bello di lineamenti).\nPer quanto riguarda lo stile di canto, si pu\u00f2 infine rilevare che la scrittura vocale di Cimarosa \u00e8 quanto mai misurata, evita le tessiture troppo acute, i lunghi vocalizzi, l'acrobatismo e (salvo, in piccola parte, nella citata aria eroica di Marco Orazio) la fitta ornamentazione. Tuttavia, conclude Celletti a questo proposito: \u201cla coloratura di Cimarosa \u00e8 di quelle che possono essere definite come \u00ablate\u00bb, in contrapposizione alle coloriture \u00abminute\u00bb di taluni operisti barocchi o del Rossini del periodo napoletano. Di qui non la facolt\u00e0, ma l'obbligo, per gli esecutori, di integrare la scrittura del compositore con variazioni, diminuzioni e interpolazioni di cadenze, specialmente nei \u00abda capo\u00bb\u201d.\nLa trama.\nLa vicenda dell'opera si svolge a Roma, durante la guerra con la citt\u00e0 di Alba Longa.\nProtagoniste sono le due famiglie degli Orazi, romani, e dei Curiazi, albesi, famiglie che, nonostante lo stato di guerra, sono legate da rapporti di parentela, in quanto la Curiazia, Sabina, ha sposato Marco Orazio, l'erede designato degli Orazi, mentre la sorella di questi, Orazia, durante una tregua della guerra, va a sua volta in sposa a Curiazio, leader della famiglia di Alba. La decisione dei due re, Tullo Ostilio e Mezio Fufezio, di risolvere le contese tra le due citt\u00e0 mediante lo scontro limitato, anche se all'ultimo sangue, fra tre campioni degli Orazi e tre dei Curiazi, getta nella disperazione le due famiglie, e soprattutto le due cognate, destinate inevitabilmente a vedere la morte o del marito o dei fratelli.\nNel secondo atto, Orazia e Sabina, appoggiate da popolo e sacerdoti cercano di impedire l'abominio dello scontro tra parenti, intervenendo, sul Campo Marzio, proprio mentre la battaglia sta per iniziare, e riuscendo ad ottenere un rinvio che consenta di consultare l'oracolo di Apollo. I guerrieri di entrambe le famiglie accettano a malincuore questa decisione. Il secondo atto si chiude con una grande scena nei sotterranei del tempio di Apollo, cui prendono parte inizialmente Curiazio e Orazia ed alla quale si uniscono poi tutti gli altri. Il responso dell'oracolo prevede la ripresa del combattimento.\nIl terzo atto, pi\u00f9 breve degli altri e generalmente dato insieme al secondo, vede in sostanza lo scontro finale tra Marco Orazio, risultato unico superstite della battaglia, e la sorella Orazia, che, ribellandosi al destino, invoca la vendetta degli d\u00e8i contro la patria che le ha ucciso il marito, e viene a sua volta trucidata dal fratello."}
{"id": "1192254", "revid": "1924342", "url": "https://it.wikipedia.org/wiki?curid=1192254", "title": "Rebirth (Jennifer Lopez)", "text": "Rebirth \u00e8 il quarto album di studio della cantante statunitense Jennifer Lopez, pubblicato il 1\u00ba marzo 2005 dalla Epic Records.\nL'album ha riscosso un ottimo successo in tutto il mondo arrivando alla posizione numero 3 in Italia e alla posizione numero 2 nella Billboard 200. Il primo singolo estratto \u00e8 stato \"Get Right\", che ebbe un successo planetario arrivando in Italia alla posizione numero uno mantenendola per due settimane. Il secondo e ultimo singolo pubblicato \u00e8 stato \"Hold You Down\" che ebbe meno successo del primo arrivando alla posizione numero ventidue in Italia.\nDescrizione.\n\"Rebirth\" \u00e8 dedicato a Paige Peterson, un'undicenne malata di cancro che Jennifer Lopez aveva conosciuto visitando il Children's Hospital di Los Angeles, deceduta nel novembre 2004. Il titolo dell'album \u00e8 molto personale per la Lopez, in quanto si sentiva 'rinata' e voleva sbarazzarsi del personaggio di \"J-Lo\" che le era stato accollato. Secondo Digital Spy, Jennifer Lopez dichiar\u00f2: \"Non sono J.Lo, lei non \u00e8 una persona reale, \u00e8 solo qualcosa di divertente che \u00e8 sfuggito un po' di mano. Io sono sempre stata Jennifer\". Un'idea per il titolo dell'album era \"Call Me Jennifer\", un modo personale per \"dire addio alla vecchia J.Lo\". In seguito, quando le fu chiesto se in questo modo aveva rinnegato il soprannome J-Lo, la cantante dichiar\u00f2: \"Potete chiamarmi J-Lo, potete chiamarmi Jennifer, o anche Jenny, per me \u00e8 uguale!\" Avendo registrato questo album dopo una pausa di sei mesi, la Lopez sent\u00ec di essere ri-approdata al punto di partenza. Spieg\u00f2 che dopo \"This Is Me... Then\", \"Rebirth\" rappresentava \"un nuovo inizio, come se in un certo senso fossi rinata. Mi ritrovai nelle stesse corde di quando feci il mio primo disco.\""}
{"id": "1192255", "revid": "2153076", "url": "https://it.wikipedia.org/wiki?curid=1192255", "title": "Como ama una mujer", "text": "Como ama una mujer \u00e8 il quinto album della cantante pop Jennifer Lopez. Si tratta del primo lavoro della cantante in lingua spagnola. Il primo e l'unico singolo ufficiale estratto \u00e8 stato \"Qu\u00e9 Hiciste\" che ebbe molto successo in America Latina e anche in Italia dove arriv\u00f2 alla posizione numero uno, mantenendola per due settimane, e restando in classifica per 18 settimane. Gli altri brani rilasciati come singoli sono \"Me Haces Falta\" e \"Por Arriesgarnos\" con Marc Anthony. L'album ha venduto intorno alle 1.000.000 di copie.\nTracce.\nTracce bonus"}
{"id": "1192256", "revid": "1711941", "url": "https://it.wikipedia.org/wiki?curid=1192256", "title": "Denethor (Prima Era)", "text": ""}
{"id": "1192258", "revid": "767487", "url": "https://it.wikipedia.org/wiki?curid=1192258", "title": "Sascha Konietzko", "text": "Noto al pubblico anche come Sascha K. o K\u00e4pt'n K, Konietzko \u00e8 il cofondatore e frontman della band Industrial metal KMFDM.\nBiografia.\nGiovinezza.\nIl padre di Sascha era un idrologo professionista, e non apprezzava i generi musicali che Sascha ascoltava, il suo modo di portare i capelli e i suoi amici. L'infanzia di Konietzko venne quindi vissuta tra il rispetto per i passatempo alternativi del padre, che, mentre testava l'acqua del \"Belgian Royal Zoo\" in Congo registrava \"beat\" tribali, e la ribellione verso i suoi metodi autoritari. Sascha quindi form\u00f2 il suo primo gruppo quando aveva 11 anni, di cui era il bassista; le principali influenze del gruppo erano da parte di musicisti Glam rock, come i T. Rex, David Bowie, Alice Cooper, gli Sweet e gli Slade, influenze che verranno in parte riprese nei KMFDM.\nNel 1976, quando il Punk rock esplose in Gran Bretagna e negli Stati Uniti, Konietzko form\u00f2 la prima punk band di Amburgo:\nKMFDM.\nSascha fond\u00f2 i KMFDM con un artista e operatore multimediale, Udo Sturm, in occasione di un'esibizione per l'apertura di una mostra di giovani artisti europei al Grand Palais. In quell'occasione Sturm suon\u00f2 un sintetizzatore e Konietzko un basso a 5 corde. Tuttavia Sturm abbandon\u00f2 quasi subito il progetto, e Sascha conobbe il batterista Nicklaus Schandelmaier, in arte En Esch, e sospese il progetto KMFDM; i due si unirono al gruppo \"Missing Foundations\", fondato dal musicista New-Yorkese Peter Missing. Tuttavia il gruppo realizz\u00f2 solo alcune esibizioni dal vivo, e quindi En Esch e Sascha ripresero il progetto KMFDM. Allora essi iniziarono a lavorare nello studio di Konietzko ad Amburgo con Raymond Watts. Fu lo stesso Watts a proporre di accorciare il nome, inizialmente scelto leggendo un manifesto per la strada in Germania, da \"Kein Mehrheit F\u00fcr Die Mitleid\" a KMFDM, a causa della difficolt\u00e0 che egli aveva nella pronuncia tedesca.\nI KMFDM cominciarono le loro registrazioni in studio e ben presto intrapresero una lunga relazione con la \"Wax Trax! Records\", interrotta nel 1999. I KMFDM si sciolsero, temporaneamente, il 22 gennaio 1999. Proclamato dallo stesso Sascha Konietzko, lo scioglimento fu causato da una differenza di volont\u00e0 per il futuro da parte dei componenti del gruppo e per divergenze artistiche. L'album \"Adios\" fu pubblicato tre mesi dopo, con il titolo originale che la band voleva dare per la dipartita dalla \"Wax Trax! Records\", ma che fu in realt\u00e0 il simbolo dello scioglimento del gruppo stesso. \"Adios\" riusc\u00ec a piazzarsi alla posizione #189 della classifica Billboard. I KMFDM si riformarono nel 2002 con Konietzko, Skold, Lucia Cifarelli, Raymond Watts e Bill Rieflin. Dal 2003, per la prima volta dopo 20 anni, Konietzko si \u00e8 circondato di un vero e proprio gruppo formato, oltre che da lui, da Lucia Cifarelli, Jules Hodgson, Steve White e Andy Selway, senza rinunciare al contributo occasionale di altri musicisti. La band ha quindi intrapreso un tour mondiale, per la ricorrenza dei 20 anni dalla formazione. Nel 2004, Konietzko ha creato un'etichetta indipendente, la \"KMFDM Records\", non sciogliendo per\u00f2 il contratto con la \"Metropolis Records\", ed ha ristampato tutti gli album pubblicati precedentemente con la \"Wax Trax! Records\". Konietzko ha inoltre recentemente annunciato che si trasferir\u00e0 ad Amburgo entro la fine del 2007.\nProgetti paralleli.\nKonietzko, oltre che al progetto KMFDM, si \u00e8 dedicato a numerosi progetti paralleli. Il primo di questi \u00e8 stato intrapreso nel 1991 con G\u00fcnter Schulz, allora membro dei KMFDM e Buzz McCoy dei My Life with the Thrill Kill Kult, gli \"Excessive Force\" Questo gruppo pubblic\u00f2 due album, per poi sospendere l'attivit\u00e0 nel 1993. Nel 2000, dopo la temporanea dipartita dei KMFDM, Sascha ha intrapreso il progetto \"MDFMK\" con Tim Sk\u00f6ld e Lucia Cifarelli, pubblicando un album omonimo per la Universal Records. Nel 2001 Konietzko ha partecipato al progetto \"Schwein\", con Sakurai Atsushi, Imai Hisashi e Raymond Watts, pubblicando due album. Recentemente Sascha ha preso parte ai \"KGC\" con Dean Garcia e Lucia Cifarelli, pubblicando \"Dirty Bomb\" il 14 dicembre 2006."}
{"id": "1192259", "revid": "2153076", "url": "https://it.wikipedia.org/wiki?curid=1192259", "title": "The Pick of Destiny", "text": "The Pick of Destiny \u00e8 il secondo album del gruppo statunitense Tenacious D, pubblicato nel 2006 dall'etichetta discografica Epic Records.\nIl disco.\nL'album costituisce la colonna sonora del film \"Tenacious D e il destino del rock\", uscito nello stesso anno e con protagonisti i due principali membri del gruppo, Jack Black e Kyle Gass. I due sono inoltre gli autori dei testi, talvolta assieme a delle speciali guest star."}
{"id": "1192275", "revid": "767487", "url": "https://it.wikipedia.org/wiki?curid=1192275", "title": "Dra\u017een Dalipagi\u0107", "text": "Carriera.\nSoprannominato \"Praja\", era un giocatore di grande classe, uno dei pi\u00f9 forti in Europa del suo tempo. Giocava nel ruolo di ala piccola ed era dotato di un tiro estremamente preciso.\nNel Campionato Italiano ha militato con Udine, Reyer Venezia e Scaligera Verona. La sua migliore stagione fu quella del campionato 1981-82 quando, con la maglia del Partizan Belgrado, ottenne una media di 42,9 punti per partita. Va sottolineato che all'epoca non era ancora stato introdotto il canestro da tre punti.\nIl 25 gennaio 1987 stabil\u00ec il record personale di marcature in serie A1 del campionato italiano con 70 punti nella partita vinta dalla Giomo Venezia contro la Dietor Bologna (107-102); durante una gara della stagione successiva, ne segn\u00f2 57.\nEletto tre volte miglior giocatore europeo dell'anno, con la nazionale jugoslava di pallacanestro ha giocato complessivamente 243 partite vincendo la medaglia d'oro a Mosca 1980 e ai campionati Mondiali del 1978 oltre a 3 titoli europei. \u00c8 stato eletto nella Basketball Hall of Fame nel 2004.\nHa un figlio di nome Davorin che ha intrapreso la carriera del padre."}
{"id": "1192292", "revid": "1711941", "url": "https://it.wikipedia.org/wiki?curid=1192292", "title": "Lenw\u00eb", "text": ""}
{"id": "1192294", "revid": "2163579", "url": "https://it.wikipedia.org/wiki?curid=1192294", "title": "Batteria dello Chaberton", "text": "La batteria dello Chaberton (detta anche forte dello Chaberton) \u00e8 una fortificazione eretta dal Regio Esercito nell'alta Valle di Susa tra il 1898 e il 1910, con successivi ulteriori interventi. Situato sulla cima del monte Chaberton a 3130 , \u00e8 tuttora il forte pi\u00f9 alto d'Europa, annesso alla Francia dopo la fine della seconda guerra mondiale.\nStoria.\nLa progettazione della fortificazione risale a fine '800, quando, nell'ambito della Triplice Alleanza, l'Italia perseguiva un piano di miglioramento dell'apparato di fortificazioni sul confine con la Francia. La vetta dello Chaberton fu scelta per la sua posizione strategica, per la sua inaccessibilit\u00e0 e per l'impossibilit\u00e0 di colpirla con le armi a tiro curvo dell'epoca. Questo spiega la realizzazione di batterie sopraelevate con cannoni piazzati in torrette rotanti e senza protezione adeguata a colpi di cannone o mortaio che non erano realizzabili ai primi del '900 (ma non dai mortai moderni della Seconda Guerra Mondiale). Il progetto fu quello di un\"'opera autonoma ad azione lontana\", ovvero con il fine di bombardare postazioni militari anche a notevole distanza in territorio straniero.\nI lavori ebbero inizio nel 1898, con il tracciamento della strada che univa la frazione Fenils alla vetta del monte. I lavori, sotto la guida del maggiore del Genio Luigi Pollari Maglietta, terminarono nel 1910, ma gi\u00e0 nel 1906 la batteria fu armata con 8 cannoni da 149/35 A. in torretta corazzata tipo A.M.\nDurante la prima guerra mondiale il forte fu disarmato, ed i cannoni utilizzati furono utilizzati sul fronte orientale. In questo periodo non vi fu presidio al forte, che riprese comunque subito dopo la fine delle ostilit\u00e0.\nIl miglioramento degli armamenti aveva reso il forte vulnerabile al tiro dei mortai. Per migliorare la situazione, negli anni trenta si inizi\u00f2 a ristrutturare pesantemente il forte, con l'intenzione di portare tutto in caverna. Nel quadro del Vallo Alpino vennero inoltre realizzati il centro in caverna del colle dello Chaberton e la batteria B14 del Petit Vallon.\nQuesta batteria durante la costruzione del Vallo, fu inserita come caposaldo del VII Settore di Copertura Monginevro, settore che avrebbe dovuto garantire il controllo di accesso alla Val di Susa attraverso Monginevro e Claviere, e al contempo essere in grado di colpire la Val Claree e Brian\u00e7on.\nDopo che l'Italia ebbe dichiarato guerra alla Francia il 10 giugno 1940 il forte divenne attivo per la prima volta: venne utilizzato per bombardare obiettivi militari francesi, senza peraltro causare danni militarmente significativi. Nel vicino forte francese dello Janus \u00e8 visibile una torretta di avvistamento corazzata sopra un'opera di cemento, in cui l'acciaio della torretta fu parzialmente distorto, ma non perforato, da una delle granate da 149 della batteria lanciate il 20 giugno 1940. L'esercito francese reag\u00ec il giorno seguente.\nIl mattino 21 giugno 1940, i Francesi cominciarono a bombardare con quattro obici d'assedio Schneider 280 mm Mle 1914; il bombardamento fu temporaneamente sospeso per la nebbia, ma nel pomeriggio riprese, ed una volta aggiustato il tiro i mortai francesi in breve tempo misero fuori uso sei delle otto torrette del forte, causando nove morti e cinquanta feriti, mettendo fuori uso la teleferica di servizio del forte, e causando danni notevoli alle strutture. Il giorno seguente il duello prosegu\u00ec con minore intensit\u00e0. Con l'armistizio del 25 giugno, il forte cess\u00f2 l'attivit\u00e0.\nAbbandonato dopo l'8 settembre 1943, fu poi occupato da reparti della Folgore della RSI nell'autunno del 1944, per poi essere definitivamente abbandonato dopo la resa della Germania e della RSI nel 1945.\nCon i trattati di Parigi del 1947, l'intero monte Chaberton, e quindi il forte, passarono in territorio francese. Abbandonato, il forte venne svuotato di tutte le strutture metalliche nel 1957. Nel 1987 venne chiusa al traffico anche la rotabile che congiungeva Fenils con la vetta.\nIl 1 febbraio 2022 \u00e8 morto a 102 anni Enrico Ronchetti, l\u2019ultimo artigliere superstite dell'attacco subito dal forte Chaberton.\nCaratteristiche.\nNella sua prima incarnazione, il forte era costituito da strutture in muratura a cielo aperto, disposte sulla vetta del monte. Questa era stata spianata ed abbassata di circa 6 m per permettere la costruzione delle opere; sul lato italiano fu creato un gradino roccioso alto circa 12 m, alla cui base furono realizzate le opere in muratura. Il forte si sviluppava in lunghezza lungo questo scalino; due lunghi corridoi davano accesso a diversi locali, che fungevano da camerate, magazzini, infermeria, comando, cucine. Sul tetto sorgevano otto torri in muratura ricoperte di blocchetti di calcestruzzo, alte poco pi\u00f9 di 7 m e con un interasse di 6 m tra di loro; sulla cima delle torri erano disposti i cannoni. La cima di ogni torre era raggiungibile con una scala a chiocciola metallica interna. Il deposito principale delle munizioni era invece in un'opera in caverna sottostante le opere in muratura.\nL'armamento di ogni torre era costituito da un cannone da 149/35 A., ospitato in una torretta corazzata girevole. La torretta aveva una forma simile a quelle delle torrette utilizzate nelle installazioni navali, con un'armatura leggera (5\u00a0cm al massimo nella parte frontale, 2,5\u00a0cm sul tetto, 1,5\u00a0cm nelle parti posteriori), fornita dalla ditta Armstrong e nota con il nome specifico di \"Armstrong Montagna\". La corazzatura era progettata per proteggere i serventi al pezzo (7 per ogni cannone) dalle schegge, e non da colpi diretti, in quanto all'epoca della progettazione non esisteva alcuna arma a tiro curvo in grado di raggiungere le torrette.\nNel corso degli interventi degli anni '30, le strutture di servizio furono portate in caverna. Il progetto iniziale prevedeva di portare in caverna anche gli armamenti, ma ci\u00f2 non fu mai fatto, per mancanza sia di fondi che di volont\u00e0 politica.\nAccesso e visita.\nIl forte \u00e8 oggi accessibile a piedi o in mountain bike (la ciclabilit\u00e0 in salita a partire da Grange Quagliet \u00e8 per\u00f2 quasi nulla a causa della pendenza della strada e dal fondo sconnesso) percorrendo la vecchia strada militare da Fenils, oppure solo a piedi partendo da Claviere e risalendo il \"vallone delle Baisses\" fino al \"Colle dello Chaberton\", da cui riprendere la strada militare. Si noti che l'accesso alla strada militare con mezzi a motore \u00e8 proibito, e la \"Gendarmerie\" francese \u00e8 molto solerte nel far rispettare il divieto.\n\u00c8 possibile visitare sia le opere a cielo aperto che quelle in sotterraneo. Per queste ultime, \u00e8 opportuno attrezzarsi in maniera consona: oltre a provvedere all'illuminazione, si deve tenere conto che molte gallerie sono ingombre dal ghiaccio, e per accedere ad alcune zone si devono utilizzare tecniche di tipo alpinistico, quali l'uso di corda e ramponi.\nSi deve inoltre tenere conto che si ha a che fare con strutture prive di manutenzione da decenni, che sono state sottoposte in passato a bombardamento e che hanno subito l'effetto delle intemperie; la stabilit\u00e0 delle strutture dunque \u00e8 tutt'altro che garantita."}
{"id": "1192295", "revid": "486946", "url": "https://it.wikipedia.org/wiki?curid=1192295", "title": "Laiquendi", "text": ""}
{"id": "1192296", "revid": "6923", "url": "https://it.wikipedia.org/wiki?curid=1192296", "title": "Vauxhall Vivaro", "text": ""}
{"id": "1192300", "revid": "174852", "url": "https://it.wikipedia.org/wiki?curid=1192300", "title": "Wais", "text": ""}
{"id": "1192306", "revid": "158286", "url": "https://it.wikipedia.org/wiki?curid=1192306", "title": "GirJet", "text": ""}
{"id": "1192316", "revid": "767487", "url": "https://it.wikipedia.org/wiki?curid=1192316", "title": "\u0130lhan Mans\u0131z", "text": "Carriera.\nCalcio.\nClub.\nNato in Germania ma tataro di Crimea di origine, \u00e8 rispettivamente cresciuto nei settori giovanili di SV Lenzfried, FC Kempten, FC Augsburg e Colonia. Dopo sei mesi al Gen\u00e7lerbirli\u011fi, con cui colleziona solo due presenze, fa ritorno in Germania per una parentesi al T\u00fcrk G\u00fcc\u00fc di Monaco di Baviera.\nNella stagione 1997-98 torna in Turchia per vestire la maglia del Ku\u015fadas\u0131spor, squadra di seconda serie. Da qui seguir\u00e0 un triennio al Samsunspor, mettendosi in luce nel massimo campionato turco. Le sue prestazioni convincono il Be\u015fikta\u015f a puntare su di lui, ed al suo anno di permanenza con i colori bianconeri \u0130lhan Mans\u0131z \u00e8 il capocannoniere della S\u00fcper Lig 2001-02 con 21 reti. Al Be\u015fikta\u015f rimane un triennio, prima di approdare nel campionato giapponese con l'ingaggio da parte del Vissel Kobe, esperienza durata solo il tempo di scendere in campo in tre occasioni.\nL'Ankarag\u00fcc\u00fc \u00e8 la sua ultima squadra da calciatore professionista, in quanto si ritira nel 2006 a soli 31 anni complici vari problemi fisici.\nNazionale.\n\u0130lhan Mans\u0131z debutta in Nazionale il 7 ottobre 2001 entrando nel secondo tempo di Moldavia-Turchia 0-3, gara valida per le qualificazioni ai mondiali 2002. \u00c8 proprio ai campionati mondiali del 2002, disputati in Giappone e Corea del Sud, che si mette in luce a livello mondiale realizzando contro il Senegal il golden goal che permette ai turchi di approdare alle semifinali per la prima volta nella storia. Si dimostra decisivo anche nella finale per il 3\u00ba posto vinta 3-2, segnando una doppietta contro i padroni di casa sudcoreani.\nPattinaggio sul ghiaccio.\nTerminata la carriera calcistica, \u0130lhan Mans\u0131z si \u00e8 dedicato al pattinaggio artistico, partecipando allo show televisivo \"Star on Ice\" in coppia con la pattinatrice O\u013ega Best\u00e4ndigov\u00e1 (sua fidanzata, e atleta che ha disputato i Giochi di Salt Lake City 2002), e imparando a pattinare a 33 anni. Dopo aver vinto l'edizione 2008 dello show, ha provato a qualificarsi, in coppia con la stessa Best\u00e4ndigov\u00e1, per i Giochi di So\u010di 2014. I due hanno partecipato al Nebelhorn Trophy 2013, che offriva la possibilit\u00e0 qualificazione ai Giochi, ma hanno chiuso al 19\u00ba e ultimo posto."}
{"id": "1192323", "revid": "819238", "url": "https://it.wikipedia.org/wiki?curid=1192323", "title": "Rete ferroviaria della Toscana", "text": "La rete ferroviaria della Toscana \u00e8 costituita da un complesso di linee ferroviarie della lunghezza di 1 479 km (la lunghezza totale dei binari \u00e8 di 2 273 km).\nQueste comprendono anche linee di importanza fondamentale comprese nell'asse ferroviario trans europeo numero 1 (Berlino-Palermo) che l'attraversa interamente.\nI gestori ferroviari attivi in Toscana sono Rete Ferroviaria Italiana (RFI) e Rete Ferroviaria Toscana (RFT).\nCaratteristiche delle linee RFI.\nL'infrastruttura ferroviaria della regione gestita da RFI \u00e8 composta di:\nTra queste:\nPer quanto riguarda la sicurezza ferroviaria tutte le linee sono dotate di uno o pi\u00f9 sistemi di sicurezza. Nel dettaglio:\nStoria.\nPrima dell'Unit\u00e0 d'Italia.\nA partire dal 1844, pochi anni dopo l'avvento delle prime ferrovie in Italia, prese avvio la costruzione di linee nel Granducato di Toscana anche per la lungimirante politica di Leopoldo II convinto delle possibilit\u00e0 di sviluppo economico e sociale offerte dal nuovo mezzo di locomozione. \nNel 1859 la Toscana era la terza regione italiana con il maggior numero di ferrovie dopo il Piemonte e il Lombardo-Veneto, raggiungendo i 256\u00a0km di strada ferrata. \nFurono realizzate le linee Leopolda che univa l'importante porto di Livorno, sbocco commerciale del Granducato, con Pisa, Empoli e la capitale Firenze e la linea Maria Antonia verso Prato e Pistoia.\nNel Ducato di Lucca, l'altra entit\u00e0 politica della Toscana preunitaria, Carlo Ludovico di Borbone autorizz\u00f2, tre anni prima che il Ducato venisse annesso al Granducato, la costruzione di tre linee ferroviarie verso Pisa, Aulla (realizzata molti decenni dopo) e Pistoia.\nPresto Empoli fu unito a Siena, proseguendo verso Chiusi arrestandosi prima dei confini dello Stato Pontificio.\nSi cominci\u00f2 a progettare e realizzare l'ardita Porrettana, che avrebbe messo in comunicazione la rete toscana con le ferrovie del Lombardo-Veneto attraversando lo Stato pontificio e i ducati emiliani.\nIl Governo Provvisorio Toscano nel suo anno di vita unific\u00f2 le societ\u00e0 delle Strade Ferrate Livornesi e avvi\u00f2 i lavori per la linea Pisa-Vada, da tempo progettata, e della Cecina-Volterra.\nAlla vigilia dell'unit\u00e0 d'Italia il Granducato disponeva di 323\u00a0km di ferrovie.\nLe ferrovie toscane sotto il Regno d'Italia.\nIl neo re d'Italia si trov\u00f2 a inaugurare molte linee i cui progetti e lavori erano \"eredit\u00e0\" degli stati preunitari\nGi\u00e0 nel 1861 fu inaugurato un collegamento tra Pisa e Pietrasanta via Viareggio, linea prolungata l'anno dopo fino a Massa e nel 1864 fino a La Spezia, embrione della futura ferrovia ligure.\nLa linea Fernandea da Firenze ad Arezzo fu la prima avviata dopo la costituzione del Regno.\nDa Siena si scese verso la Maremma arrivando a Grosseto nel 1871 attraverso la Val d'Orcia e completando la linea costiera Livorno-Collesalvetti-Cecina-Grosseto, oltre alla bretella Pisa-Collesalvetti.\nTra Valdarno e Valdichiana vi fu una evoluzione dei collegamenti con Roma, la nuova capitale del regno: le iniziali Orte-Terontola-Arezzo e Siena-Sinalunga-Chiusi furono riprese e migliorate dal collegamento diretto via Orvieto.\nTanti furono anche i progetti in quegli anni di fervore rimasti sulla carta, vuoi per beghe politiche o per mancanza di finanziatori: Lucca-Empoli, Pontedera-Saline di Volterra, Saline di Volterra-Colle val d'Elsa, Colle val d'Elsa-Massa Marittima, Massa Marittima-Saline di Volterra, Lucca-Modena, Lucca-Reggio Emilia, Firenze-Imola, Stia-Borgo San Lorenzo.. quasi impossibile elencarli tutti. Ogni comunit\u00e0 voleva la ferrovia, \"il\" mezzo di trasporto per eccellenza, che con il suo sbuffare e le sue folate di fumo nero portava progresso, benessere e spesso il riscatto da un atavico isolamento.\nUn nuovo impulso allo sviluppo delle linee si ebbe tra la fine del XIX secolo e la prima guerra mondiale con la realizzazione della Faentina, principalmente ideata per alleggerire la sovraccarica Porrettana, oltre a molte linee di interesse locale, parecchie delle quali nate esclusivamente o comunque con l'intento di servire l'attivit\u00e0 mineraria, che in quegli anni raggiungeva il suo massimo storico.\nVentun anni di lavori tra il 1913 e il 1934 permisero di realizzare la direttissima Firenze-Bologna.\nDurante il periodo fascista furono realizzate solo alcune opere minori, puntando pi\u00f9 al miglioramento delle linee esistenti e allo sviluppo del materiale rotabile, che alla realizzazione di nuove opere.\nLo stato d'eccellenza raggiunto in quegli anni fu azzerato dalla seconda guerra mondiale i cui eventi colpirono pesantemente le ferrovie toscane, bombardate dagli eserciti alleati durante l'avanzata e distrutte dai nazisti durante la ritirata. Per alcune linee secondarie fu la morte, altre hanno dovuto aspettare decenni per essere ripristinate.\nLe ferrovie toscane sotto la Repubblica.\nGli interventi nel dopoguerra e degli anni cinquanta e sessanta del XX secolo si limitarono al ripristino dei danni di guerra, a parte il completamento della Lucca-Aulla. Il ripristino \u00e8 ufficialmente terminato solo nel 1999 con la riapertura della \"Faentina\"; sono state invece molte le dismissioni di \"rami secchi\".\nSolo nel 1970 sono stati riaperti i cantieri, realizzando la Direttissima Firenze-Roma, prima linea ad alta velocit\u00e0 europea a essere stata iniziata, terminata ufficialmente nel 1992 ma in realt\u00e0 ancora penalizzata nell'avvicinamento a Roma Termini.\nSituazione attuale.\nTrenitalia, il maggiore operatore della Toscana, ha avviato dal 2004 il progetto Memorario. Grazie a questo progetto, con il contributo economico dell'amministrazione regionale, la quasi totalit\u00e0 delle linee toscane ha orari cadenzati facili da ricordare oltre ad avere treni pi\u00f9 frequenti.\nTrenitalia ha in Toscana circa 1 900 dipendenti e garantisce ai 230 000 (tra cui 50.000 in possesso di abbonamento) utenti toscani 22 milioni di treni per km ogni anno.\nIl parco rotabili \u00e8 costituito da:\nA dicembre 2008 il 96% delle carrozze \u00e8 stato climatizzato e sono stati rinnovati i sedili.\nIn Toscana ci sono 37 stazioni dotate di biglietteria, 193 biglietterie self-service, 530 punti vendita esterni (tabacchi, edicole, bar), 150 monitor che indicano le partenze e arrivi dei treni.\nLa Direzione Regionale Toscana ha conseguito la certificazione di conformit\u00e0 alla norma UNI EN ISO 9001:2000 e SA 8000 per la progettazione e l'erogazione del servizio\nCantieri aperti.\nLa nuova linea AV/AC Firenze-Bologna \u00e8 stata completata nel 2008 (con l'esclusione dei nodi cittadini di Firenze e Bologna) ed \u00e8 stata aperta al traffico a dicembre 2009, mentre sono in corso i lavori di attraversamento in sotterranea di Firenze, con la contemporanea realizzazione della nuova stazione di transito (sotterranea), Firenze Belfiore, e il ricongiungimento con la direttissima Firenze-Roma.\nLinee.\nDismesse.\n\"Le linee sono approssimativamente elencate in ordine cronologico di chiusura al traffico\""}
{"id": "1192326", "revid": "3115", "url": "https://it.wikipedia.org/wiki?curid=1192326", "title": "La Compagnie du hanneton", "text": "La Compagnie du Hanneton \u00e8 una compagnia teatrale svizzera fondata nel 1998.\nEffettua spettacoli su tutto il territorio Svizzero e all'estero.\nLa compagnia.\nHanneton, in francese, significa \"bestiola\", \"piccola bestia\". I membri della compagnia sono:\nNote biografiche.\nNato a Losanna nel 1974, gi\u00e0 dai quattro anni segue il circo dei suoi genitori, Jean Baptiste Thierr\u00e9e e Victoria Chaplin. Diventa acrobata, musicista, poi studia come attore a Milano, presso il Piccolo Teatro, poi alla Harvard Theatre School, e con Isabelle Sadoyan in Francia . Al termine degli studi lavora con registi come Peter Greenaway (in \"Prospero's Books\") e Robert Wilson (\"Mister Bojangles Memories\") e poi in tourn\u00e9e con Benno Besson, Carles Santos. Tra il 1994 e il 1998 lavora per il cinema con Coline Serreau, Aniezka Holland, Raoul Ruiz, Philippe de Broca, Roland Joffe. Nel 1998, decide di dedicarsi alla scena teatrale. Fonda quindi la sua compagnia, la Compagnie du Hanneton, con la quale mette in scena due spettacoli \"La Symphonie\" e \"La Veill\u00e9e des Abysses\"\nNata a Barcellona, inizia a studiare musica a 4 anni. Dal 1978 si dedica esclusivamente al canto con maestri come Carmen Bustamente (Barcellona), Gino Becchi (Firenze), Rina Maltrasi (Milano) e Juliette Bise (Berna). Partecipa a molti festival musicali in Europa. Dal 1991, partecipa alle creazioni di Carles Santos come solista. Nel 1998 crea \"La Symphonie du Hanneton\" insieme a James Thi\u00e9rr\u00e9e.\nNato a Stoccolma, fratello del famoso coreografo Mats Ek, comincia la sua carriera al Cullberg Ballet come ballerino , poi con il Ballet du XXe si\u00e9cle di Maurice B\u00e9jart, in seguito entra nel Royal Ballet di Stoccolma e lavora al Nederlands Dans Theater con Ji\u0159\u00ed Kyli\u00e1n. Contemporaneamente continua la sua carriera di attore in molti teatri tra cui il Royal Dramatic Theater in \"Woyzek\" nel 2003.\nNata nel 1984, invitata da Annie Fratellini (della celebre famiglia Fratellini) frequenta la Scuola nazionale del Circo, a Parigi. Nel 1993 partecipa al film \"La belle verte\" di Coline Serreau. Dopo 5 anni si unisce alla Compaganie du Hanneton ne \"La Sinphonie du hanneton\" . Continua a lavorare per il cinema e il teatro con Jean-Paul Scarpita, Jacques Baratier, Luc Martin Meyer e Patrice Fontanarosa.\nBallerino di capoeira in Brasile e in Europa, si unisce a questa compagnia nello spettacolo \"La Veill\u00e9e des Abysses\" , col quale comincia la sua carriera nel mondo del teatro."}
{"id": "1192347", "revid": "100845341", "url": "https://it.wikipedia.org/wiki?curid=1192347", "title": "Grunewald (foresta)", "text": "La foresta di Grunewald (o semplicemente Grunewald, \"foresta verde\") \u00e8, con i suoi 3.000 ettari di estensione, la pi\u00f9 vasta foresta cittadina di Berlino.\nGeografia.\nIl Grunewald (appartenente per la maggior parte al quartiere omonimo) si estende lungo la riva orientale dell'Havel, nella zona occidentale di Berlino.\nLambisce, verso nord, la Fiera di Berlino (Messe Berlin) e la torre della radio (Berliner Funkturm).\nComunicazioni.\nIl Grunewald \u00e8 agilmente raggiungibile tramite la linea S7 della S-Bahn, dalla stazione omonima.\nL'autostrada A 115 (AVUS), affiancata alla ferrovia e alla S-Bahn, attraversa l'intera foresta.\nAmbiente.\nL'ambiente naturale del Grunewald presenta un'estesa foresta, principalmente di conifere e betulacee. Varie aree sono protette (\"Naturschutzgebiet\") ed interdette agli avventori, ospitando una variegata fauna, principalmente di anfibi ed uccelli).\nOltre al fiume Havel, che per i berlinesi rappresenta una vera e propria zona balneare, il Grunewald \u00e8 contornato da vari laghi e stagni. Lungo il confine occidentale della foresta, collegati dal corso del torrente Fenngraben, vi sono lo Schlachtensee, il Krumme Lanke, il Grunewaldsee, e gli stagni di Riemeisterfenn e Hundekehlesee. \nAltri piccoli stagni interni alla foresta sono il Teufelsee, il Pechsee ed il Barssee.\nIl Grunewald conta 2 isole sul fiume Havel: Schwanenwerder (unita tramite strada) e Lindwerder."}
{"id": "1192350", "revid": "124960143", "url": "https://it.wikipedia.org/wiki?curid=1192350", "title": "Terry Venables", "text": "Carriera.\nAllenatore.\nFu il commissario tecnico della Nazionale inglese dal 1993 al 1996, anno in cui guid\u00f2 la selezione al Campionato europeo di calcio giocato in casa. Nella sua carriera ha allenato anche il Barcellona, il Tottenham Hotspur e la Nazionale australiana. Il 28 marzo 2012 viene ufficializzato l'ingaggio di Venables come consulente tecnico del Wembley per la stagione 2012-2013."}
{"id": "1192358", "revid": "104458", "url": "https://it.wikipedia.org/wiki?curid=1192358", "title": "Jill Kintner", "text": ""}
{"id": "1192359", "revid": "2075278", "url": "https://it.wikipedia.org/wiki?curid=1192359", "title": "Umbro (azienda)", "text": "Umbro \u00e8 un produttore inglese di abbigliamento sportivo, in prevalenza calcistico. Nato nel 1920 a Wilmslow come compagnia indipendente, dal 2012 il marchio \u00e8 di propriet\u00e0 di Iconix Brand Group.\nI suoi prodotti sono venduti in oltre novanta Paesi.\nStoria.\nL'azienda fu fondata nel 1920, a Wilmslow, nel Cheshire, come \"Humphrey Brothers Clothing\". Nel 1924 tuttavia, cambi\u00f2 il nome nell'attuale Umbro, contrazione di quello dei fondatori, Humphrey Brothers (fratelli Humphrey).\nNel 1985, in Brasile, Umbro present\u00f2 la sua prima scarpetta da calcio, che fu messa in commercio due anni dopo.\nUmbro, a partire dagli anni ottanta, ha anche prodotto un popolare tipo di calzoncini, definiti per l'appunto \"Umbros\", fatti di nylon, spesso in tinte vivaci e con una pratica fascia elastica. Concepiti in partenza come \"shorts\" integranti di un completo da calcio, diventarono molto popolari verso la fine del decennio, specie presso i giovani e adolescenti di ambo i sessi, anche come abbigliamento di tutti i giorni.\nNegli anni novanta, la societ\u00e0 ha trasferito la sua sede originale a Cheadle, in un nuovo quartier generale alla periferia di Manchester.\nNell'ottobre 2007 Umbro \u00e8 stata rilevata dalla Nike per 285 milioni di sterline. Cinque anni pi\u00f9 tardi, nell'ottobre del 2012, l'azienda americana ha ceduto la Umbro a Iconix Brand Group per 225 milioni di dollari.\nProdotti.\nUmbro produce ogni tipo di abbigliamento o accessorio sportivo, incluse tute da allenamento e scarpette da calcio.\nSponsorizzazioni.\nFin dalla sua fondazione, Umbro, come altre marche d'abbigliamento sportivo, ha fornito kit ufficiali per diverse squadre: prima a beneficiarne fu, nel 1934, il , che proprio quell'anno vinse la FA Cup.\nIn seguito, i due rombi concentrici sono apparsi anche sulle divise di blasonati club quali gli argentini dell', i brasiliani , e , i cileni e , i francesi dell', gli inglesi , , , , , , , , , e , gli italiani , , , , , , , e , gli olandesi , , e , i peruviani dell', i polacchi del , i russi , e , gli scozzesi e , e gli spagnoli del .\nOltre che dei club, Umbro ha prodotto i completi ufficiali anche di svariate nazionali di calcio, come il tetracampione del mondo nel 1994, l' ai tempi di George Best, il , la , la , il , la e la . Raggiunse l'apice del successo al giocatosi in Inghilterra: 15 nazionali su 16 vestivano sue divise. Il cavallo di battaglia della Umbro \u00e8 rimasto per lungo tempo l', con cui ha stretto un sodalizio quasi ininterrotto per pi\u00f9 di cinquant'anni.\nIn tempi recenti comunque, Umbro ha sofferto il crescente predominio delle concorrenti Nike, adidas, e in particolare Puma, che con una precisa strategia di mercato, ha scelto di sponsorizzare tutte le nazionali emergenti del panorama africano o mediorientale, limitando notevolmente la possibilit\u00e0 di trovare federazioni calcistiche nazionali ancora \"sprovviste\" di sponsor tecnico.\nSin dalla fondazione fu fornitore anche di squadre di rugby, degna di nota fu la fornitura delle maglie da gioco dei British and Irish Lions nei tour del 1966, 1971. Negli anni '80 veste le nazionali di , e e sbarca anche nel rugby a 13. Dal 2020 torna sponsor tecnico della Nazionale inglese."}
{"id": "1192363", "revid": "104458", "url": "https://it.wikipedia.org/wiki?curid=1192363", "title": "Anneke Beerten", "text": "Carriera.\nAnneke Beerten inizi\u00f2 a correre in BMX nel 1987, a soli quattro anni. Dopo aver vinto sei titoli nazionali e due volte i campionati del mondo di BMX, nel 1997 inizi\u00f2 a correre anche in mountain bike, nel downhill e nel four-cross."}
{"id": "1192364", "revid": "1442080", "url": "https://it.wikipedia.org/wiki?curid=1192364", "title": "Gino Rivieccio", "text": "Carriera.\nCresce al Vomero e frequenta la parrocchia di Santa Maria della Rotonda, divenendo negli anni anche allievo di Padre Dini.\nNel 1979 entra a far parte, come attore, della compagnia stabile del Teatro Sannazaro di Napoli a fianco di Nino Taranto, Luisa Conte e Pietro De Vico.\nNel 1983 \u00e8 tra i protagonisti del film \"'O surdato 'nnammurato\" per la regia di Nin\u00ec Grassia.\nTelevisione.\nVincitore del Festival del cabaret di Loano, condurr\u00e0 poi con Carmen Russo e Paolo Villaggio \"Un fantastico tragico venerd\u00ec\" su Rete 4.\nDal 1987 al 1989 conduce su Canale 5 la trasmissione \"Cantando cantando\", con Little Tony, Rosanna Fratello e Bobby Solo.\nNel 1989-1990 conduce con Lino Toffolo la trasmissione \"Casa mia\", sempre su Canale 5.\nNel 1991 passa alla Rai per affiancare Osvaldo Bevilacqua a \"Sereno variabile\".\nNel 1992 il \"Cantagiro\", con Mara Venier e Fiorello.\nHa partecipato come guest per diverse puntate alla storica soap televisiva \"Un posto al sole\" nel ruolo di Virgilio Sgambati."}
{"id": "1192365", "revid": "760548", "url": "https://it.wikipedia.org/wiki?curid=1192365", "title": "Palazzo Belgioioso", "text": "Il termine Palazzo Belgioioso pu\u00f2 indicare diverse costruzioni tra cui:"}
{"id": "1192372", "revid": "287204", "url": "https://it.wikipedia.org/wiki?curid=1192372", "title": "What Time Is It?", "text": "What Time Is It? \u00e8 il primo singolo dal film Disney per la televisione \"High School Musical 2\". Rappresenta la canzone che apre il film con tutti gli alunni dell'East High allegri e spensierati perch\u00e9 la scuola \u00e8 finita e, come dice il sottotitolo \u00e8 \"Summertime!\" (Tempo d'estate!). Nel brano hanno un assolo tutti i quattro personaggi principali cio\u00e8 Troy Bolton (Zac Efron), Gabriella Montez (Vanessa Anne Hudgens), Sharpay Evans (Ashley Tisdale) e Ryan Evans (Lucas Grabeel); ma sono molto presenti anche i cori sostenuti da gran parte delle comparse.\nVideoclip.\nIl videoclip, inizialmente \"What's time is it?\" trasmesso in prima TV mondiale in Italia il 9 giugno ed estratto dal film, mostra l'ultimo giorno di scuola e la fine dell'anno per gli studenti dell'East High. Il video inizia con l'orologio della classe che scandisce i secondi mancanti al suono della campanella e quindi alla fine della scuola. Quando questo accade tutti iniziano a ballare e a cantare spensierati salendo sui banchi, correndo per la scuola, e perfino giocando a basket. Per la realizzazione del video sono state utilizzate circa 200 comparse, molte delle quali abitanti dello Utah."}
{"id": "1192375", "revid": "1001457", "url": "https://it.wikipedia.org/wiki?curid=1192375", "title": "Alessandro Bianchi (comico)", "text": ""}
{"id": "1192376", "revid": "465169", "url": "https://it.wikipedia.org/wiki?curid=1192376", "title": "Pavimentazione stradale", "text": "La pavimentazione stradale, o sovrastruttura stradale, \u00e8 una struttura poggiante su rilevato, collocata in trincea, o posta sul terreno in sito, costituita da strati ciascuno di materiale e spessore diversi e messa in opera con differenti tecnologie.\nFunzioni.\nLe funzioni a cui assolve sono:\nComposizione di una pavimentazione.\nLa composizione in vari strati assicura la trasmissione dei carichi dinamici transitanti dalla superficie della strada al terreno naturale con il minimo di deformabilit\u00e0 e di usura della sede stradale.\nGli strati tipo sono:\nTipologie.\nLe pavimentazioni possono essere: \nEsempi di pavimentazioni rigide sono quelle in calcestruzzo mentre esempi di pavimentazioni flessibili sono quelle in conglomerato bituminoso, o quelle in macadam, in disuso dal secolo scorso.\nLe pavimentazioni flessibili sono prive di rigidezza flessionale e sotto carico hanno deformazioni anche di alcuni millimetri mentre quelle rigide hanno deformazioni quasi trascurabili."}
{"id": "1192378", "revid": "729019", "url": "https://it.wikipedia.org/wiki?curid=1192378", "title": "Mart\u00edn Garc\u00eda (isola)", "text": "L'isola Mart\u00edn Garc\u00eda \u00e8 un'exclave dell'Argentina in acque uruguaiane del R\u00edo de la Plata. Appartiene alla Provincia di Buenos Aires (precisamente al municipio o \"partido\" di La Plata), sotto controllo della Direcci\u00f3n de Islas del Ministerio de Gobierno, che amministra l'isola, e del Ministerio de Asuntos Agrarios, che \u00e8 incaricato della preservazione della flora e della fauna. Costituisce una riserva naturale.\nSi trova alla confluenza del fiume Uruguay con il R\u00edo de la Plata con le seguenti coordinate geografiche: . Poco a nord dell'isola si trova l'isolotto Timoteo Dom\u00ednguez, chiamato in passato \"Punta Bauz\u00e1\" dall'Argentina, che ne rivendicava il possesso. In seguito ai sedimenti alluvionali si \u00e8 unito all'isola Mart\u00edn Garc\u00eda. Con l'accordo tra Argentina e Uruguay del 18 giugno 1988 tra i due governi, la frontiera \u00e8 stata stabilita intorno alle isole Mart\u00edn Garc\u00eda - Timoteo Dom\u00ednguez. Di fronte all'isola sorge la localit\u00e0 uruguaiana di Mart\u00edn Chico, da cui dista 8\u00a0km.\nStoria.\nL'isola Mart\u00edn Garc\u00eda fu scoperta dalla spedizione di Juan D\u00edaz de Sol\u00eds nel 1516 e deve infatti il suo nome al cambusiere della spedizione, Mart\u00edn Garc\u00eda, che mor\u00ec a bordo della nave e il cui cadavere fu abbandonato sull'isola. Da questo momento l'isola fu rivendicata sia dalla Spagna che dal Portogallo a causa della sua posizione strategica nel ramo principale del fiume, vicino ai suoi principali affluenti, i fiumi Paran\u00e0 ed Uruguay.\nDal 1765 funzion\u00f2 come carcere e luogo di reclusione. Con la creazione del Vicereame del R\u00edo de la Plata il primo vicer\u00e9, Pedro de Cevallos, la fortific\u00f2 e la trasform\u00f2 in una guarnigione militare. Nel 1814 l'ammiraglio Guillermo Brown, al comando di una flotta, sbarc\u00f2 nella isola e la liber\u00f2 dagli realisti, Mart\u00edn Garc\u00eda pass\u00f2 sotto le Province Unite del R\u00edo de la Plata.\nFu scenario di altri combattimenti durante le guerre per l'indipendenza dell'Argentina e della Guerra argentino-brasiliana, chiamata anche Guerra del Brasile in Argentina e \"Guerra da Cisplatina\" in Brasile. Nel 1838, durante il governo di Juan Manuel de Rosas nella provincia di Buenos Aires, Mart\u00edn Garc\u00eda fu attaccata dalle forze anglo-francesi e, dopo, ocuppata dall'Uruguay. Nel 1843 venne riccupata dalle truppe argentine di Rosas, ma nel 1845 Giuseppe Garibaldi la riconquist\u00f2 per l'Uruguay. Nel 1852 pass\u00f2 all'Argentina.\nAlla fine del XIX secolo, Domingo Faustino Sarmiento propose di fondare sull'isola la citt\u00e0 di Argir\u00f3polis come capitale di uno Stato che avrebbe riunito \u2014 almeno \u2014 l'Argentina, l'Uruguay e il Paraguay. Dopo la Conquista del deserto \u2014 iniziata formalmente nel 1879 \u2014 molti indigeni catturati furono confinati nell'isola. Dal 1886 pass\u00f2 sotto controllo militare argentino.\nAncora nel 1900 sull'isola si trovavano un presidio militare e un lazzaretto. Il presidio era dotato di artiglieria; in quell'epoca l'isola era una delle cave fornitrici di pietra per il pav\u00e9 della citt\u00e0 di Buenos Aires. Durante la prima parte del XX secolo l'isola divenne famose per essere luogo di esilio forzato di presidenti o importanti politici decaduti, come Hip\u00f3lito Yrigoyen (1930), Juan Domingo Per\u00f3n (1947) y Arturo Frondizi (1962). Nel 1936 si disposero le forze di difesa della Zona del Plata e pi\u00f9 tardi la Sub \u00e1rea Naval del Plata, e nel 1950 venne creato il Centro Provisorio de Reclutamiento.\nA causa della sua polemica storica, la qualit\u00e0 di exclave argentina circondata da acque uruguaiane fu definita dalla firma del Trattato del R\u00edo de la Plata tra la Repubblica Orientale dell'Uruguay e la Repubblica Argentina a met\u00e0 del 1973; in effetti, in base a questo trattato l'isola sar\u00e0 circondata da acque di giurisdizione uruguaiana, sebbene la distanza rispetto al resto del territorio argentino sia inferiore ai due chilometri.\nIn cambio del riconoscimento della sovranit\u00e0 argentina sull'isola in questione, l'Argentina dovette fare concessioni territoriali nel R\u00edo de la Plata e cedere l'isola Juncal all'Uruguay. La soluzione adottata, anche se nessuna delle due parti si dichiar\u00f2 pienamente soddidfatta, permise di giungere ad una formula di \"male minore\", entro termini accettabili per ambedue le nazioni..\nL'art. 45 del trattato sottolinea: \u201cL'isola Mart\u00edn Garc\u00eda sar\u00e0 destinata esclusivamente a riserva naturale per la conservazione e la preservazione della fauna e della flora autoctone, sotto la giurisdizione della Repubblica Argentina\u201d. D'altra parte, si delimita espressamente la sua estensione, perch\u00e9 tenendo conto dell'enorme trascinamento alluvionale esistente nella zona, si previde che si sarebbe verificata l'unione dell'isola Timoteo Dom\u00ednguez, di giurisdizione uruguaiana, con la Mart\u00edn Garc\u00eda, cosa che oggi \u00e8 infatti realt\u00e0. L'Uruguay ha evitato che l'isola fosse utilizzata dall'Argentina, in varie occasioni, per fini diversi da quello di \"riserva naturale\" proprio grazie all'art. 45.\nNel 1985 l'esercito argentino trasfer\u00ec amministrativamente alla provincia di Buenos Aires il territorio e la propriet\u00e0 degli edifici e delle installazioni pubbliche esistenti sull'isola.\nAttualmente l'isola \u00e8 una destinazione turistica nella quale si possono visitare - tra varie altre cose - l'antico \"Quartiere Cinese (\"Barrio Chino\"), i resti delle fortificazioni, del lazzaretto e del presidio, cos\u00ec come il bosco nel quale abitano cervi colorati. Sebbene con una produzione limitata, \u00e8 famoso il pane dolce prodotto industrialmente a Mart\u00edn Garc\u00eda.\nGeografia.\nL'isola Mart\u00edn Garc\u00eda \u00e8 un piccolo affioramento di rocce arcaiche del Massiccio di Brasilia, antiche di 1.800 milioni di anni. \u00c8 situato a 3,5\u00a0km dalla costa uruguaiana e a 46\u00a0km da Buenos Aires. Ha una superficie di 184 ettari ed un'altitudine massima di 27 m s.l.m. Le sue coste sono composte da spiagge naturali, solitamente di frammenti di rocce di basamento cristallino o meno comunemente di sabbie.\n\u00c8 circondata dai sedimenti che trasportano i fiumi Paran\u00e1, Uruguay e de la Plata; a circa 6\u00a0km a sudovest di Mart\u00edn Garc\u00eda si trova l'isola Sol\u00eds di recente formazione: a partire dalle alluvioni e dalla sedimentazione dei fiumi anzidetti, si ritiene che in un tempo relativamente breve \u2014 su scala geologica s\u2014 l'isola Mart\u00edn Garc\u00eda sar\u00e0 dentro il Delta del Paran\u00e1. La sua espansione \u00e8 da 30 a 50 centimetri per anno.\nI biomi predominanti sono roveto, selva, arenile e boschi di transizione fra tali biomi. Le specie vegetali caratteristiche sono il ceibo, i giunchi, agrifogli, passiflore ed alberi come il fico, il lapachillo, l'espinillo e l'alloro sudamericano, tra le altre. La fauna \u00e8 composta da rettili (lucertole), nutrie, cervi colorati e una gran quantit\u00e0 di specie di uccelli come il chimango, il falco, il colibr\u00ec e il cuculo striato.\nClima.\nLa temperatura media annuale \u00e8 di 17\u00a0\u00b0C. In inverno la media minima \u00e8 di 8\u00a0\u00b0C, e la media massima in estate \u00e8 di 29\u00a0\u00b0C. Le precipitazioni medie annuali si aggirano sui 1000\u00a0mm.\nPopolazione.\nMart\u00edn Garc\u00eda arriv\u00f2 ad avere una popolazione approssimativa di 4.000 abitanti, ma and\u00f2 diminuendo con il tempo. La popolazione stabile nel 2001 era di meno di 200 persone (circa 50 famiglie)."}
{"id": "1192379", "revid": "79520", "url": "https://it.wikipedia.org/wiki?curid=1192379", "title": "Michelangelo Pulci", "text": ""}
{"id": "1192380", "revid": "45635", "url": "https://it.wikipedia.org/wiki?curid=1192380", "title": "Marcor\u00e8", "text": ""}
{"id": "1192383", "revid": "123977857", "url": "https://it.wikipedia.org/wiki?curid=1192383", "title": "4/3/1943/Il fiume e la citt\u00e0", "text": "4/3/1943/Il fiume e la citt\u00e0 \u00e8 un 45 giri di Lucio Dalla pubblicato nel 1971 dalla RCA Italiana.\nIl disco.\nLa copertina raffigura un'immagine del porto di Manfredonia e della vicina piazza Diomede, in bianco e nero.\n4/3/1943.\n\u00c8 un noto brano musicale scritto da Paola Pallottino e Lucio Dalla, il cui titolo fa riferimento anche alla data di nascita del noto cantautore; l'arrangiamento \u00e8 curato da Ruggero Cini.\nIl fiume e la citt\u00e0.\nScritta da Sergio Bardotti per il testo e da Armando Franceschini e Dalla per la musica, la canzone era gi\u00e0 stata pubblicata l'anno prima nell'album Terra di Gaibola.\nL'arrangiamento \u00e8 curato da Guido e Maurizio De Angelis."}
{"id": "1192384", "revid": "1669094", "url": "https://it.wikipedia.org/wiki?curid=1192384", "title": "Sardinia Vera", "text": "Il Sardinia Vera \u00e8 un traghetto di propriet\u00e0 della compagnia di navigazione Corsica Ferries - Sardinia Ferries.\nCaratteristiche.\nLa nave \u00e8 mossa da due motori diesel Krupp-MaK 12M551AK eroganti ciascuno 5178 kW di potenza a 400 giri/min, per un totale di 10356 kW. Il traghetto pu\u00f2 raggiungere una velocit\u00e0 massima di 18 nodi e pu\u00f2 trasportare fino a 1500 passeggeri insieme a 480 veicoli. A bordo i servizi a disposizione dei passeggeri includono un ristorante, un bar, una caffetteria, una sala giochi per bambini e una boutique.\nServizio.\nIl traghetto venne costruito presso i cantieri navali Rickmers di Bremerhaven, nella ex Germania Ovest, per conto della compagnia di navigazione \"Stena Line\". Terza di una serie di quattro unit\u00e0 gemelle, la nave fu varata il 18 dicembre 1974 ed entr\u00f2 in servizio nel maggio dell'anno seguente. Al momento del varo si trattava di un progetto piuttosto innovativo poich\u00e9 la forma squadrata della nave, soprattutto a poppa, permetteva di trasportare un maggior volume di veicoli e passeggeri rispetto ad altre tipologie di traghetti. Battezzata con il nome di \"Stena Atlantica\", subito dopo la consegna alla compagnia proprietaria la nave fu noleggiata alla canadese \"Marine Atlantic\", che la rinomin\u00f2 \"Marine Atlantica\" e la impieg\u00f2 nei collegamenti tra North Sydney e Port-Aux-Basques insieme alla gemella \"Marine Nautica\". Nel 1979 \"Marine Atlantic\" riscatt\u00f2 il traghetto. \nNel 1986 la nave fu acquistata dalla italo-francese \"Corsica Ferries - Sardinia Ferries\", che la ribattezz\u00f2 inizialmente \"Corsica Vera\" e pochi mesi pi\u00f9 tardi \"Sardinia Vera\". Tra il 2001 e il 2006 la nave oper\u00f2 per conto della compagnia di navigazione \"Transmanche Ferries\", alla quale fu noleggiata; in seguito, nel 2007 il traghetto fu noleggiato alla neonata \"Kallisti Ferries\", che lo impieg\u00f2 per i collegamenti tra Il Pireo e le Isole Cicladi. L'esperienza di \"Kallisti Ferries\" si rivel\u00f2 per\u00f2 fallimentare e la nave rientr\u00f2 nella flotta di \"Corsica Ferries - Sardinia Ferries\" nel 2009; sottoposto a lavori di ammodernamento, il traghetto rientr\u00f2 in servizio nel 2010. Nella primavera del 2018 il traghetto era stato messo sulla tratta Trapani-pantelleria per sostituire il traghetto Lampedusa. "}
{"id": "1192385", "revid": "647919", "url": "https://it.wikipedia.org/wiki?curid=1192385", "title": "World Organization of the Scout Movement", "text": ""}
{"id": "1192387", "revid": "599013", "url": "https://it.wikipedia.org/wiki?curid=1192387", "title": "Sabrina Jonnier", "text": "Specialista nel downhill, \u00e8 stata campionessa del mondo nel 2006 a Rotorua e nel 2007 a Fort William."}
{"id": "1192396", "revid": "339392", "url": "https://it.wikipedia.org/wiki?curid=1192396", "title": "Italsider", "text": ""}
{"id": "1192397", "revid": "122671751", "url": "https://it.wikipedia.org/wiki?curid=1192397", "title": "George Montagu", "text": "\u00c8 conosciuto per il suo \"Ornithological Dictionary\" (1802) ed ha contribuito significativamente alla conoscenza degli Uccelli britannici. Ha dimostrato che molte specie fino ad allora accettate non erano valide, o perch\u00e9 erano la stessa specie di Uccelli col piumaggio estivo o invernale o perch\u00e9 erano maschio e femmina della stessa specie. I suoi studi sull'Albanella minore (\"Circus pygargus\") portarono alla scoperta che questo uccello nidificava nell'Inghilterra meridionale ed ha avuto un ruolo nelle prime registrazioni della presenza in Inghilterra dello Zigolo nero (\"Emberiza cirlus\"), dell'Airone guardabuoi (\"Bubulcus ibis\"), del Gabbianello (\"Hydrocoloeus minutus\") e della Sterna zampenere (\"Gelochelidon nilotica\").\nBiografia.\nMontagu nacque a circa cinque km a sud di Chippenham nel nord-ovest della contea del Wiltshire. Nel 1770 entr\u00f2 nell'esercito come sottotenente del 15\u00ba Reggimento fanteria. Raggiunse il grado di tenente colonnello nella \"Wiltshire Militia\". Nel 1773 spos\u00f2 Ann Courtenay, nipote di John Stuart, terzo conte di Bute. Dopo le nozze i due si stabilirono ad \"Alderton House\", nel Wiltshire. Nel 1798 lasci\u00f2 la moglie e si trasfer\u00ec a \"Knowle House\", vicino Kingsbridge nel Devon. \u00c8 qui che ha scritto il suo \"Ornithogical Dictionary; or Alphabetical Synopsis of British Birds\" in due volumi.\nMontagu si \u00e8 anche interessato della storia naturale marina e d'acqua dolce e nel 1803 pubblic\u00f2 \"Testacea Britannica, a History of British Marine, Land and Freshwater Shells\". Questo testo descrive 470 specie di Molluschi, 100 delle quali descritte per la prima volta nel Regno Unito. Forn\u00ec alcune nuove specie di Crostacei a William Elford Leach per il \"British Museum\" ed ha registrato per la prima volta la presenza di alcune specie di pesci nelle acque inglesi. Ha descritto per la prima volta il \"Rhinolophus hipposideros\".\nMor\u00ec di tetano dopo aver pestato un chiodo a \"Knowle House\" ed \u00e8 stato seppellito a \"Kingsbridge Parish Church\". La collezione di Uccelli di Montagu \u00e8 stata acquistata dal \"British Museum\" e circa 200 di questi Uccelli sono ospitati adesso al \"Tring Museum\". I suoi manoscritti del \"Dictionary\" e del \"Testacea\" sono stati lasciati in eredit\u00e0 alla Linnean Society of London."}
{"id": "1192398", "revid": "287204", "url": "https://it.wikipedia.org/wiki?curid=1192398", "title": "Febbre a 90'", "text": "Febbre a 90' (titolo originale \"Fever Pitch\" o a volte negli Stati Uniti d'America \"Fever Pitch: A Fan's Life\") \u00e8 il titolo di un romanzo autobiografico del 1992 scritto dall'autore britannico Nick Hornby. Il libro ispir\u00f2 due lungometraggi: \"Febbre a 90\u00b0\", pellicola inglese del 1997, e il suo remake americano intitolato \"L'amore in gioco\" del 2005. \n\"Febbre a 90\"' fu pubblicato nel 1992, e fu il primo libro di Hornby. \u00c8 la storia della relazione tra l'autore, Hornby stesso, e il calcio, in special modo con l'Arsenal, squadra di Londra. Consiste di un buon numero di racconti, ognuno relazionato con una singola partita tra il 1968 e il 1992. Mentre Hornby racconta gli alti e bassi dell'Arsenal, espone anche gli avvenimenti della propria vita, sempre intrecciati con l'adorazione di idoli dell'Arsenal come Liam Brady e il disprezzo per giocatori deludenti come Gus Caesar.\n\"Febbre a 90\"' vendette pi\u00f9 di un milione di copie solo nel Regno Unito. Fu anche visto come una pietra miliare nella percezione pubblica del football, rendendo accettabile, o addirittura alla moda, l'interesse per questo sport anche in circoli pi\u00f9 sofisticati. Vinse il premio Libro sportivo dell'anno William Hill nel 1992. \nVenne anche ristampato con una nuova copertina e regalato agli abbonati dell'Arsenal nella stagione 2005-06, l'ultima disputata nello stadio londinese di Highbury."}
{"id": "1192401", "revid": "292452", "url": "https://it.wikipedia.org/wiki?curid=1192401", "title": "Brigate Izz ad-Din al-Qassam", "text": ""}
{"id": "1192407", "revid": "2142040", "url": "https://it.wikipedia.org/wiki?curid=1192407", "title": "Mitt Romney", "text": "\u00c8 stato il candidato repubblicano alle elezioni presidenziali americane del 2012, dove venne alla fine sconfitto dal presidente uscente Barack Obama. \u00c8 stato inoltre governatore dello Stato del Massachusetts dal 2003 al 2007.\nHa avuto una lunga carriera come dirigente d'azienda ed \u00e8 stato amministratore delegato, dal 1977, della societ\u00e0 di consulenza Bain &amp; Company e tra i fondatori, nel 1984, del fondo di private equity Bain Capital, rimanendone amministratore delegato per diversi anni.\nRomney \u00e8 stato anche a capo del comitato organizzativo dei XIX Giochi olimpici invernali svoltisi a Salt Lake City, nello Stato dello Utah, nel 2002.\nBiografia.\nLa famiglia.\nMitt Romney \u00e8 il figlio dell'ex governatore del Michigan e candidato alle elezioni presidenziali del 1968 George W. Romney, e della candidata alle elezioni del 1970 al Senato degli Stati Uniti per lo Stato del Michigan Lenore Romney. Fu chiamato Willard in onore del miglior amico del padre, il magnate alberghiero J. Willard Marriott. Il suo secondo nome, Mitt, lo ricevette in onore di un cugino paterno, Milton, che gioc\u00f2 come quarterback per la squadra di football americano dei Chicago Bears dal 1925 al 1929.\nMitt Romney ha due sorelle e un fratello pi\u00f9 grandi: Lynn Romney Keenan, Jane Romney Robinson e G. Scott Romney. Sin da giovane mostr\u00f2 interesse alle vicende politiche, partecipando insieme al padre alle marce in favore dei diritti civili.\nIl 21 marzo 1969 ha sposato con rito civile, a Bloomfield Hills, Ann Davies. La coppia ha cinque figli maschi (Tagg, Matthew, Joshua, Benjamin e Craigdal) e 13 nipoti. Alla moglie Ann nel 1998 \u00e8 stata diagnosticata la sclerosi multipla (le sue condizioni permangono soddisfacenti) e nel 2008 un tumore al seno, da cui \u00e8 guarita.\nRomney \u00e8 un membro della comunit\u00e0 religiosa dei mormoni.\nGli studi e la missione.\nMitt Romney si diplom\u00f2 nel liceo Cranbrook School a Bloomfield Hills (Michigan) nel 1965. Frequent\u00f2 per un semestre l'Universit\u00e0 di Stanford, per poi partecipare a una missione di trenta mesi in Francia della Chiesa di Ges\u00f9 Cristo dei Santi degli Ultimi Giorni (chiesa mormone).\nNel giugno del 1968, durante la sua missione, Romney fu coinvolto in un grave incidente automobilistico: mentre conduceva un'auto che trasportava altri missionari, si scontr\u00f2 frontalmente con un'altra vettura. L'incidente caus\u00f2 il decesso di uno dei passeggeri della sua auto. La responsabilit\u00e0 del sinistro fu attribuito dalle autorit\u00e0 francesi al conducente dell'altra vettura.\nTerminata la missione, Romney frequent\u00f2 con successo la Brigham Young University, dove, nel 1971, ottenne il baccalaureato con lode. Come migliore del suo corso tenne il discorso di commiato alla cerimonia di consegna dei diplomi di laurea. Nel 1975 consegu\u00ec ad Harvard, tramite un corso congiunto, uno Juris Doctor (dottorato professionale in legge) con lode e un Master in Business Administration, risultando uno dei primi cinque del suo corso.\nLa carriera finanziaria.\nTerminati gli studi, Romney rimase nel Massachusetts, dove fu assunto dalla Boston Consulting Group, nella quale aveva gi\u00e0 fatto uno \"stage\" nell'estate del 1974. Dal 1978 al 1984 Romney occup\u00f2 la posizione di vicepresidente nella Bain &amp; Company, un'altra societ\u00e0 di consulenza con il quartier generale a Boston.\nOlimpiadi.\nIn occasione dei XIX Giochi olimpici invernali, svoltisi a Salt Lake City Romney \u00e8 stato presidente del comitato organizzativo: come tale pronunci\u00f2 i discorsi di apertura e chiusura.\nCarriera politica.\nNel 1994 si candid\u00f2 alle elezioni per il Senato per lo Stato del Massachusetts. Vinse le primarie per il Partito Repubblicano e sfid\u00f2 il candidato democratico Ted Kennedy, che era il senatore uscente da diversi mandati. Telegenico e ben preparato, Romney ottenne ottimi sondaggi iniziali. Fu per\u00f2 sconfitto da Kennedy.\nNel 2002 si candid\u00f2 a governatore del Massachusetts, vincendo le elezioni. Tra le riforme pi\u00f9 importanti della sua amministrazione vi fu la riforma sanitaria, poi presa a modello da Obama per una pi\u00f9 ampia riforma a livello federale.\nCandidatura alla Presidenza degli Stati Uniti.\nMitt Romney si \u00e8 candidato ripetutamente alle primarie dei repubblicani. La prima volta, nel 2008, fu sconfitto dal senatore John McCain arrivando secondo; nel 2012 ottenne la \"nomination\" a sfidante repubblicano del presidente democratico in carica Barack Obama, diventando il quinto mormone a correre per la presidenza degli Stati Uniti d'America dopo Joseph Smith (indipendente, 1844), suo padre George W. Romney (repubblicano, 1968), Mo Udall (democratico, 1976), e Orrin Hatch (repubblicano, 2000). Il 6 novembre 2012 perse il confronto elettorale con il rieletto Obama.\nCarriera politica successiva.\nA gennaio 2015 Romney ha espresso l'interesse a candidarsi per la terza volta consecutiva alle primarie del Partito Repubblicano in vista delle elezioni del 2016 senza per\u00f2 concretizzare.\nTuttavia la campagna repubblicana si caratterizza per l'avanzata incontrastabile del miliardario newyorkese Donald Trump.\nIl 3 marzo 2016, di fronte al successo travolgente di Trump nei sondaggi nazionali e nei caucus e primarie repubblicane, Romney decide di prendere una posizione netta. All'Universit\u00e0 del Massachusetts chiede pubblicamente di \"non votare Trump\" definito \"falso e cialtrone\" in quanto propagandante di idee del tutto incompatibili con il repubblicanesimo americano oltre a non essere mai stato un imprenditore ma di aver ereditato tutte le sue fortune. Poco dopo Romney decide, a sorpresa, di appoggiare, alle primarie dell'Utah dove vota, il senatore ultraconservatore del Texas della destra evangelica Tea Party, Ted Cruz, secondo per delegati e unico vero sfidante di Trump. \nSecondo l'opinione pubblica, l'appoggio di Romney a Cruz sarebbe una scelta strategica, perseguita da tutto l'apparato repubblicano, per fermare la nomination di Trump dopo l'impossibilit\u00e0 di conquistare mediante le primarie la nomina di un candidato moderato e istituzionale come Jeb Bush e Marco Rubio, pesantemente sconfitti. Appoggiando Cruz, il cui estremismo radicale \u00e8 pi\u00f9 inviso di Trump all'apparato, si arriverebbe ad una convention del partito dove nessuno dei candidati possiede la maggioranza dei delegati (1.237) e quindi gli stessi delegati hanno il compito di scegliere il candidato presidente, svincolandosi dal candidato per cui sono stati eletti. A questo punto, secondo molti opinionisti, l'apparato potrebbe appoggiare un nome unitario pi\u00f9 moderato da opporre alla probabile candidata democratica Hillary Clinton: Romney stesso o il suo candidato vicepresidente 2012, lo \"speaker\" della Camera Paul Ryan o un candidato indipendente come l'ex sindaco di New York, Michael Bloomberg. \nDopo la vittoria di Donald Trump alle elezioni presidenziali il nome di Romney viene citato dai media come possibile scelta per il ruolo di Segretario di Stato a seguito di un incontro tra il presidente eletto e lo stesso governatore nella residenza del primo in New Jersey; tuttavia la scelta cade alla fine su Rex Tillerson.\nIl nome dell'ex governatore del Massachusetts \u00e8 nuovamente considerato dai media come papabile per la corsa al Senato nelle elezioni di medio-termine del 2018, per il seggio nello stato dello Utah, dopo che il senatore uscente, Orrin Hatch ha pubblicamente dichiarato che sarebbe entusiasta se il suo posto fosse preso da Mitt Romney.\nIl 16 febbraio 2018 Romney annuncia, in un video pubblicato sul suo account Twitter, la sua candidatura al Senato per il seggio vacante dall'annunciato ritiro del senatore Hatch. Viene infine eletto senatore ed entra in carica il 3 gennaio 2019.\nIl 5 febbraio 2020, giorno in cui il presidente Donald Trump viene ufficialmente messo sotto accusa, Romney vota contro di lui al Senato americano, il che lo rende il primo senatore ad aver votato contro il presidente del proprio partito.\nPosizioni politiche.\nRomney \u00e8 stato accusato di cambiare idea con disinvoltura su questioni anche importanti. Sull'aborto, durante le elezioni per il Senato nel 1994, si dichiar\u00f2 a favore della legge, salvaguardando il diritto della donna a scegliere (\"pro-choice\"). Nonostante fosse personalmente contrario all'aborto, sostenne che non era giusto imporre la sua opinione ad altri. Negli anni ha cambiato posizione e, durante la campagna presidenziale del 2012, si defin\u00ec \"pro-life\", contrario al diritto all'aborto e favorevole a introdurre nuove norme in materia.\nDurante il suo mandato come governatore del Massachusetts promulg\u00f2 una riforma sanitaria che obbligava i cittadini di quello Stato ad acquistare un'assicurazione sanitaria e impediva alle aziende assicuratrici di negare la copertura a potenziali assicurati che avessero gi\u00e0 in atto gravi patologie o comunque un alto rischio sanitario. La sua legge fu adottata come modello da Obama per la sua riforma sanitaria a livello federale. Eppure Romney si dichiar\u00f2 fortemente contrario alla riforma Obama, sostenendo che, se fosse diventato presidente, l'avrebbe abrogata. Secondo Romney la sanit\u00e0 era materia di competenza esclusiva degli Stati e il governo federale avrebbe dovuto astenersi dall'emanare leggi federali."}
{"id": "1192409", "revid": "842", "url": "https://it.wikipedia.org/wiki?curid=1192409", "title": "Mitt romney", "text": ""}
{"id": "1192425", "revid": "764447", "url": "https://it.wikipedia.org/wiki?curid=1192425", "title": "La Superba (traghetto)", "text": "La Superba \u00e8 un traghetto di propriet\u00e0 della compagnia marittima Grandi Navi Veloci. \u00c8 stato costruito nei Nuovi Cantieri Apuania ed \u00e8 stato varato nel giugno 2001.\nCaratteristiche.\nAl momento dell'entrata in servizio, \"La Superba\" era il pi\u00f9 grande traghetto passeggeri in servizio nel Mediterraneo, ed uno dei pi\u00f9 grandi al mondo; affiancato dal gemello \"La Suprema\" l\u2019anno seguente, \u00e8 stato superato nel 2008 dalla \"Cruise Roma\" della Grimaldi Ferries. Costata circa 120 milioni di dollari, la nave pu\u00f2 trasportare passeggeri alloggiati in 567 cabine e 940 poltrone e automobili distribuite su quattro garage, con una capacit\u00e0 totale di metri lineari di carico.\nI servizi di bordo sono paragonabili a quelli delle navi da crociera: la nave dispone di un ristorante \"\u00e0 la carte\" e di un self-service rispettivamente con 404 e 402 posti a sedere, sei bar, dei quali uno panoramico, piscine, palestra, idromassaggio, negozi, boutique, \"slot machine\", sale da gioco, salotti per la lettura, teatro, cinema, discoteca da 176 posti e una cappella. Delle 567 cabine, 31 sono suites doppie, 6 sono suites presidenziali con balcone e 4 sono attrezzate per accogliere passeggeri disabili.\nPropulsione.\n\"La Superba\" \u00e8 dotata di quattro motori W\u00e4rtsil\u00e4 16V46C, che sviluppano una potenza complessiva di . Spinta da due linee d'assi, ognuno dei quali monta un'Elica a passo variabile a quattro pale, pu\u00f2 raggiungere una velocit\u00e0 massima di circa 31 nodi. La nave monta due bow thrusters a prua per una potenza complessiva di 3000 kW, mentre la corrente elettrica e i servizi di bordo sono garantiti da quattro generatori W\u00e4rtsil\u00e4 che sviluppano, complessivamente, \nDurante la navigazione, \u00e8 solito usare solo 2 dei 4 motori principali e 2 dei 4 gruppi diesel-generatori, mentre per le manovre di ormeggio e disormeggio vengono utilizzati tutti e 4 i diesel/alternatori, in modo tale di garantire tutta la potenza elettrica disponibile sia alle eliche di manovra, sia a tutte le utenze elettriche tecniche-alberghiere.\nLa navigazione con tutti e 4 i motori principali avviene solo in alcuni casi, tra cui emergenze sanitarie, condizioni meteo marine avverse e forti ritardi della nave.\nServizio.\n\"La Superba\" fu varata ai Nuovi Cantieri Apuania nel giugno 2001. Dopo aver effettuato le prove in mare nel dicembre dello stesso anno, a marzo 2002 la nave fu consegnata a Grandi Navi Veloci, entrando in servizio tra Genova e Olbia. Negli anni seguenti la nave e la gemella \"La Suprema\" furono impiegate su diversi collegamenti della compagnia italiana, tra i quali la linea Genova-Palermo. Occasionalmente \"La Superba\" \u00e8 stata utilizzata anche per mini-crociere nel Mediterraneo, soprattutto nel periodo di Capodanno.\nIl 17 settembre 2004, alle ore 20:00, \"La Superba\" speron\u00f2 il traghetto \"Nuraghes\" della Tirrenia di Navigazione, durante la fase di ormeggio nel porto di Olbia. Il \"Nuraghes\" riport\u00f2 svariati danni a prua, alla console di comando, al posto di manovra e parzialmente verso poppa. La colpa fu imputata al comando de \"La Superba\", il quale non avrebbe richiesto il supporto del rimorchiatore nonostante il maltempo.\nIl 22 dicembre 2009 un incendio scoppi\u00f2 nella sala macchine di \"La Superba\", ormeggiata nel porto di Genova. L'incendio venne rapidamente estinto dall'equipaggio, ed i 1570 passeggeri vennero trasbordati su un altro traghetto per il viaggio a Palermo.\nNel febbraio 2008 la compagnia vietnamita Vinashin Shipping si accord\u00f2 con GNV per l'acquisto di entrambe le unit\u00e0 al termine della stagione estiva, ma il costo elevato delle due unit\u00e0 pose termine alla trattativa. \"La Superba\" e \"La Suprema\" rimangono quindi in servizio per GNV, continuando a essere impiegata nei collegamenti su Sicilia e Tunisia; \"La Superba\" presta attualmente servizio sulla rotta Genova-Palermo nei mesi invernali e sulla Genova-Tunisi nei mesi estivi. Nel settembre 2020 viene utilizzata sulle rotte storiche Genova-Olbia e Genova-Porto Torres, tornando a servire la Sardegna dopo una decina d'anni."}
{"id": "1192426", "revid": "287204", "url": "https://it.wikipedia.org/wiki?curid=1192426", "title": "Salam Fayyad", "text": "Biografia.\nSi \u00e8 laureato in Economia nella Texas University ad Austin, completando la sua preparazione nell'Universit\u00e0 Americana di Beirut.\nFayyad ha iniziato la sua carriera insegnando Economia nell'Universit\u00e0 dello Yarm\u016bk in Giordania, prima di lavorare presso la Banca Mondiale fra il 1987 e il 1995. Forte della sua qualifica di economista e della sua esperienza scaturita dal suo aver 20 anni negli USA e presso la Banca Mondiale, \u00e8 divenuto rappresentante dell'Autorit\u00e0 Nazionale Palestinese (ANP) fino al 2001.\nMinistro delle Finanze dell'ANP nel governo provvisorio di al-Fat\u1e25 dal 2002, \u00e8 stato nominato Primo Ministro dell'(ANP) nel 2007 dal Presidente Ma\u1e25m\u016bd \u02bfAbb\u0101s (Ab\u016b M\u0101zen). \n\u00c8 stato anche uno dei fondatori del partito politico palestinese La Terza Via.\n\u00c8 sposato ed ha tre figli.\nIl 7 marzo del 2009, Fayyad ha rassegnato le dimissioni da Primo Ministro dell'Autorit\u00e0 Nazionale Palestinese, per dar vita ad un governo di Unit\u00e0 Nazionale. Tuttavia le sue dimissioni furono respinte e Fayyad riconfermato. Present\u00f2 le dimissioni una seconda volta, il 13 aprile 2013, questa volta accettate; il suo mandato \u00e8 quindi concluso dal 6 giugno 2013."}
{"id": "1192432", "revid": "136731", "url": "https://it.wikipedia.org/wiki?curid=1192432", "title": "Troddio", "text": ""}
{"id": "1192433", "revid": "17351", "url": "https://it.wikipedia.org/wiki?curid=1192433", "title": "Ryan X-13", "text": ""}
{"id": "1192434", "revid": "834", "url": "https://it.wikipedia.org/wiki?curid=1192434", "title": "X-13", "text": ""}
{"id": "1192435", "revid": "17351", "url": "https://it.wikipedia.org/wiki?curid=1192435", "title": "X-13 Vertijet", "text": ""}
{"id": "1192440", "revid": "124307611", "url": "https://it.wikipedia.org/wiki?curid=1192440", "title": "Hic Sunt Leones (album)", "text": "HSL (Hic Sunt Leones) \u00e8 il quinto album nella discografia degli Assalti Frontali/Onda Rossa Posse; uscito nel 2004, segna il ritorno del gruppo a il manifesto dopo una breve parentesi presso una major: la BMG.\nIl disco, come Conflitto, \u00e8 interamente suonato dai Brutopop.\n\u00c8 stato registrato al Mousehouse studio di Centocelle, quartiere di Roma nonch\u00e9 sede da sempre degli Assalti Frontali, mixato da Kaki Arkarazo.\nTitolo.\nIl titolo del disco fa riferimento a quanto riportato sulle carte geografiche dell'antica Roma, dove \"hic sunt leones\" stava a designare una zona ancora inesplorata e potenzialmente pericolosa."}
{"id": "1192441", "revid": "339392", "url": "https://it.wikipedia.org/wiki?curid=1192441", "title": "Ilva-Italsider", "text": ""}
{"id": "1192442", "revid": "2200451", "url": "https://it.wikipedia.org/wiki?curid=1192442", "title": "Ferrovia Centrale Toscana", "text": "La ferrovia Centrale Toscana \u00e8 una linea ferroviaria italiana che unisce la citt\u00e0 di Empoli a Siena fino a congiungersi con la ferrovia Firenze-Roma all'altezza di Chiusi. Il tracciato fra le due citt\u00e0 toscane segue le valli del fiume Elsa fino a Poggibonsi e poi del torrente Staggia, ed \u00e8 orograficamente molto conveniente: il tracciato \u00e8 infatti piano e sostanzialmente rettilineo da Empoli fino a Poggibonsi, risalendo poi con curve ampie e sinuose le colline della Toscana centrale fino a Siena.\nAttualmente \u00e8 gestita da RFI, che la considera linea complementare. \u00c8 una ferrovia non elettrificata a binario singolo tra Empoli e Granaiolo, a doppio binario tra Granaiolo e Poggibonsi e nuovamente a binario singolo da Poggibonsi fino a Montallese. Il tratto Montallese-Chiusi \u00e8 l'intersezione Chiusi Nord della ferrovia direttissima Firenze-Roma ed \u00e8 stato riqualificato durante la costruzione della stessa. Il servizio passeggeri sulla ferrovia Centrale Toscana \u00e8 svolto da Trenitalia su due direttrici separate: Empoli-Siena e Siena-Chiusi.\nStoria.\nRealizzazione.\nGi\u00e0 nel 1840 il governatore di Siena Luigi Serristori, che aveva partecipato negli anni precedenti agli studi preliminari per la costruzione della ferrovia Leopolda, si fece promotore della realizzazione di un collegamento ferroviario tra Firenze e Siena.\nLa realizzazione della \"strada ferrata Centrale Toscana\", in seguito denominata \"ferrovia Centrale Toscana\", fu finanziata con capitali privati prevalentemente senesi; l'omonima societ\u00e0 concessionaria fu costituita nel 1844 e ottenne la concessione dal Granducato di Toscana il 5 giugno 1845.\nCostruzione e apertura della Empoli-Siena.\nI lavori, iniziati nel 1846, furono ultimati in pochi anni e il primo tronco ferroviario Empoli-Siena (64\u00a0km) fu inaugurato il 14 ottobre 1849; al momento dell'inaugurazione era per\u00f2 ancora in costruzione la galleria di \"Montearioso\", a poche centinaia di metri dalla stazione di Siena.\nTale galleria, opera ingegneristica di elevato valore tecnico per l'epoca, \u00e8 lunga 1516 metri e per alcuni anni risult\u00f2 essere la pi\u00f9 lunga galleria d'Italia. Fu scavata tra mille difficolt\u00e0 in terreni friabili e ricchi di acqua e richiese quattro anni e tre mesi di lavoro, tant'\u00e8 che la stazione di Siena fu inaugurata solo il 18 settembre 1850. Per un anno, infatti, la stazione terminale della linea fu posta in un edificio provvisorio sito all'imbocco settentrionale della costruenda galleria.\nCostruzione e apertura della Siena-Chiusi.\nNel 1851 la societ\u00e0 concessionaria ottenne la concessione per il prolungamento della linea lungo la Val di Chiana e avvi\u00f2 i lavori di progettazione della tratta da Siena a Chiusi. La prima pietra fu posta il 20 maggio 1854: cinque anni dopo, l'11 settembre 1859, fu inaugurata la tratta Siena-Sinalunga (58\u00a0km), aperta all'esercizio il 19 settembre. La tratta Sinalunga-Torrita di Siena (7\u00a0km) fu aperta il 29 ottobre 1860.\nNell'agosto 1861 la societ\u00e0 concessionaria ottenne dall'autorit\u00e0 governativa italiana l'autorizzazione a proseguire la Siena-Chiusi verso Orvieto per congiungerla con la Roma-Foligno nei pressi di Orte. Il 20 ottobre 1861 fu aperta la tratta Torrita di Siena-Salarco (6\u00a0km). La stazione del Salarco era situata nei pressi dell'omonimo torrente, in localit\u00e0 Sciarti, ad Abbadia di Montepulciano; per superare il torrente fu costruito un ponte di ferro a due luci - da cui il toponimo Ponte di Ferro per indicare il nome del luogo - in prossimit\u00e0 della monumentale cascata in laterizio (La Serra) edificata dall'ingegnere Alessandro Manetti nel 1849, durante i lavori di bonifica della zona. Il caratteristico ponte ottocentesco fu distrutto durante la seconda guerra mondiale, il 30 giugno 1944, dai tedeschi in ritirata.\nSi scelse di costruire uno scalo ferroviario in piena Val di Chiana per convogliare le produzioni agricole delle tre pi\u00f9 importanti fattorie granducali della zona: Abbadia di Montepulciano, Chianacce e Acquaviva di Montepulciano. Il 24 luglio 1862 fu aperta la tratta Salarco-Chiusi (20\u00a0km), mentre il 15 dicembre dello stesso anno fu aperta la tratta Chiusi-Ficulle. Nel frattempo vennero inaugurate le stazioni ferroviarie di Torrita di Siena, Sciarti e Acquaviva di Montepulciano.\nIn un documento ufficiale dell'amministratore della societ\u00e0 concessionaria della ferrovia, il senese Policarpo Bandini, si legge che:\nL'annuncio dell'inaugurazione delle ultime stazioni sulla tratta Salarco-Chiusi apparve nel \"Bollettino delle Strade Ferrate\" e sul giornale \"Il Monitore Toscano\", sul quale venne pubblicata una nota della societ\u00e0 concessionaria che annunciava l'apertura della linea dal Salarco a Chiusi il giorno 24 luglio 1862, mentre l'attivazione delle stazioni di Acquaviva di Montepulciano e Ficulle sarebbe avvenuta in un secondo momento. Una coppia di corse, in partenza da Chiusi alle 6:00 e da Siena alle 17:20, veniva utilizzata per il trasporto merci e percorreva la distanza tra le due stazioni in poco meno di tre ore.\nDalle convenzioni del 1865 alle Ferrovie dello Stato.\nCon la legge n. 2272 del 14 maggio 1865, che riordinava l'assetto ferroviario del territorio italiano, la societ\u00e0 concessionaria della ferrovia Centrale Toscana fu incorporata nella Societ\u00e0 per le strade ferrate romane, che assunse la gestione della linea ferroviaria e si occup\u00f2 del completamento della ferrovia fino a Orte, nonch\u00e9 della costruzione della deviazione da Asciano verso Grosseto, ultimata nel 1872. Il 24 agosto 1867 Giuseppe Garibaldi transit\u00f2 sulla linea a bordo dell'ultima corsa pomeridiana e, proveniente da Rapolano Terme, fece scalo alla stazione del Salarco, dove lo aspettavano alcuni notabili poliziani che lo accompagnarono in carrozza a Montepulciano.\nPer alcuni anni la ferrovia ebbe una notevole importanza essendo l'unico collegamento ferroviario esistente tra Roma e il Nord Italia. Tuttavia, a partire dalla met\u00e0 degli anni Settanta, con la costruzione della ferrovia Tirrenica e della ferrovia Firenze-Roma, la ferrovia Centrale Toscana perse importanza e fu relegata ad un ambito pi\u00f9 locale. La linea segu\u00ec le vicissitudini della Societ\u00e0 per le strade ferrate romane e, con la statalizzazione delle ferrovie italiane, venne riscattata dallo Stato Italiano tra la fine degli anni Settanta e l'inizio degli anni Ottanta. Nel 1885 venne aperta all'esercizio un'altra diramazione della ferrovia Centrale Toscana che collegava Poggibonsi a Colle Val d'Elsa. Era inizialmente previsto che questa diramazione proseguisse fino a raggiungere Volterra e si allacciasse alla ferrovia Cecina-Volterra, ma tale progetto non vide mai la luce.\nIl collegamento con la ferrovia Umbro-Aretina.\nNegli anni Settanta del XIX secolo si inizi\u00f2 a sentire la necessit\u00e0 di velocizzare i collegamenti tra Firenze e Roma e congiungere la ferrovia Centrale Toscana con la ferrovia Umbro-Aretina, che collegava Arezzo a Terni passando per Perugia. Per andare dalla vecchia alla nuova capitale del Regno d'Italia si doveva infatti percorrere una strada molto lunga passante per Bucine, Arezzo, Tuoro sul Trasimeno, Perugia, Foligno e Orte. Per la nuova linea ferroviaria furono presentati undici progetti: il primo di questi prevedeva di deviare la ferrovia Centrale Toscana all'altezza del Salarco, attraversare in diagonale l'intera Val di Chiana da sud-ovest a nord-est e raggiungere la ferrovia Umbro-Aretina presso la localit\u00e0 Bastardo, una delle tredici ex fattorie granducali della valle, situata a 7\u00a0km a nord di Arezzo.\nTra gli altri progetti in lizza figuravano la tratta Chiusi-Terontola, la Salarco-Castiglion Fiorentino, la Salarco-Olmo, la Acquaviva di Montepulciano-Cortona, la Salarco-Bucine (lunga 36,10\u00a0km con un costo preventivato di lire 3.200.000) e la Buoninsegna-Bucine (che deviava la ferrovia Centrale Toscana all'altezza di Rapolano Terme). Nell'agosto del 1871 fu steso il progetto Acquaviva di Montepulciano-Cortona: la nuova linea ferroviaria si sarebbe sviluppata su un percorso di 20\u00a0km attraverso le valli del Chiuso e della Selva, con la costruzione di due gallerie (\"Apparita\" e \"Barullo\") ed un costo complessivo di lire 2.250.000.\nAlla fine la scelta ricadde sul progetto Chiusi-Terontola: il costo della linea ferroviaria che avrebbe unito la stazione di Chiusi a quella di Terontola fu stimato intorno a lire 2.000.000. Nella primavera del 1874 iniziarono i primi lavori di sbancamento, nonostante le polemiche sollevate dai paesi coinvolti nei progetti scartati.\nDopo la statalizzazione.\nCon la statalizzazione delle ferrovie, nel 1905 la gestione della linea pass\u00f2 a Ferrovie dello Stato. Nel 1927 venne ultimata la nuova ferrovia Siena-Grosseto, che a sud della stazione di Siena si separava dalla ferrovia Centrale Toscana e la scavalcava dirigendosi verso meridione e congiungendosi con la ferrovia Asciano-Grosseto all'altezza della stazione di Monte Antico. Tre anni dopo, nel 1930, venne completata la ferrovia Arezzo-Sinalunga, che deviava la ferrovia Centrale Toscana a nord di Sinalunga e raggiungeva la citt\u00e0 di Arezzo attraversando la Val di Chiana per 40\u00a0km.\nNel 1990 venne attivato il raddoppio del binario nella tratta da Granaiolo a Castelfiorentino, comprendente la nuova fermata di Cambiano. Alcuni anni dopo fu raddoppiata anche la tratta da Castelfiorentino a Certaldo. Nell'autunno 2004 iniziarono i lavori di raddoppio della tratta da Certaldo a Poggibonsi, che furono completati il 20 giugno 2006; durante questa fase furono anche eliminati alcuni passaggi a livello e fu rettificato il tracciato.\nIl 24 ottobre 2018 la Commissione Trasporti della Camera dei Deputati ha confermato l'investimento di 177 milioni di euro per operare un massiccio rinnovamento della linea: entro il 2021 saranno avviati i lavori di raddoppio della tratta Empoli-Granaiolo, mentre l'intero percorso della ferrovia da Empoli a Siena sar\u00e0 elettrificato.\nCaratteristiche.\nLa ferrovia \u00e8 lunga 152\u00a0km, \u00e8 priva di elettrificazione eccetto il tratto Montallese-Chiusi, ed \u00e8 quasi interamente a binario singolo, eccezion fatta per le tratte Granaiolo-Poggibonsi e Montallese-Chiusi, che sono a doppio binario.\nIl materiale utilizzato fa parte della DTR Toscana, dei depositi di Firenze e Siena, e comprende composizioni singole e doppie di Minuetti Diesel, composizioni multiple di ALn668 e ALn663 e composizioni tradizionali di carrozze \"medie distanze\" e locomotive diesel del gruppo D.445.\nInfrastrutture.\nStazione di Siena.\nIl 25 novembre 1935 fu inaugurata l'attuale stazione di Siena, posta lungo un nuovo tracciato che dall'uscita meridionale della galleria \"Montearioso\" seguiva un percorso pi\u00f9 a valle della citt\u00e0, a nord della stessa, rispetto al vecchio. L'apertura all'esercizio avvenne a mezzanotte del 28 ottobre precedente, data simbolica per il regime fascista in quanto anniversario della Marcia su Roma; contemporaneamente venne chiuso l'esercizio sia della vecchia stazione, sia del relativo tronco di allacciamento alla linea Empoli-Siena.\nLa nuova stazione fu progettata dall'architetto Angiolo Mazzoni, gi\u00e0 realizzatore di una numerosa serie di edifici pubblici negli anni Venti e Trenta del XX secolo. Il fabbricato viaggiatori, esteriormente rifinito in mattoni e travertino, presenta caratteri architettonici tipici del periodo razionalista. La vecchia stazione di Siena si trovava pi\u00f9 vicina alle mura della citt\u00e0 e ad una quota pi\u00f9 alta: era infatti posta a 312,70 m s.l.m., alla progressiva chilometrica 256+457. Ad oggi il fabbricato viaggiatori \u00e8 in parte adibito ad abitazione civile e in parte a caserma del Corpo forestale dello Stato.\nStazione del Salarco (Abbadia di Montepulciano).\nIl fabbricato viaggiatori della stazione del Salarco \u00e8 ancora esistente e versa in condizioni di totale abbandono. Lo si pu\u00f2 vedere transitando lungo la strada provinciale Lauretana all'altezza del sottopassaggio dell'attuale linea ferroviaria, in prossimit\u00e0 del bivio per Sciarti, ad Abbadia di Montepulciano."}
{"id": "1192455", "revid": "158286", "url": "https://it.wikipedia.org/wiki?curid=1192455", "title": "Glidanti", "text": ""}
{"id": "1192456", "revid": "819238", "url": "https://it.wikipedia.org/wiki?curid=1192456", "title": "Ferrovia Leopolda", "text": "La ferrovia Leopolda \u00e8 una linea ferroviaria italiana che collega le citt\u00e0 toscane di Firenze, Pisa e Livorno passando per Empoli e Pontedera.\nStoria.\nIl progetto.\nAlla morte di Ferdinando III, nel 1824 divenne granduca di Toscana suo figlio Leopoldo II che, sulle orme del padre, si dimostr\u00f2 tollerante nei confronti delle idee liberali e ben disposto verso lo sviluppo di importanti opere pubbliche, le novit\u00e0 della tecnica e l'iniziativa privata. Il granduca diede pertanto il suo beneplacito alle iniziative volte alla costruzione di una ferrovia che collegasse la capitale del Granducato, Firenze e l'importante porto di Livorno.\nTali iniziative si concretizzarono nel marzo 1838 grazie al sostegno economico dei banchieri Pietro Senn di Livorno ed Emanuele Fenzi di Firenze. In appena 40 giorni i due banchieri raccolsero le adesioni necessarie a sottoscrivere il capitale; in seguito fu creata una commissione tecnica di nove membri, presieduta dal conte Luigi Serristori, con il compito di stilare il progetto. Il 5 luglio erano pronti due tracciati, entrambi rispondenti a precise esigenze commerciali, che furono sottoposti all'ingegnere inglese Robert Stephenson, figlio del pioniere delle ferrovie George Stephenson. Nell'agosto 1838 Orazio Hall, cognato della moglie di Fenzi, e Agostino Kotzian, gi\u00e0 Presidente della Camera di commercio di Livorno, si recarono personalmente a Londra per convincere l'ingegnere a partecipare al progetto; Stephenson accett\u00f2 e fu incaricato di redigere il progetto esecutivo.\nCompiuti gli studi opportuni, Stephenson indic\u00f2 il tracciato che correva lungo la valle del fiume Arno come quello da preferirsi e present\u00f2 il progetto definitivo il 30 aprile 1839. Il 25 febbraio 1840 il granduca Leopoldo II approv\u00f2 il progetto. Il 7 giugno 1841 si tenne la prima assemblea della neonata \"Societ\u00e0 Anonima per la Strada Ferrata Leopolda\", durante la quale fu eletto il consiglio di amministrazione. La linea, pronta ad essere realizzata, assunse il nome di \"ferrovia Leopolda\" in onore al sovrano.\nLa costruzione.\nI primi binari furono posti in prossimit\u00e0 del porto di Livorno, poich\u00e9 si voleva far fruttare da subito il collegamento con lo scalo portuale labronico e poich\u00e9 il materiale d'armamento giungeva a Livorno via nave dall'Inghilterra. Il 27 gennaio 1844 vennero effettuati i primi viaggi di prova con l'ausilio di due convogli: il primo, composto da una locomotiva e una carrozza di prima classe, trasport\u00f2 una ventina di invitati da Pisa a Livorno in appena un quarto d'ora, mentre il secondo, che contava tre vagoni, trasport\u00f2 oltre duecento persone, coprendo la stessa tratta in 17 minuti. L'inaugurazione ufficiale dei primi 12,3 km di tracciato fra Pisa e Livorno avvenne il 13 marzo 1844. Alla presenza delle autorit\u00e0, la stazione fu benedetta dall'arcivescovo di Pisa e alle 13:30 al suono delle bande fu dato il segnale di partenza. Tra due ali di folla festante part\u00ec un primo convoglio di 5 vagoni, di cui 4 di prima classe su cui erano salite le stesse autorit\u00e0 che avevano presieduto alla festa di inaugurazione e l'ingegner Hoppner costruttore della strada ferrata. Il treno giunse a Livorno in 22 minuti accolto da un'altrettanto vasta folla. Poco dopo, sempre da Pisa, part\u00ec un secondo treno con 8 carrozze di seconda classe e un terzo treno con 8 carrozze di terza classe. Anche la stazione di Livorno ricevette la benedizione pastorale. Infine, i tre treni rientrarono a Pisa. Il giorno successivo la linea fu aperta al pubblico.\nIl successo della ferrovia fu strepitoso, sia a livello di merci movimentate, sia a livello di passeggeri trasportati, tanto da convincere la societ\u00e0 proprietaria ad affrettare il passo dei cantieri. Pontedera fu raggiunta il 19 ottobre 1845, allungando la linea di 19,4 km, mentre Empoli fu raggiunta il 20 giugno 1847, allungando la linea di altri 26,8 km; il 12 giugno 1848 l'intera linea, lunga 97 km, fu aperta al traffico dalla stazione di Livorno San Marco alla stazione Leopolda, appena fuori dalle mura di Firenze all'altezza di Porta al Prato.\nLa costruzione della ferrovia port\u00f2 grandi benefici economici e sociali alle zone interessate dal percorso, ma fu anche osteggiata con risvolti sanguinosi a Montelupo Fiorentino dai barrocciai locali che vedevano compromessa la loro attivit\u00e0, consistente nello scaricare i barconi fluviali che risalivano l'Arno carichi di merce proveniente da Pisa e Livorno e portare successivamente le mercanzie a Firenze. Al contempo, nella zona di Navacchio, non lontano da Pisa, i navicellai che trasportavano via fiume le merci verso la capitale del Granducato si resero protagonisti di azioni di sabotaggio ai danni della linea.\nL'esercizio.\nInizialmente costruita a binario unico, gi\u00e0 nella primavera del 1850 fu ultimato il raddoppio di binario lungo tutta la ferrovia, mentre nel 1858 fu aperta la stazione Marittima di Livorno. La stazione Leopolda di Firenze ebbe vita breve, almeno per quanto riguarda il servizio passeggeri: la stazione Maria Antonia (poi ribattezzata \"Firenze Santa Maria Novella\"), aperta nel 1848 in una posizione maggiormente a ridosso del centro storico fiorentino, pur ideata per servire la direttrice Firenze-Pistoia-Lucca, fu collegata alla ferrovia Leopolda il 24 aprile 1860; la ferrovia Leopolda fu cos\u00ec attestata presso la stazione Maria Antonia, mentre la stazione Leopolda venne adibita prima a scalo merci e poi a deposito di materiale rotabile, fino alla chiusura definitiva dell'impianto avvenuta nel 1993. Il percorso del raccordo tra la ferrovia Leopolda e la stazione Maria Antonia fu arretrato verso la periferia di Firenze negli anni Trenta del XX secolo, ma il suo tracciato originale \u00e8 ancora osservabile guardando una pianta della citt\u00e0: l'antica sede ferroviaria passava nelle attuali via delle Ghiacciaie, via Benedetto Marcello e via Giovanni Paisiello.\nNel frattempo, la stazione principale di Pisa (anch'essa chiamata \"stazione Leopolda\") fu sostituita nel 1871 dalla stazione di Pisa Centrale. Lo scalo originario, relegato inizialmente a scalo merci e in seguito soppresso nel 1929, presentava lo svantaggio di essere una stazione di testa e costringeva dunque i convogli della linea Firenze-Livorno ad un regresso. Successivamente, con la costruzione della Ferrovia Tirrenica e l'apertura della stazione di Livorno Centrale nel 1910, anche lo scalo di Livorno San Marco perse la sua importanza e fu chiuso al traffico passeggeri; utilizzato come scalo merci fino al 1994, fu dismesso nei primi anni Duemila.\nAd eccezione degli interventi presso le stazioni di Firenze, Pisa e Livorno, la ferrovia \u00e8 rimasta sostanzialmente immutata nel tempo fino al 2006, quando \u00e8 stata aperta una variante di tracciato lunga circa 9,5 km che, dopo la stazione di Montelupo-Capraia in direzione di Firenze, si separa dalla linea per immettersi in una lunga galleria e ricongiungersi al percorso originario della ferrovia poco prima della stazione di San Donnino. L'opera, la cui costruzione era stata deliberata gi\u00e0 nel 1995, si \u00e8 rivelata necessaria al fine di deviare parte del traffico sulla linea ed eludere una zona particolarmente tortuosa della valle dell'Arno nei pressi della Gonfolina.\nCaratteristiche.\nCostruita a scartamento ordinario, la linea \u00e8 interamente a doppio binario ed \u00e8 elettrificata a 3000 volt corrente continua.\nTraffico.\nIl servizio passeggeri sulla linea \u00e8 svolto da Trenitalia, che dal 1\u00ba febbraio 2009 ha attivato un servizio metropolitano con orari cadenzati che collega la stazione di Empoli a quella di Firenze Porta al Prato, aperta nello stesso anno utilizzando due binari della ex stazione Leopolda. Il servizio impiega treni \"Jazz\" ed i tempi di percorrenza della relazione si attestano intorno ai 30 minuti.\nFino al 2013 una breve diramazione della ferrovia all'altezza della stazione di Pisa Centrale collegava lo scalo pisano all'aeroporto di Pisa-San Giusto. Servito quotidianamente da treni regionali provenienti da Pisa Centrale e da alcune coppie di corse da e per Firenze Santa Maria Novella, il servizio \u00e8 stato soppresso ufficiosamente nel 2013 e ufficialmente con la circolare compartimentale FI 08/2014 del 6 ottobre 2014; la linea \u00e8 stata smantellata e sostituita dal Pisa Mover, un impianto a funicolare realizzato dalla ditta Leitner che ricalca il percorso della precedente diramazione ferroviaria garantendo collegamenti rapidi tra l'aeroporto di Pisa-San Giusto, il rispettivo parcheggio scambiatore e la stazione di Pisa Centrale.\nSecondo l'orario datato 1\u00ba maggio 1911, il treno in partenza da Livorno alle ore 7:31 raggiungeva Firenze alle 9:20, dopo aver sostato a Pisa, Pontedera ed Empoli e dopo aver atteso qui la coincidenza per Siena. Secondo l'orario estivo del 2007, il treno regionale in partenza da Livorno alle 7:30 giunge a Firenze alle 9:03, dopo aver effettuato sei fermate. La maggior velocit\u00e0 sostenibile sulla linea e raggiungibile dai treni pi\u00f9 moderni, unita alla perduta necessit\u00e0 degli stessi di rifornirsi di acqua, ha portato in un secolo a una riduzione dei tempi di percorrenza della linea di 16 minuti, che diventano 27 se si considera la categoria dei treni regionali veloci. Inoltre, le corse giornaliere sono passate da 12 a 29 per direzione.\nIl materiale rotabile utilizzato \u00e8 composto prevalentemente da carrozze di tipo MDVC e da carrozze Vivalto trainate da locomotive E.464. Talvolta, per le tratte a servizio metropolitano vengono utilizzati treni \"Jazz\". La linea viene percorsa, oltre che da treni regionali e regionali veloci, anche dalla classe Frecciargento con elettrotreni ETR.600 ed ETR.485, che effettuano la relazione Genova-La Spezia-Pisa-Firenze-Roma."}
{"id": "1192461", "revid": "119159", "url": "https://it.wikipedia.org/wiki?curid=1192461", "title": "Briscola chiamata", "text": ""}
{"id": "1192469", "revid": "123835816", "url": "https://it.wikipedia.org/wiki?curid=1192469", "title": "Robert Mulligan", "text": "Biografia.\nNato nel Bronx nel 1925, era il fratello maggiore dell'attore Richard Mulligan; al termine della seconda guerra mondiale venne assunto come impiegato presso il \"The New York Times\" per passare dopo breve tempo a lavorare come fattorino presso la rete televisiva CBS, diventando in seguito regista di serie televisive.\nTra il 1948 e il 1957 realizz\u00f2 gli episodi di \"The Philco Television Playhouse\", \"Studio One\" tra il 1948 e il 1958 e \"Suspense\", di cui fu il regista principale.\nIl suo debutto al cinema avvenne con il film \"Prigioniero della paura\" ispirato alla omonima autobiografia del campione di baseball Jim Piersall.\nNel 1963 fu candidato all'Oscar come miglior regista per \"Il buio oltre la siepe\". Nel 1972 fu invece nominato al Golden Globe come miglior regista per \"Quell'estate del '42\".\nDal 1951 al 1968 fu sposato con l'attrice Jane Lee Sutherland da cui ebbe tre figli. Nel 1971 si un\u00ec in matrimonio con Sandy, e insieme a lei visse fino alla morte avvenuta nel 2008, a 83 anni, per insufficienza cardiaca."}
{"id": "1192476", "revid": "287204", "url": "https://it.wikipedia.org/wiki?curid=1192476", "title": "Little Nemo", "text": "Little Nemo (\"Little Nemo in Slumberland\", tradotto in Italia dapprima come \"Bubi nel Paese del dormiveglia\" e successivamente indicato come \"Little Nemo\") \u00e8 un personaggio dei fumetti protagonista di una serie di tavole domenicali auto-conclusive realizzate dal disegnatore statunitense Winsor McCay e pubblicate sulle pagine del supplemento domenicale del \"New York Herald\" dal 15 ottobre 1905 al 23 luglio 1911 e in seguito sul \"New York American\" di William Hearst dal 1911 al 1913 diventando \"In the Land of Wonderful Dreams\" (\"Nella terra dei sogni straordinari\"); successivamente McCay realizzer\u00e0 le ultime tavole di Nemo tra il 1924 e il 1927 nuovamente per il \"New York Herald\". Il fumetto raggiunse una notoriet\u00e0 sconfinata venendo continuamente ristampato e riproposto in molte edizioni ed \u00e8 considerato un gioiello dell'arte dei fumetti e da molti ritenuto il pi\u00f9 bel fumetto di tutti i tempi. Da notare per la ricercatezza del disegno e per la fantasia del suo autore che nel 1911 decise per\u00f2 di interrompere la serie per dedicarsi all'illustrazione ma, a furor di popolo, venne costretto a riprenderla ribattezzandola \"In the Land of Wonderful Dreams\", proseguendola fino al 1914 e poi ancora dal 1924 al 1927. Nel 1995 fu uno dei venti personaggi a fumetti inclusi nella serie commemorativa di francobolli statunitensi \"Comic Strip Classics.\"\nLe tavole presentano una estrema cura dei dettagli e ricchezza di particolari. La qualit\u00e0 grafica delle tavole raggiunge un livello tale da farne una delle pi\u00f9 straordinarie opere a fumetti mai realizzate. \nIl fumetto presenta inoltre innovazioni destinate ad influenzare l'arte del fumetto per i decenni successivi, a partire dalla rottura con la tradizionale struttura rigida delle tavole: queste vengono infatti composte nella pi\u00f9 completa libert\u00e0 espressiva in maniera funzionale alla narrazione e agli effetti e alle sensazioni ricercate, assumendo un dinamismo cinematografico e in alcuni casi anticipando soluzioni che saranno adottate molti anni dopo dal cinema come le carrellate, le soggettive e i movimenti di macchina. \nOltre al talento visivo c'\u00e8 la profondit\u00e0 dell'aspetto narrativo delle storie narrate insieme alle infinite invenzioni surreali e oniriche che fanno accomunare questo fumetto all'opera Alice nel paese delle meraviglie di Lewis Carroll.\nTrama.\nLittle Nemo \u00e8 un bambino statunitense di cinque anni che ogni notte vive delle fantastiche avventure nel mondo dei sogni che puntualmente nell'ultima vignetta della tavola finiscono perch\u00e9 il bambino si sveglia o per la classica caduta dal letto o a causa dei genitori che lo chiamano, per la luce del mattino, per una forte emozione che lo spaventa oppure a causa di Flip che appare con la scritta sul suo cappello \"Wake up\" (\"Svegliati\"). Nel corso della vicenda fa la conoscenza del re di Slumberland Morpheus, della Principessa sua figlia, del Dr. Pill, del pagliaccio Flip Flap, del cannibale Impy e del cane Slivers. Inizialmente lo scopo di Nemo \u00e8 quello di rispondere al richiamo della Principessa di Slumberland che, attraverso gli ordini di suo padre Re Morfeo, invia vari mostri ed emissari per condurlo alla corte. Con grande dispiacere della Principessa non riusciranno nell'impresa per molto tempo. In seguito Nemo continuer\u00e0 ad esplorare il regno di Slumberland insieme ai suoi amici, correndo anche incredibili rischi e pericoli (senza conseguenze).\nIl personaggio visita ogni notte il mondo dei sogni e vivendo surreali avventure in una preziosa e raffinata scenografia in stile liberty della durata di una singola tavola, sempre diversa e nuova nella costruzione e nelle inquadrature che si conclude con il risveglio salvandolo spesso da situazioni pericolose o difficili.\nLo scopo dei sogni di Nemo \u00e8 quello di incontrare la Principessa di Slumberland (\"Principessa\" \u00e8 anche il nome proprio del personaggio), che sta cercando un compagno di giochi. Questa, attraverso il padre Re Morfeo (King Morpheus), invia mostri e ambasciatori per condurre Nemo alla corte del regno di Slumberland, ma l'impresa non riuscir\u00e0 per molto tempo a causa di vari impedimenti. Nemo entrer\u00e0 finalmente a Slumberland solo il 4 marzo 1906, ma solo per imbattersi nel suo primo nemico, un personaggio con il sigaro in bocca di nome Flip Flap (Flip), invidioso di Nemo perch\u00e9 vorrebbe incontrare la Principessa per primo, e per tale motivo crea continuamente ostacoli per impedire a Nemo di arrivare alla Principessa. Col tempo Nemo diventer\u00e0 amico di Flip. Il primo incontro tra Little Nemo e la Principessa avr\u00e0 luogo l'8 luglio 1906. In seguito entrer\u00e0 nella serie un nuovo personaggio, un indigeno di colore chiamato Imps (The Imps) che insieme a Nemo e Flip costituir\u00e0 il nucleo centrale di personaggi su cui si svilupperanno le storie. Imps fu gi\u00e0 protagonista di un precedente fumetto in 43 uscite di McCay, A \"Tales of the Jungle Imps\", pubblicato dall'11 gennaio al 9 novembre 1903 e basato su poesie scritte da George Randolph Chester. I sogni di Nemo sono spesso collegati ad un preciso evento dell'anno, come ad esempio il Natale, la Pasqua o il Capodanno, in coincidenza con il momento in cui vengono pubblicate le tavole.\nStoria editoriale.\nIl personaggio esordisce il 15 ottobre 1905 sull'inserto domenicale del quotidiano \"New York Herald\" di James Gordon Bennett Jr. Il fumetto \u00e8 pubblicato in tavole dalla struttura mutevole ma con un concetto di base costante: la tavola illustra i sogni di Nemo e nell'ultima vignetta assistiamo sempre al suo risveglio, quasi sempre nella propria camera da letto, in pigiama. Le tavole sono realizzate interamente dal suo creatore, Winsor McCay, che concluder\u00e0 la collaborazione nel 1911 con la tavola del 23 luglio per passare al \"New York American\" dove le tavole riprendono la pubblicazione dopo una breve pausa intitolando la nuova serie come \"In the Land of Wonderful Dreams\" e pubblicandola fino al 1914. Dopo una lunga interruzione, McCay realizza le ultime tavole di Nemo nel periodo 1924-1927 pubblicandole sul \"New York Herald-Tribune\". L'autore pone, nel disegnare i particolari di ogni vignetta, una cura quasi maniacale, riscontrabile anche nella scelta dei colori delle tavole di Little Nemo in Slumberland, che presentano grande vivacit\u00e0 e bellezza. Un simile lavoro certosino si pu\u00f2 osservare anche nella gi\u00e0 citata serie a fumetti, \"A Tales of the Jungle Imps\" o nei cartoon di Mccay come \"Winsor McCay, the Famous Cartoonist of the N.Y. Herald and His Moving Comics\".\nRobert McCay, il figlio del disegnatore e modello ispiratore di Nemo, tenter\u00e0 due volte di resuscitare la striscia alla fine degli anni '30 con il titolo di \"Nemo in Adventureland\" e una decina di anni dopo ma senza successo. Il lavoro viene pubblicato dalla King Features Syndicate, ma senza ottenere il successo sperato.\nSequel.\nNel 2014 la IDW Publishing pubblica una serie a fumetti formato comic book dal titolo \"Little Nemo: Return to Slumberland\" che si pone come sequel delle storie originali di McCay. La serie \u00e8 scritta da Eric Shanower e disegnata da Gabriel Rodriguez.\nFrank P\u00e9 ha realizzato il primo volume di una sua personale serie, intitolato: \"Little Nemo: Wake Up!\". P\u00e9 ambienta le nuove avventure in un contesto moderno.\nEdizioni estere.\nItalia.\nLittle Nemo \u00e8 stato diffuso in Italia dal \"Corriere dei Piccoli\" col nome di Bubi (la serie fu rinominata \"Bubi nel paese del dormiveglia\"), che lo pubblic\u00f2 dal 1912 al 1914. Ricompare ancora nel 1935 sulle pagine del settimanale\" Topolino della Nerbini\". Raccolte di Little Nemo sono state pubblicate in Italia dall'editore Garzanti \u2013 la prima edizione risale al 1969, curata dalla rivista \"Linus\" \u2013 e nel 1984 dalla casa editrice Lo Vecchio. Nel 1974, 1981 e 1994 la rivista \"Linus\" ristampa l'edizione del 1969, sempre in collaborazione con la Garzanti. Nel 2005 \u00e8 stato pubblicato un volume commemorativo dal titolo \"Little Nemo 1905-2005. Un secolo di sogni\", nella collana \"Coconino Table Book\" dell'editore Coconino Press, comprendente tavole a colori fra le pi\u00f9 celebri, omaggi e saggi di vari autori.\nAltri media.\nIl personaggio di Little Nemo produsse un merchandising di cartoline, libri, giochi e vestiario per bambini, fu protagonista di spettacoli teatrali, il primo dei quali risalente al 1908 e prodotto a Broadway e scritto da Victor Herbert, di un cartone animato di oltre 4.000 fotogrammi realizzato e colorato a mano da McCay nel 1911, di un videogioco per il Nintendo del 1990, di un lungometraggio animato del 1992 al quale collaborarono Mickey Rooney, Ray Bradbury, Chris Columbus e Jean Giraud."}
{"id": "1192478", "revid": "121545355", "url": "https://it.wikipedia.org/wiki?curid=1192478", "title": "Stefano Galvani", "text": "Professionista dal 1999, \u00e8 stato a lungo seguito dal coach Patricio Remondegui. Ritiratosi nel 2012, nel 2021, a 44 anni, torna nel tennis professionistico partecipando alla Coppa Davis, nella quale rappresenta San Marino.\nCarriera.\nHa raggiunto per due volte la posizione n\u00ba99 del Ranking ATP, il 2 aprile 2007 e il 30 aprile dello stesso anno. In carriera ha guadagnato complessivamente un montepremi di $ 760.000.\nVanta tre presenze in Coppa Davis, due successi e una sconfitta, nei match contro Portogallo e Finlandia del 2002.\nHa partecipato ai Giochi dei Piccoli Stati d'Europa di Monaco 2007 rappresentando la Repubblica di San Marino conquistando la medaglia di bronzo nel singolo e l'argento nel doppio maschile con Domenico Vicini.Nell'edizione del 2011 in Liechtenstein ha ottenuto un altro argento nel doppio e una medaglia d'oro nel singolare.\nDopo un periodo di calo, si fa notare nel giugno del 2008 al torneo di Wimbledon dove prima riesce a superare le qualificazioni sconfiggendo in serie il n.222 Wang Yeu-tzuoo, il n.148 Andrej Golubev, e il n.197 Ilija Bozoljac e poi supera agevolmente anche il primo turno del torneo dove sconfigge agevolmente il britannico Jamie Baker in soli tre set con il risultato di 6-4 6-2 6-3, uscendo di scena al secondo turno al termine di un incontro molto combattuto contro il russo Michail Ju\u017enyj testa di serie n\u00ba 17 del torneo conclusosi al quinto set con il risultato di 4-6 6-4 6-3 3-6 6-3.\nNel 2011 si trova intorno alla posizione 190 del ranking ATP e ad ottobre si qualifica per il secondo turno di qualificazione dello Shanghai Masters battendo Paul Capdeville con il punteggio di 2-6, 6-4, 7-6(3).\nChiude la carriera nell'agosto 2012, ma ritorna nel 2021"}
{"id": "1192481", "revid": "133557", "url": "https://it.wikipedia.org/wiki?curid=1192481", "title": "Little Nemo in Slumberland", "text": ""}
{"id": "1192486", "revid": "1543377", "url": "https://it.wikipedia.org/wiki?curid=1192486", "title": "Gannys", "text": "Biografia.\nOriginario di Emesa, Gannys era eunuco e tutore del giovane Sestio Vario Avito Bassiano, meglio noto come Eliogabalo, figlio di Giulia Soemia e di Sesto Vario Marcello; in quanto figlio di Soemia, Bassiano era un membro della dinastia dei Severi, che aveva regnato fino al 217 sull'Impero romano con Caracalla. Di Gannys le fonti dicono che fosse l'amante di Soemia.\nAlla morte di Caracalla era salito al trono un generale, Macrino: le donne severiane tentarono di riportare al trono uno della famiglia, e la scelta cadde su Bassiano. Il 16 maggio 218 Giulia Domna e Giulia Mesa sostennero davanti alla Legio III \"Gallica\" accampata ad Emesa i diritti di Bassiano sul trono imperiale, spacciandolo come il figlio naturale di Caracalla: l'acclamazione dei legionari \u00e8 considerata l'atto di ascesa al trono di Bassiano, che prese poi il nome di Marco Aurelio Antonino Augusto e sar\u00e0 pi\u00f9 tardi conosciuto come Eliogabalo. \nGannys divenne prefetto del pretorio e come tale ricevette il comando delle truppe di Eliogabalo, che avevano scelto il figlio di Giulia Soemia per fedelt\u00e0 alla dinastia severiana ma anche per le ricchezze promesse dalle due donne, e affront\u00f2 l'imperatore Macrino nella battaglia di Antiochia (8 giugno 218): Macrino fu sconfitto e ucciso, ed Eliogabalo divenne l'unico imperatore.\nCome tutore di Eliogabalo, Gannys esercit\u00f2 una fortissima influenza sul giovanissimo imperatore (salito al trono all'et\u00e0 di quattordici anni), tanto da diventare una specie di vice imperatore. Cassio Dione lo descrive come corrotto e pervertito, ma dispensatore di benefici e innocuo, rispettoso dell'imperatore e amato da Mesa e Soemia; Eliogabalo, per\u00f2, lo fece uccidere dai pretoriani nell'inverno 218 a Nicomedia, perch\u00e9 Gannys lo costringeva a vivere con misura e temperanza."}
{"id": "1192487", "revid": "125416776", "url": "https://it.wikipedia.org/wiki?curid=1192487", "title": "All'ultimo minuto", "text": "All'ultimo minuto \u00e8 una serie televisiva, con episodi da 30 minuti ciascuno, coprodotta da RAI e Editoriale Aurora TV, per la regia di Ruggero Deodato.\nFurono prodotte tre stagioni dal 1971 al 1973.\nIn ciascun episodio, una o pi\u00f9 persone si trovavano intrappolate in una situazione apparentemente senza soluzione, che si risolve invece (come recita il titolo della serie) all'ultimo minuto.\nParticolarmente d'effetto \u00e8 la sequenza di immagini animate che, scandite da un battito ritmato, simile ad un metronomo, riassumono tutto quanto accaduto fino a quell'istante e sono da preludio alla risoluzione del dramma.\nDel cast del primo episodio (\"Allarme a bordo\") ha fatto parte l'attore Andrea Lala.\nL'uomo che appare nella lunga sequenza filmata della sigla iniziale della serie Tv e che parla camminando tra la gente \u00e8 Michele Majorana, gi\u00e0 illustre caricaturista, architetto ed arredatore che nel 1972 decedette alla giovane et\u00e0 di 56 anni per un male incurabile. La voce \u00e8 invece del doppiatore e speaker radiofonico Natalino Libralesso.\nPrima stagione.\nLa prima stagione, trasmessa nel 1971, comprende i seguenti cinque episodi:\n\"Allarme a bordo\".\nDecollati dall\u2019aeroporto JFK di New York l\u2019equipaggio di un aereo \u00e8 informato da terra che tra i passeggeri vi \u00e8 un pazzo che ha intenzione di fare esplodere l\u2019aereo. Il malintenzionato ha infatti recapitato una lettera anonima prima di partire. Si diffonde il panico\u2026\n\"Il buio\".\nPatrizia, naturalista neolaureata, si reca alla villa del noto dott. Spinelli, scienziato che ha allestito in casa sua niente meno che uno zoo privato. Lo scienziato e Patrizia devono estrarre da un serpente il suo veleno mortale. Mentre i due stanno compiendo la delicata operazione, complice un acquazzone che impazza sulla citt\u00e0, la villa subisce un black-out che fa venir meno l'elettricit\u00e0. Al buio, il serpente, sfugge al controllo dei due scienziati\u2026\n\"L'ascensore\".\nLaura, addetta alle vendite di un\u2019impresa edile, lascia il cantiere a fine serata. Due acquirenti restano invece in loco con alcuni operai per accordarsi su alcuni lavori. Mentre stanno lasciando lo stabile, queste persone restano bloccate nell\u2019ascensore del cantiere. Liberatisi dal vano ascensore giungono, al buio, nelle zone ancora in costruzione. Il buio e la pericolosit\u00e0 della zona, ancora in fase di realizzazione, rendono ogni passo molto pericoloso\u2026\n\"La scelta\".\nUn dottore sta per intervenire chirurgicamente su un uomo. Poco prima dell\u2019inizio dell\u2019operazione il medico riceve una telefonata da uno sconosciuto che gli comunica di avere rapito suo figlio e che se non provveder\u00e0 nell\u2019uccidere il paziente lui, a sua volta, uccider\u00e0 il bambino che tiene in ostaggio\u2026\n\"La prigioniera\".\nIn un\u2019afosa giornata di agosto Roma \u00e8 praticamente deserta. La stragrande maggioranza delle persone \u00e8 in villeggiatura. I pochi rimasti in citt\u00e0, sono chiusi in casa per assistere ad un importante evento calcistico. Una massaia, sola a casa coi due figli piccoli, dopo aver messo a scaldare il latte per i bambini, si reca velocemente sulla terrazza condominiale per ritirare il bucato asciutto. L\u00ec una folata di vento serra la porta della terrazza e la donna resta imprigionata. A nulla valgono le sue grida d\u2019aiuto che echeggiano nel quartiere vuoto\u2026\nSeconda stagione.\nLa seconda stagione, trasmessa nel 1972, comprende i seguenti quattro episodi:\n\"Acqua alla gola\".\nUn uomo innocente viene braccato e pedinato perch\u00e9 scambiato per un rapinatore. Il malcapitato non sa come comportarsi e cosa fare\u2026\n\"Il borsaiolo\".\nUn uomo viene borseggiato su un tram. I ladri, nel timore di essere visti, mettono il portafoglio dell\u2019uomo nella tasca di un altro passeggero che, per\u00f2, sfugge al controllo. Sceso dal tram, ignaro di avere il portafoglio in tasca, l'uomo \u00e8 seguito dai due borseggiatori. L\u2019uomo che si ritrova in tasca il portafoglio \u00e8 un pittore pieno di debiti. Ben presto il pittore si accorge del portafoglio e comincia a pensare sul da farsi\u2026\n\"Il rapido delle 13.30\".\nTre macchinisti delle Ferrovie dello Stato pranzano in una locanda. Mangiano fagioli che risulteranno altamente avariati. Uno dei tre macchinisti, avendo terminato il suo servizio, chiama l\u2019ambulanza e chiede un pronto ricovero. Gli altri due macchinisti, in servizio anche nel pomeriggio, si sentiranno male mentre sono alla conduzione del treno. Esso proseguir\u00e0 il suo percorso senza alcuna guida\u2026\n\"Dramma in alto mare\".\nDue sorelle decidono di recarsi in alto mare per una battuta di pesca. Perso il controllo del gommone cadono in mare e vengono soccorse da una serie di uomini che si riveleranno essere pericolosi contrabbandieri di sigarette. Quando la barca dei contrabbandieri ha un guasto al motore che va in fiamme, gli uomini fuggono, lasciando le due sventurate a se stesse\u2026\nTerza stagione.\nLa terza stagione, trasmessa nel 1973, comprende i seguenti quattro episodi:\n\"Il bambino scomparso\".\nUna madre viene tratta in salvo dopo aver tentato il suicidio. La signora \u00e8 per\u00f2 disperata in quanto, dopo essersi ripresa, si interroga su che fine abbia fatto suo figlio. Il bambino \u00e8 neonato e la madre sostiene di averlo lasciato dentro la macchina di un medico poco prima di tentare l\u2019insano gesto. La donna dice la verit\u00e0?\n\"L'ultima cifra\".\nUna vecchia donna, intenzionata a telefonare al figlio, sbaglia l\u2019ultima cifra e chiama erroneamente un giornalista che sta lavorando ad un articolo di cronaca in casa. L\u2019errore si ripete pi\u00f9 volte. Nel momento in cui si sta scusando, la donna, subisce un tentativo di rapina, proprio dentro casa sua, ad opera di malviventi. Essendo malata di cuore ha un malore. Il giornalista, ancora dall\u2019altra parte della cornetta, pensa a come intervenire per salvare la vita della signora\u2026\n\"Il bulldozer\".\nUn funzionario di banca sta per recarsi in un\u2019impresa locale di pollame per controllare se sia il caso o meno di erogare un cospicuo mutuo all\u2019azienda. Alla vigilia della visita, un bulldozer in azione, rinviene una bomba aerea inesplosa, ordigno risalente all\u2019ultima guerra. Tutti gli operai e la segretaria d\u2019azienda, presi dal panico, abbandonano il posto di lavoro\u2026\n\"Scala reale\".\nUn giovane, ricevuti in custodia i risparmi di suo zio, incontra casualmente una donna che lo invita a casa sua. In questa casa il giovane incontra diversi personaggi. Alcuni ospiti della donna, fra l\u2019altro, hanno organizzato un torneo di poker. Il giovane, invogliato da uno sconosciuto, si mette al tavolo da gioco e inizia a giocare a poker puntando i soldi di suo zio\u2026"}
{"id": "1192488", "revid": "339392", "url": "https://it.wikipedia.org/wiki?curid=1192488", "title": "Springboard Moonsault Bodyblock", "text": ""}
{"id": "1192490", "revid": "125830262", "url": "https://it.wikipedia.org/wiki?curid=1192490", "title": "Oreste Del Buono", "text": "Biografia.\nNativo di Poggio, nella parte occidentale dell'Isola d'Elba, e nipote dell'eroe toscano Teseo Tesei e del politico Pilade Del Buono, studi\u00f2 a Milano, dove visse durante la guerra. In quel periodo fu militare di Marina; catturato dai tedeschi dopo l'armistizio dell'8 settembre 1943, trascorse un anno e mezzo di prigionia in Germania.\nFu traduttore prolifico, soprattutto dal francese, ed esperto di fantascienza, gialli, cinema, sport, pubblicit\u00e0 (sulla quale tenne una rubrica su \"Panorama\"). Tra le traduzioni, \"Il cappotto\" di Nikolaj Vasil'evi\u010d Gogol', \"Madame Bovary\" di Gustave Flaubert, \"Un amore di Swann\" di Marcel Proust e \"L'azzurro del cielo\" di Georges Bataille, ma anche opere di Andr\u00e9 Gide, Guy de Maupassant, Michel Butor, Michel Tournier, Marguerite Yourcenar, Nathalie Sarraute, Denis Diderot, Benjamin Constant, Claude Gutman, e dall'inglese di Raymond Chandler, Robert Louis Stevenson, Arthur Conan Doyle, Oscar Wilde, Horace Walpole, Ian Fleming ecc.\nFece parte ma ai margini del Gruppo 63, pubblicando nello stesso anno con la Feltrinelli \"Per pura ingratitudine\". Altri suoi libri furono \"Racconto d'inverno\" (1945), \"Un intero minuto\" (1959), \"L'amore senza storie\" (1960), \"N\u00e9 vivere n\u00e9 morire\" (1964), \"Un tocco in pi\u00f9\" (1966, con Gianni Rivera), \"I peggiori anni della nostra vita\" (1971), \"La nostra et\u00e0\" (1974), \"La parte difficile\" (1975, ma ripubblicato nel 2003 a cura di Daniele Brolli), \"Tornerai\" (1976), \"Un'ombra dietro il cuore\" (1978), \"Il comune spettatore\" (1979), \"Se m'innamorassi di te\" (1980), \"La talpa di citt\u00e0\" (1984), \"La nostra classe dirigente\" (1986), \"La debolezza di scrivere\" (1987), \"La vita sola\" (1989), \"Acqua alla gola\" (1992), \"Amici, amici degli amici, maestri\" (1994) ecc.\nSvolse mansioni di \"editor\" presso numerose case editrici (Rizzoli, Bompiani, Garzanti, ecc.), facendo conoscere autori stranieri fino ad allora sconosciuti in Italia e curando e introducendo opere di autori italiani quali Achille Campanile, Giovannino Guareschi, Giorgio Scerbanenco, Carletto Manzoni, Tiziano Sclavi, Renato Olivieri, Marcello Marchesi, Giorgio Forattini, Emilio Giannelli, Augusto De Angelis, Paolo Villaggio, Giulio Angioni ecc. Fu soprattutto un grande valorizzatore della cosiddetta \"cultura popolare\", curando un volume su James Bond con Umberto Eco e una delle prime se non la prima \"Enciclopedia del fumetto\" italiana, prendendo in debita considerazione e in anticipo su molti il valore artistico dei fumetti.\nGrande eclettico, scrisse anche un libro sul regista Billy Wilder e diverse pagine su Federico Fellini. Nel 1981 fece anche il commentatore sportivo per \"Contatto\", il telegiornale diretto da Maurizio Costanzo su PIN, un'emittente televisiva di propriet\u00e0 del gruppo Rizzoli.\nCollaboratore de \"La Stampa\" dal 1981 al 1985 e dal 1989 alla sua morte, dal 1990 cur\u00f2 la rubrica di lettere al direttore \"Risponde O.d.B.\", oltre a tenere sul supplemento \"Tuttolibri\" le rubriche \"Amici maestri\" (1992-97) e \"Luoghi comuni\" (1998-2003, con Giorgio Boatti. \u00c8 stato attivo anche in televisione per la quale ha collaborato, fra l'altro, nel 1965 con Franco Enriquez alla riduzione televisiva \"Resurrezione\" (dal romanzo omonimo di Lev Tolstoj).\nPer Radio Rai realizz\u00f2 \"Le interviste impossibili\", insieme con Carmelo Bene e altri, nelle quali si immaginava di intervistare personaggi d'altri tempi (Edmondo De Amicis, F\u00ebdor Dostoevskij, Vladimir Majakovskij ecc.) interpretati da Bene. Divenne noto al grande pubblico soprattutto per aver diretto la rivista \"linus\" dal 1972 al 1981. Spesso ha usato la sigla OdB per firmarsi (un'antologia di scritti a suo omaggio si intitola appunto \"Ciao odb\", pubblicata in collaborazione tra Baldini Castoldi Dalai e \"linus\" appena dopo la sua morte nel 2003).\nCuriosit\u00e0.\nLa cifra di cui and\u00f2 pi\u00f9 fiero furono \"le 102 dimissioni date (o millantate). \u00abUna cifra forse gonfiata, ma se pensiamo che spesso tornava sui suoi passi e che scrisse o fu redattore per \"L'Unit\u00e0\", \"Milano Sera\", \"L'Espresso\", \"La Repubblica\", \"La Stampa\", \"Panorama\", \"Oggi\", \"Gente\", \"Epoca\", e consulente editoriale di Garzanti, Feltrinelli, Rizzoli, Einaudi, Sonzogno, Baldini Castoldi Dalai Editore, Mondadori, pu\u00f2 anche essere\u00bb, secondo Giovanna Rosa, cattedra di letteratura alla Statale di Milano\".\nOpere.\nSaggistica.\nAlle opere di narrativa e saggistica sopra elencate andrebbero aggiunte le antologie curate da Oreste Del Buono (qualcuna in collaborazione con Lietta Tornabuoni) e le numerose traduzioni di opere della letteratura francese e inglese.\nBibliografia.\nA parte le numerose recensioni dei suoi scritti, apparse su quotidiani e periodici lungo l'intero arco della copiosa attivit\u00e0 letteraria di Oreste Del Buono, dal 1946 al 1971, si segnalano qui di seguito alcuni studi e profili di pi\u00f9 ampio respiro:"}
{"id": "1192501", "revid": "599013", "url": "https://it.wikipedia.org/wiki?curid=1192501", "title": "Marco Andr\u00e9 Zoro", "text": "Carriera.\nClub.\nGiunge in Italia a 16 anni, giocando in Serie B con la . Nel gennaio del 2003 viene ceduto in prestito al , e nella stagione 2003-2004 ottiene con la squadra siciliana la promozione in Serie A.\nCol suo cartellino acquisito a titolo definitivo dai peloritani nella stagione 2004-05, disputa tre campionati in massima serie con 73 presenze e 3 gol. In occasione della gara casalinga con l'Inter del 27 novembre 2005 fu vittima di fischi e insulti razzisti da parte della tifoseria nerazzurra, minacciando di abbandonare il campo per protesta: dopo una generale solidariet\u00e0 espressa al giocatore e le scuse da parte del club meneghino per il comportamento dei propri sostenitori, l'apertura di un'inchiesta da parte della FIGC port\u00f2 all'identificazione dei responsabili e al conseguente Daspo a carico di essi. Con l'ivoriano nuovamente preso di mira dai tifosi interisti nella gara di ritorno, la societ\u00e0 fu sanzionata con un'ammenda di euro.\nTrasferitosi al Benfica nell'estate 2007, trova poco spazio nella squadra lusitana.\nA fine agosto 2008, ottiene un contratto di prova con il West Ham United, militante nella Premier League inglese.\nIl 10 gennaio 2009 ha ottenuto un periodo di prova di 5 giorni con il Blackburn, non andato a buon fine. Viene perci\u00f2 ceduto in prestito al Vit\u00f3ria Set\u00fabal; il prestito viene poi rinnovato per l'intera stagione 2009-2010.\nNel gennaio 2011 viene mandato in prestito in Romania, nell'Universitatea Craiova fino a fine stagione.\nA giugno 2011 scade il contratto che lo lega al Benfica, il quale non viene rinnovato e il giocatore rimane cos\u00ec svincolato. Il 30 gennaio 2012 si accasa all'Angers, squadra militante nella Ligue 2 francese, siglando un contratto della durata di un anno e mezzo.\nIl 13 agosto 2013 si trasferisce all'OFI Creta, formazione militante nella massima serie greca.\nQui si trova a essere ancora vittima di razzismo da parte dei tifosi dell'Aris Salonicco venendo ammonito dall'arbitro per essersene lamentato.\nDopo due anni di inattivit\u00e0, il 25 luglio 2016 trova un accordo con l'AO Chania, militante nella seconda divisione greca.\nNazionale.\nCon la nazionale ivoriana ha preso parte due edizioni della Coppa d'Africa: nel 2006 (perdendo in finale contro l'Egitto) e nel 2008 (classificandosi quarto).\nHa partecipato, inoltre, al in Germania, senza mai scendere in campo.\nScende in campo 22 volte, mettendo a segno un gol nella partita di Coppa d'Africa vinta 3-0 contro il Mali.\nStatistiche.\nPresenze e reti nei club.\n\"Statistiche aggiornate al 27 maggio 2016\""}
{"id": "1192502", "revid": "119617449", "url": "https://it.wikipedia.org/wiki?curid=1192502", "title": "Article marketing", "text": "L'Article Marketing \u00e8 una forma di marketing con la quale un'azienda promuove il suo marchio o i suoi prodotti attraverso la pubblicazione di articoli redazionali.\nLa comunicazione di informazioni sui diversi canali della rete, corredate dai riferimenti e dall'indirizzo telematico della redazione, ha lo scopo di:\nLa pubblicazione degli articoli pu\u00f2 avvenire attraverso segnalazione ai siti nati esclusivamente per l'Article Marketing, oppure la partecipazione a blog e a riviste online specializzate nel proprio settore . L'obiettivo di una campagna di Article Marketing \u00e8 aumentare la disponibilit\u00e0 in rete di documenti che possano tornare utili alla causa aziendale.\nMolte delle risorse in cui si fa segnalazione per la pubblicazione dei propri articoli vengono indicizzate dai motori di ricerca. Una buona percentuale del traffico che questi siti otterranno dalle query degli utenti convertir\u00e0 in visite a favore dell'azienda attraverso i link presenti tra i riferimenti degli articoli. \nInoltre, gli articoli indicizzati saranno utili per gestire la propria brand reputation nei motori di ricerca. Oggi gli utenti hanno a disposizione strumenti sempre pi\u00f9 semplici per versare in rete nuove informazioni, commenti ed esperienze. Si tratta di dati su cui le aziende non hanno controllo e che una volta metabolizzati dai motori di ricerca andranno a soddisfare le query degli utenti. L'Article Marketing permette anche di aumentare e gestire ci\u00f2 che si dice in rete del proprio prodotto o azienda.\nInfine, grazie ai collegamenti ipertestuali inseriti nei riferimenti degli articoli, la campagna di Article Marketing \u00e8 diventata un'attivit\u00e0 fondamentale per l'incremento della link popularity dei siti web di cui si cura la visibilit\u00e0 nei motori di ricerca.\n\u00c8 importante tuttavia, mantenere una buona qualit\u00e0 dei contenuti e prediligere, per le proprie campagne di article marketing, siti che applicano un filtro sui contenuti pubblicati dagli utenti, per prevenire lo spam. Inoltre \u00e8 importante che i contenuti siano nella stessa lingua del sito che si vuole promuovere quindi, per esempio, in Italia \u00e8 opportuno scegliere solo siti che facciano Article Marketing in italiano."}
{"id": "1192503", "revid": "287204", "url": "https://it.wikipedia.org/wiki?curid=1192503", "title": "Oleg Antonov", "text": ""}
{"id": "1192509", "revid": "1086846", "url": "https://it.wikipedia.org/wiki?curid=1192509", "title": "Como Calcio 2002-2003", "text": "Questa voce raccoglie le informazioni riguardanti il Como Calcio nelle competizioni ufficiali della stagione 2002-2003.\nMaglie e sponsor.\nIl fornitore di materiale tecnico per la stagione 2002-2003 fu Erre\u00e0, mentre lo sponsor ufficiale fu \"Temporary\".\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1192510", "revid": "1060", "url": "https://it.wikipedia.org/wiki?curid=1192510", "title": "Santa Maria dei Battuti", "text": ""}
{"id": "1192511", "revid": "484362", "url": "https://it.wikipedia.org/wiki?curid=1192511", "title": "Hic Sunt Leones", "text": ""}
{"id": "1192513", "revid": "33689", "url": "https://it.wikipedia.org/wiki?curid=1192513", "title": "Area naturalistica", "text": ""}
{"id": "1192517", "revid": "1060", "url": "https://it.wikipedia.org/wiki?curid=1192517", "title": "Santa Teresa, Esp\u00edrito Santo", "text": ""}
{"id": "1192522", "revid": "399", "url": "https://it.wikipedia.org/wiki?curid=1192522", "title": "Episodi de I Simpson (quinta stagione)", "text": "La quinta stagione de \"I Simpson\" (serie di produzione 1F) \u00e8 andata in onda negli Stati Uniti dal 30 settembre 1993 al 19 maggio 1994.\nLa stagione contiene due episodi delle serie di produzione 9F, relativa alla precedente stagione.\nIn Italia \u00e8 stata trasmessa per la prima volta su Canale 5 fra il dicembre del 1994 e il maggio del 1995; quattro episodi sono andati in onda tra settembre e l'ottobre del 1995.\nL'episodio \"Il direttore in grigioverde\" \u00e8 il 100\u00ba della serie.\nDal 21 marzo 2005 \u00e8 in vendita il cofanetto contenente la quinta stagione completa.\n\"Il quartetto vocale di Homer\".\nAlla festa del baratto di Springfield, Bart e Lisa rimangono colpiti dalla presenza di un album musicale del gruppo I Re Acuti con Homer, Apu, Barney e Skinner raffigurati in copertina.\nDopo aver chiesto spiegazioni al padre, Homer racconta loro la storia che avvenne nell'estate del 1985, quando lui, Skinner, il commissario Winchester e Apu si riunivano quotidianamente alla Taverna di Boe, dove cantavano il brano \"Addio mia bimba di Miami\" assistiti da Boe e Barney in quella che all'epoca era battezzata Moe's Cavern. Durante un'esibizione, i quattro vennero notati da Nigel, un manager, che, colpito dalla loro bravura, cerc\u00f2 di far intraprendere loro la scalata al successo. A farne le spese fu, per\u00f2, Winchester, eliminato dal quartetto perch\u00e9 a detta sua avrebbe reso il gruppo simile ai Village People; dopo un casting infruttuoso, il suo posto venne preso da Barney. I fan accolsero malamente il cambio, ma dopo un primo spettacolo cambiarono parere. Il nome del gruppo divent\u00f2 I Re Acuti (nella versione statunitense The Be Sharp). Con il singolo \"Bimba a bordo\", composto da Homer, in breve tempo il gruppo ottenne un grande successo, esibendosi in concerti in tutto il mondo e vincendo un Grammy Award. Raggiunto l'apice del successo, per\u00f2, il gruppo inizi\u00f2 ad attraversare un momento difficile, a causa dell'evoluzione delle varie personalit\u00e0 del gruppo; comprendendo di non essere pi\u00f9 di moda, i quattro decisero di separarsi e di ritornare alle loro attivit\u00e0. Dopo aver raccontato questa storia, Homer decide di richiamare gli altri componenti del gruppo per un ultimo concerto sul tetto del bar di Boe (parodia di quello dei Beatles sul tetto della Apple Records), richiamando l'attenzione dei passanti.\n\"Il promontorio della paura\".\nBob viene rilasciato e cerca subito Bart per ottenere la sua vendetta. L'FBI decide allora di inserire la famiglia nel programma di protezione testimoni, cambiando il nome della famiglia in Thompson e facendoli trasferire a Terror Lake. Bob riesce lo stesso a trovarli e, dopo aver legato tutta la famiglia, sta per uccidere Bart il quale, come ultimo desiderio, gli chiede di cantare l'intero spartito di \"H.M.S. Pinafore\". Il criminale accetta e canta talmente a lungo che la polizia riesce a trovarlo e arrestarlo. I Simpson possono cos\u00ec tornare alla loro vita tranquilla.\n\"Homer va all'universit\u00e0\".\nHomer fallisce un test di idoneit\u00e0 alla centrale nucleare, perci\u00f2 deve andare a studiare fisica nucleare all'universit\u00e0, grazie all'aiuto di Burns che riesce a farlo accettare alla Springfield University.\nA lezione Homer rischia di provocare una fusione, perci\u00f2 il rettore gli affida tre tutori, che sono dei \"secchioni\", a cui insegna come divertirsi e fare scherzi e in questo modo provoca la loro espulsione. Sentendosi in colpa, Homer decide di ospitarli a casa sua, ma questo provoca le ire, per vari motivi, di Marge, Bart e Lisa. A questo punto egli decide di far riammettere i tre all'universit\u00e0 facendo in modo che salvino la vita al rettore. Il piano fallisce, ma il rettore \u00e8 cos\u00ec comprensivo da accettare la riammissione dei \"secchioni\". Alla fine del semestre Homer non riesce a passare l'esame, ma i suoi tre amici riescono a cambiargli il voto tramite il computer e riesce a ottenere l'idoneit\u00e0 alla centrale. Marge per\u00f2 lo obbliga a rifare il corso per dare un esempio ai figli.\n\"L'orsetto del cuore\".\n\u00c8 il giorno del compleanno di Burns, ma non sembra essere felice in quanto sente la mancanza del suo orsetto Bobo, un giocattolo abbandonato da bambino per avere una vita di ricchezze.\nDopo una serie di eventi, l'orsetto viene ritrovato da Maggie e nasce una forte disputa tra i due pretendenti all'orsetto per averlo con s\u00e9. \n\"La paura fa novanta IV\".\nL'episodio consiste in tre storie di Halloween presentate da Bart in una galleria piena di parodie di quadri famosi con i Simpson come soggetti.\n\"Marge in fuga\".\nHomer promette a Marge di accompagnarla a vedere il balletto, ma alla centrale nucleare rimane incastrato con le braccia dentro due distributori automatici mentre cercava di rubare da bere e da mangiare.\nAllora, scoperta questa notizia, Marge decide di andare con Ruth Powers, la sua nuova vicina, passando una bella serata e divertendosi molto. Per ricambiare il favore, Ruth decide di invitare fuori Marge la sera successiva, ma scopre durante la serata che la sua nuova amica ha rubato la macchina con la quale stavano viaggiando ed entrambe si ritrovano inseguite dalla volante della polizia, vivendo un'avventura stile \"Thelma &amp; Louise\".\n\"Il fanciullo interiore di Bart\".\nHomer legge un annuncio sul giornale per un trampolino in regalo e va subito a prenderlo. I bambini adorano il nuovo gioco e tutto il vicinato inizia a usarlo. Marge \u00e8 perplessa fin dall'inizio, ma le sue preoccupazioni aumentano quando i bambini iniziano a farsi male. Alla fine Homer decide di liberarsi del trampolino, anche se trova alcune difficolt\u00e0 a farlo. Homer riconosce di aver sbagliato a prenderlo, ma accusa Marge di non sapersi divertire. Marge, arrabbiata, decide di andare per un po' dalle sue sorelle Patty e Selma, che le mostrano una pubblicit\u00e0 in TV di una terapia per migliorare la propria autostima.\nMarge si procura il video e lo guarda con Homer. Il rapporto tra i due pare migliorare; cos\u00ec, quando il guru dell'autostima, Brad Goodman, arriva a Springfield per un seminario, i due ci vanno con tutta la famiglia. Goodman indica Bart per il suo atteggiamento disinibito, come esempio da seguire di \"fanciullo interiore\". Subito tutti i cittadini aderiscono alla lettera agli insegnamenti del guru e imitano Bart, danno sfogo al proprio io represso. Bart, copiato da tutti, non si sente pi\u00f9 originale come prima.\nViene indetta una giornata di festa per il principio del \"fai quello che credi\", ma i festeggiamenti finiscono in scazzottata quando vengono fuori le conseguenze del comportamento irresponsabile diffuso tra la gente.\nAlla fine tutto torna come prima.\n\"Finch\u00e9 la barca va...\".\nBart e Milhouse trovano per strada e decidono di spenderli comprando uno Slurp solo di sciroppo. Risvegliatosi dopo la sbornia causata dall'alto tasso di zuccheri, Bart scopre di essersi iscritto per sbaglio ai Junior Scout, capeggiati da Ned. \nAll'inizio il ragazzo \u00e8 restio a partecipare, ma alla fine si appassiona alla sua nuova attivit\u00e0. Durante una gita padri e figli di canottaggio sul fiume, per\u00f2, Homer e Bart, insieme a Ned e Rodd Flanders, si perdono nell'oceano e sembra la fine per loro. Improvvisamente Homer sente odore di hamburger proveniente da un Krusty Burger posto su una stazione petrolifera e riesce a salvare tutti.\n\"L'ultima tentazione di Homer\".\nA causa di alcuni licenziamenti, della scarsit\u00e0 di personale e delle violazioni delle leggi dei lavoratori, alla centrale arriva una nuova impiegata, Mindy Simmons, e Homer si innamora subito di lei per via dei suoi gusti e comportamenti molto simili ai suoi, come mangiare molte ciambelle, bere birra e guardare sempre la TV. Quando i due devono andare per un convegno di lavoro a Capitol City, Homer si sente fortemente in colpa nei confronti di Marge e decide di non iniziare una eventuale relazione che sarebbe stata accettata dalla collega.\nNel frattempo Bart, per correggere alcuni difetti fisici, \u00e8 costretto a vestirsi da \"secchione\" per un paio di settimane, con tanto di occhiali e di scarpe ortopediche.\n$pringfield.\nA Springfield c'\u00e8 una forte crisi economica e i cittadini decidono, nell'intento di risollevarla, di legalizzare il gioco d'azzardo, in modo da avere nuove entrate. Burns decide di aprire un casin\u00f2 dove Homer viene assunto come mazziere di blackjack mentre Bart decide di aprire un casin\u00f2 nella sua casa sull'albero. \nAnche Marge si fa contagiare dalla febbre del gioco e diventa schiava delle slot machine, impedendo cos\u00ec di poter mantenere una promessa fatta a Lisa. Alla fine Homer riuscir\u00e0 a farla tornare in s\u00e9.\n\"Homer il vigilante\".\nAd Evergreen Terrace si aggira il misterioso \"Ladro felino\" che deruba tutti, inclusa Lisa, lasciando anche il biglietto da visita. Homer, capendo che Lisa \u00e8 triste per via del furto del suo amato sassofono, decide di ritrovarlo e, insieme ad altri cittadini, decide di organizzare ronde cittadine, in quanto l'incompetenza della polizia non permette di arrestare il ladro. Il potere d\u00e0 alla testa a Homer e il suo gruppo di vigilanza commette pi\u00f9 reati di quanti ne riesca a prevenire. Intanto il \"Ladro felino\" dichiara pubblicamente di voler rubare un gioiello situato in un museo e egli riesce nel suo intento a causa della distrazione di Homer. Abe intuisce che il ladro \u00e8 un suo amico nella casa di riposo, Molloy.\nEgli restituisce il mal tolto a tutti, ma viene preso in giro da Homer in carcere, A questo punto Molloy rivela di aver nascosto il suo tesoro sotto un albero; in realt\u00e0 questo \u00e8 solo un diversivo per poter fuggire mentre la gente cerca questo denaro, che in realt\u00e0 non esiste.\n\"Bart diventa famoso\".\nBart, annoiato per via dell'ennesima gita alla fabbrica di scatole, decide di scappare e si intrufola negli studi televisivi di Krusty, dove viene assunto come assistente del pagliaccio. All'inizio \u00e8 molto eccitato all'idea di lavorare nello show business, ma scopre presto che questo \u00e8 un lavoro molto difficile per via dei tanti vizi e capricci che ha il personaggio TV. \nAd un certo punto Bart deve fare una breve comparsa in diretta, ma accidentalmente distrugge tutto il set dello spettacolo e, in mezzo alle macerie, riesce a dire solo: \"Non sono stato io!\". In breve egli diventa celebre per questa frase, partecipando anche al \"Conan O'Brien show\", ma in altrettanto poco tempo egli perder\u00e0 la sua fama, capendo che i fenomeni televisivi hanno una durata davvero minima.\n\"Homer e Apu\".\nHomer subisce un avvelenamento da cibo scaduto dopo aver mangiato della carne del Jet Market e per questo motivo Apu viene licenziato dalla compagnia, che decide di sostituirlo con James Woods. Sentendosi in colpa per quanto \u00e8 successo, Homer decide di ospitare Apu a casa sua finch\u00e9 non trova un nuovo lavoro e Apu, per scusarsi di quanto \u00e8 accaduto, decide di aiutare i Simpson nelle faccende di casa. Sembra andare tutto bene, ma in realt\u00e0 Apu \u00e8 triste perch\u00e9 vuole riavere il suo lavoro al Jet Market, cos\u00ec Homer decide di accompagnarlo in India, alla sede principale, per aiutarlo nel suo intento.\n\"Lisa contro Malibu Stacy\".\nLisa compra la prima Malibu Stacy parlante, ma sente subito frasi sessiste uscire dalla bambola. Allora va a protestare alla fabbrica, ma viene quasi subito cacciata via. Dopo chiede aiuto al pi\u00f9 grande collezionista mondiale di Malibu Stacy nel mondo, Smithers, per contattare la creatrice della bambola e convincerla a creare una nuova bambola.\nLisa scopre cos\u00ec che la creatrice di Malibu Stacy, Stacy Lovell, \u00e8 fuori dalla direzione della sua azienda da almeno 30 anni. Insieme creano una bambola con \"la saggezza di Hillary Clinton\", che viene chiamata \"Lisa Cuordileone\" (\"Lisa Lionheart\"). La bambola viene messa in commercio, ma l'azienda produttrice di Malibu Stacy ne fabbrica una uguale a quella precedente con un nuovo cappellino e cos\u00ec \"Lisa Cuordileone\" viene subito dimenticata. Solo una bambina la prende e, tirando la cordicella, sente la voce di Lisa che dice \"Credi in te stessa e otterrai quello che vuoi\". Lisa \u00e8 soddisfatta perch\u00e9 comunque ha fatto breccia nel cuore di una bambina.\n\"Homer nello spazio profondo\".\nLa NASA scopre che la popolarit\u00e0 delle missioni spaziali \u00e8 in netto calo, perci\u00f2 decide di cercare tra la gente comune nuovi astronauti, in modo da poter alzare gli indici di ascolto delle nuove missioni. La scelta per\u00f2 risulta difficile in quanto i tecnici della NASA devono scegliere tra Homer e Barney, in quanto rappresentano al meglio il concetto di gente comune. Alla fine vince Barney, ma per festeggiare beve dello champagne e impazzisce, perci\u00f2 sar\u00e0 Homer ad andare nello spazio. Tutta la famiglia Simpson va in Florida per assistere al volo di Homer nello spazio insieme a Buzz Aldrin e Taylor. \nPer\u00f2, in assenza di gravit\u00e0, Homer apre un pacco di patatine scatenando cos\u00ec il panico tra i membri dell'equipaggio, panico acuito successivamente dalla rottura della maniglia del portellone ma Homer riesce a chiuderla in maniera fortuita con una \"barra inanimata di carbonio\".\n\"Homer ama Flanders\".\nDopo che Ned regala a Homer un biglietto per un'importante partita di \"football\", i due diventano inseparabili amici e grazie ai consigli del vicino Homer diventa estremamente popolare e viene visto con occhi diversi dall'intera comunit\u00e0.\nHomer, tuttavia, diventa troppo assillante e Ned non riesce pi\u00f9 a sopportare la sua presenza, perdendo la ragione; inoltre, per via di una serie di circostanze di cui \u00e8 quasi sempre responsabile Homer, Ned viene additato come un alcolizzato egoista. Quando per\u00f2 Flanders viene accusato dai concittadini durante la messa, Homer sar\u00e0 l'unico che prender\u00e0 coraggiosamente le sue difese convincendo tutti a dargli una seconda possibilit\u00e0. Ned capisce quanto \u00e8 sincero Homer e gli chiede scusa per i suoi comportamenti. \n\"Bart vince un elefante\".\nQuando Marge vede mutande e panini ammuffiti in casa, sprona la famiglia Simpson a fare pulizie. Durante le pulizie Bart ascolta un programma alla radio in cui si possono vincere o un elefante. Bart vince e sceglie come premio l'elefante.\nInizialmente i DJ della radio confessano a Bart di non possedere un elefante e lo cacciano via, ma poi, di fronte alla minaccia del licenziamento, sono costretti a consegnargli un elefante, che Bart chiama Zampone. La famiglia Simpson si ritrova costretta suo malgrado ad accudire Zampone, che porta in casa problemi a causa della stazza, e quindi deve decidere se venderlo a un commerciante di avorio in cambio di soldi o di portarlo alla riserva naturale di Springfield gratuitamente.\nAlla fine Homer, convinto dai figli, nonostante fosse stato appena salvato dallo sprofondamento in un pozzo di catrame, decide di mandarlo nella riserva naturale di Springfield.\n\"L'erede di Burns\".\nBurns, dopo essere quasi affogato nella vasca da bagno in assenza di Waylon Smithers, capisce di essere avanti con gli anni e decide di cercare un erede per tutte le sue fortune.\nSi presentano tutti i bambini di Springfield per poter ricevere questo onore, ma Burns non ritiene idoneo nessuno, eccetto Bart che, dopo il fallimento della sua audizione, colpisce l'anziano imprenditore per il suo lato distruttivo e diventa l'erede designato. Burns, per\u00f2, cerca in tutti i modi di isolarlo dalla sua famiglia, facendolo sentire molto solo. Un giorno, alla centrale nucleare, Burns cerca di convincere Bart a licenziare Homer, ma egli reagisce e, ribellandosi a Burns, decide di tornare dalla sua famiglia.\n\"Il direttore in grigioverde\".\nBart porta a scuola il suo cane per una ricerca e sembra ottenere il massimo voto. Ma quando chiude l'animale nel ripostiglio, questo entra nel condotto di ventilazione e inizia a provocare disordine a scuola. Per i vari disastri combinati dal cane, il Sovrintendente Chalmers decide di licenziare Skinner e Bart ne rimane dispiaciuto. \nAl suo posto arriva Ned Flanders, che subito perde il controllo della situazione abolendo le punizioni e facendo regnare il caos totale. Intanto Bart incontra Skinner e inizia a stringere una forte amicizia con lui, andando anche a cena fuori. Un giorno per\u00f2 Skinner decide di tornare nell'esercito e Bart capisce che la sua vita \u00e8 molto peggiore senza avere Skinner come nemico. Bart cerca invano allora di convincere Chalmers a licenziare Ned, ma quando il sovrintendente sente Flanders iniziare la giornata con una preghiera caccia Ned e Skinner ritorna al suo lavoro, ritornando a essere nemico di Bart.\n\"Il ragazzo che sapeva troppo\".\nBart decide di marinare la scuola e si ritrova alla festa di compleanno di Freddy Quimby, nipote viziato del sindaco. Involontariamente, diventa testimone di un litigio tra Freddy e un cameriere francese, che in un primo momento sembra portare a una colluttazione dove il cameriere rimane ferito. \nBart per\u00f2 ha visto tutto e conosce la verit\u00e0. Egli potrebbe testimoniare al processo, dove il nipote del sindaco viene accusato di aver picchiato il cameriere, in modo da poterlo scagionare, ma cos\u00ec facendo permetterebbe al direttore Skinner di scoprire che ha saltato le lezioni. Alla fine decide di non mandare un innocente in carcere, anche se dovr\u00e0 subire le punizioni del direttore.\n\"L'amante di Lady Bouvier\".\nMarge decide di far conoscere sua madre, Jacqueline, ad Abraham.\nI due passano molto tempo insieme e alla fine Abe si innamora della donna, che per\u00f2 ha un altro corteggiatore: il signor Burns. Burns e Jacqueline si fidanzano e alla fine decidono di sposarsi. Abe, ancora scosso dalla delusione ricevuta, arriva alle nozze dei due e chiede a Jacqueline se vuole sposarlo. Lei rifiuta, ma quel punto rifiuta di sposare anche il signor Burns e decide di andarsene, lasciando lo sposo sull'altare. Nel frattempo Bart ruba ad Homer, per comprare un rodovetro originale di \"Grattachecca e Fichetto\", ma verr\u00e0 truffato. Riuscir\u00e0 a estorcere la somma a Burns, per poi ridarli indietro ad Homer (che non si era accorto di nulla). \n\"I segreti di un matrimonio felice\".\nDopo che alcuni suoi amici lo hanno definito lento, Homer, cercando di smentire questa tesi, decide di andare a insegnare in un istituto dove si cerca di spiegare meglio vari aspetti della vita e a lui viene assegnato il compito di tenere un corso sul matrimonio. Le sue lezioni in realt\u00e0 sono noiose e non interessano ai suoi alunni, fino a quando non inizia a raccontare i segreti pi\u00f9 piccanti del suo matrimonio e in particolare quelli che riguardano Marge. Ovviamente quando lei lo scopre, cerca di impedire subito a Homer di raccontare le loro situazioni private."}
{"id": "1192524", "revid": "287204", "url": "https://it.wikipedia.org/wiki?curid=1192524", "title": "Gianfranco Ferr\u00e8", "text": ""}
{"id": "1192526", "revid": "161273", "url": "https://it.wikipedia.org/wiki?curid=1192526", "title": "Equivalenza tra divinit\u00e0 greche e romane", "text": ""}
{"id": "1192540", "revid": "181699", "url": "https://it.wikipedia.org/wiki?curid=1192540", "title": "Lajos Kossuth", "text": "Fu a capo dell'ala democratico-radicale dei nazionalisti ungheresi che attu\u00f2 l'indipendenza dell'Ungheria dall'Impero austriaco durante i moti del 1848 e che dur\u00f2 fino all'agosto del 1849, quando la giovane repubblica ungherese fu invasa da 250.000 russi.\nBiografia.\nFamiglia.\nLuigi Kossuth nacque a Monok, una piccola cittadina nel comitato di Zempl\u00e9n in Ungheria, primo di quattro figli. Suo padre apparteneva alla piccola nobilt\u00e0, aveva una piccola azienda ed era avvocato di professione. Gli antenati della famiglia Kossuth avevano vissuto nel comitato di Tur\u00f3c, nell'odierna Slovacchia, a partire dal XIII secolo.\nLa madre di Kossuth, \"Karolina Weber\", era nata da una famiglia luterana.\nI primi anni.\nLa madre crebbe i figli con rigorosa istruzione luterana. Luigi Kossuth complet\u00f2 la propria formazione presso il collegio calvinista di S\u00e1rospatak e all'Universit\u00e0 degli Studi di Pest (oggi Budapest). Poco pi\u00f9 che diciannovenne, entr\u00f2 nella prassi giuridica del padre. Era popolare a livello locale; venne nominato amministratore dalla contessa Szap\u00e1ry, una vedova con grandi patrimoni.\nPoco dopo essersi dimesso dalla contessa Szap\u00e1ry, Kossuth venne raccomandato come segretario presso il conte Hunyady alla Dieta nazionale ungherese, che all'epoca si riuniva (in lingua latina) a Presburgo, oggi Bratislava, nella quale nasceva il movimento nazionale slovacco. In quelle prime riunioni, per\u00f2, non si distinse granch\u00e9 (leader erano Mikl\u00f3s Wessel\u00e9nyi e Istv\u00e1n Sz\u00e9chenyi), ma le sue lettere furono notate da molti leader liberali.\nPresto fond\u00f2 un giornale denominato \"Orsz\u00e1ggy\u0171l\u00e9si tud\u00f3s\u00edt\u00e1sok\" (\"Scienze dell'Assemblea Nazionale\") che per\u00f2 incontr\u00f2 subito l'opposizione della censura. La Dieta venne chiusa nel 1836 e Kossuth, insieme a Wessel\u00e9nyi (il futuro \"salvatore barcarolo dell'inondazione del 1838 di Pest\"), fu arrestato l'anno seguente. Dopo un anno di prigione a Buda in attesa della conclusione del processo, trascorse altri quattro anni in carcere, che gli permisero comunque di studiare scienze politiche, la Bibbia e le lingue (per esempio quella inglese, che acquis\u00ec leggendo soprattutto Shakespeare). La durezza del carcere venne alleviata anche dalle visite di Teresa Meszl\u00e9nyi, che poi diventer\u00e0 sua moglie (anche se il prete cattolico si rifiut\u00f2 di benedire il matrimonio).\nNel frattempo una campagna per la sua liberazione venne avviata dai suoi amici. Con la riapertura della Dieta nel 1839, la campagna in favore della sua liberazione aument\u00f2 di visibilit\u00e0 e importanza simbolica.\nAlla fine Metternich, bench\u00e9 intenzionato a tenere un atteggiamento duro fino all'ultimo, non pot\u00e9 che liberarlo nel 1840.\nGiornalista e guida politica carismatica.\nFu cos\u00ec che Kossuth si trov\u00f2 a svolgere il ruolo di simbolo e icona della lotta degli ungheresi per la loro indipendenza.\nCompletamente rimessosi dai traumi della prigionia, nel 1841 fu nominato direttore di un nuovo giornale liberale, denominato \"Pesti H\u00edrlap\". Il giornale ebbe subito grande successo, raggiungendo una tiratura giornaliera di 7.000 copie (un numero imponente per l'epoca). Il partito legittimista filo-imperiale gli contrappose il giornale \"Vil\u00e1g\" (\"Mondo\") ma con scarsi risultati, tanto che in conclusione fin\u00ec per aumentare il prestigio della testata liberale.\nAvvertito da Sz\u00e9chenyi del pericolo che la sua penna, facendo appello al \"popolo\", avrebbe portato allo scoppio della rivoluzione, egli continu\u00f2 a chiedere (oltre all'abolizione del servaggio e alla tassazione della nobilt\u00e0) l'indipendenza dall\u00b4Austria. Con la sua retorica nazionalista magiarocentrica fin\u00ec per alimentare anche i nazionalismi degli altri popoli dell'Ungheria, indebolendo quindi il terreno del movimento liberale, che venne da troppi cittadini ungheresi identificato con il partito dell'etnia magiara.\nNel 1844 fu licenziato dalla direzione del \"Pesti H\u00edrlap\" e tent\u00f2, invano, di ottenere una licenza per aprire un suo nuovo giornale.\nMetternich gli offr\u00ec un incarico governativo, ma egli rifiut\u00f2 passando tre anni in cerca di una nuova occupazione stabile. Nel frattempo continu\u00f2 la sua attivit\u00e0 politica avvicinandosi a Friedrich List, fondatore dell'associazione per la difesa denominata \"V\u00e9degylet\", finch\u00e9 nel 1847, con l'appoggio di Lajos Batthy\u00e1ny, riusc\u00ec a farsi eleggere deputato di Pest. Una volta eletto avrebbe dichiarato: \"Adesso che sono deputato, smetter\u00f2 di fare l'agitatore!\". In parlamento divenne il capo dei liberali estremisti, attirandosi le accuse di Batthy\u00e1ny, Sz\u00e9chenyi, Szemere e J\u00f3zsef E\u00f6tv\u00f6s, che gli rimproverarono di voler diventare capo della nazione.\nMassone, fu gran maestro onorario del Grande Oriente Ungarico in esilio a Torino.\nRiconoscimenti.\nConsiderato un eroe nazionale ungherese, dopo la seconda guerra mondiale una sua statua \u00e8 stata posta nel colonnato della Piazza degli Eroi a Budapest al posto di quella dell'imperatore Francesco Giuseppe I d'Austria. Quasi ogni comune d'Ungheria ha delle vie o piazze nominate di lui. Ha una statua sulla piazza del parlamento ungherese che porta anche il suo nome. Universit\u00e0, scuole, ponti, associazioni, organizzazioni a scopo diverso, la stazione numero uno della radio statale ungherese ecc. portano o hanno portato il nome di Kossuth. La moneta d'argento da 5 fiorini per anni e la banconota da 100 fiorini ungheresi per lungo tempo hanno portato il suo ritratto. A Torino, dove mor\u00ec, gli \u00e8 stato intitolato il corso Luigi Kossuth."}
{"id": "1192542", "revid": "178940", "url": "https://it.wikipedia.org/wiki?curid=1192542", "title": "Tarpley", "text": ""}
{"id": "1192546", "revid": "3082", "url": "https://it.wikipedia.org/wiki?curid=1192546", "title": "Codicilli", "text": ""}
{"id": "1192551", "revid": "767487", "url": "https://it.wikipedia.org/wiki?curid=1192551", "title": "Let 'Em Eat Cake!", "text": "Let 'Em Eat Cake! \u00e8 il primo EP della sleaze glam band, Kill City Dragons, uscito nel 1990 per l'Etichetta discografica Wideboy Records."}
{"id": "1192560", "revid": "205250", "url": "https://it.wikipedia.org/wiki?curid=1192560", "title": "Aldo Spinelli", "text": "Biografia.\nPossiede attivit\u00e0 nel settore dei trasporti, della logistica, della dogana e dei Terminal portuali, il \"Gruppo Spinelli\".\nGenoa.\nIl 7 maggio 1985 rileva il in Serie B. Per 13 stagioni alla guida della societ\u00e0 ligure, di cui 6 anni in Serie A, ottiene diversi successi della storia del club nel dopoguerra fino ad arrivare alle semifinali di Coppa UEFA, vincendo tra le altre, le gare di andata e ritorno con il (prima squadra italiana ad imporsi ad Anfield) e la Coppa anglo-italiana. Ha lasciato la presidenza della societ\u00e0 genoana nel 1997.\nLivorno.\nDivenuto nel 1999 presidente del , mette a frutto l'esperienza maturata nella gestione genoana dando inizio alla scalata del Livorno, dalla Serie C1 fino alla Serie A conquistata nel 2004, disputando quattro campionati consecutivi nella massima serie con anche una partecipazione in Coppa UEFA nella stagione 2006-2007 arrivando fino ai sedicesimi di finale. Dopo appena un anno di purgatorio in Serie B a causa della retrocessione avvenuta nel 2008, Spinelli riporta il in Serie A nel giugno 2009, ma la squadra in quel campionato non riuscir\u00e0 a salvarsi da una nuova retrocessione. Dopo tre annate di Serie B, il 2 giugno 2013 il torna in Serie A, ma, a causa delle molte difficolt\u00e0 incontrate, a fine campionato retrocede ancora. Nell'aprile 2014 Spinelli avvia una trattativa per la cessione della societ\u00e0 al livornese Stefano Bandecchi, imprenditore fondatore dell'Universit\u00e0 Cusano, trattativa poi non andata a buon fine. Il 6 novembre 2018 annuncia le dimissioni da presidente del Livorno insieme al figlio amministratore delegato del club Roberto Spinelli. Nel settembre 2020 dopo 21 anni vende la societ\u00e0 a Rosettano Navarra (21%) altri imprenditori (69%) tenendo per s\u00e9 il 10% delle quote."}
{"id": "1192561", "revid": "1544559", "url": "https://it.wikipedia.org/wiki?curid=1192561", "title": "Como Calcio 2001-2002", "text": "Questa voce raccoglie le informazioni riguardanti il Como Calcio nelle competizioni ufficiali della stagione 2001-2002.\nStagione.\nNella stagione 2001-2002 il Como disput\u00f2 il trentaduesimo campionato di Serie B della sua storia.\nMaglie e sponsor.\nLo sponsor tecnico per la stagione 2001-2002 fu Erre\u00e0, mentre lo sponsor ufficiale fu Magiste.\nOrganigramma societario.\nArea direttiva\nArea tecnica\nArea sanitaria"}
{"id": "1192568", "revid": "228587", "url": "https://it.wikipedia.org/wiki?curid=1192568", "title": "Stazione Mizuho", "text": "La stazione Mizuho (in giapponese \u307f\u305a\u307b\u57fa\u5730) \u00e8 un'installazione antartica giapponese.\nLocalizzata ad una latitudine di 70\u00b041'S e ad una latitudine di 19\u00b054'O la base si trova ad un'altitudine di 2230 metri. La struttura \u00e8 ubicata nella costa del principe Olav, terra della regina Maud e dipende sia logisticamente che amministrativamente dalla base Syowa.\nInaugurata nel luglio 1970 come base estiva, la stazione ha funzionato durante tutto l'anno dal 1976 al 1986 compiendo studi di meteorologia, glaciologia, fisica dell'alta atmosfera (mesosfera ed esosfera).\nAttualmente funge da stazione meteorologica e viene occupata sporadicamente per osservazioni meteorologiche e glaciologiche. \u00c8 inoltre punto di appoggio logistico tra la stazione Syowa e la base monte Fuji."}
{"id": "1192569", "revid": "146644", "url": "https://it.wikipedia.org/wiki?curid=1192569", "title": "Base Mizuho", "text": ""}
{"id": "1192570", "revid": "14691", "url": "https://it.wikipedia.org/wiki?curid=1192570", "title": "Avena (alimento)", "text": ""}
{"id": "1192573", "revid": "729019", "url": "https://it.wikipedia.org/wiki?curid=1192573", "title": "Assedio di Sollum", "text": "L'assedio di Sollum ebbe luogo nel maggio 1915 e fu la causa scatenante del fronte di Libia ed Egitto. 4200 anglo-italiani respinsero circa 15.000 Senussi, infliggendo 1.000 morti o feriti ai nemici, ma subendo pi\u00f9 di 100 vittime."}
{"id": "1192599", "revid": "767487", "url": "https://it.wikipedia.org/wiki?curid=1192599", "title": "Cape Cross", "text": "Cape Cross (Kaap Kruis in afrikaans, Das Kreuzkap in tedesco; letteralmente \"capo croce\") \u00e8 un promontorio della costa atlantica della Namibia, 70\u00a0km a nord di Hentiesbaai. \u00c8 un'area naturale protetta classificata come riserva naturale (\"nature reserve\") o riserva faunistica (\"game reserve\").\nStoria.\nIl capo fu scoperto dal navigatore portoghese Diogo C\u00e3o in occasione del primo sbarco degli europei in Namibia, avvenuto nel gennaio del 1486. C\u00e3o fece erigere una croce di pietra per segnalare il punto pi\u00f9 meridionale mai raggiunto dagli europei in Africa. Sul luogo \u00e8 stato oggi eretto un memoriale costituito da una croce e una scritta incisa su un macigno, che ricorda lo sbarco di C\u00e3o.\nFauna.\nOggi Cape Cross \u00e8 noto soprattutto perch\u00e9 vi si trova una grande colonia di otarie da pelliccia (della specie \"Arctocephalus pusillus\"). Il numero di otarie varia nelle diverse stagioni dell'anno, e ha avuto notevoli fluttuazioni nel tempo, anche in seguito a condizioni climatiche o ambientali; si parla comunque di decine di migliaia di individui. Le otarie di Cape Cross possono contare su abbondanti risorse di cibo, grazie ai pesci trasportati dalla corrente del Benguela; ogni anno consumano oltre un milione di tonnellate di pesce (pi\u00f9 del consumo nazionale complessivo di Namibia e Sudafrica). Oltre all'uomo, i principali predatori marini delle otarie del Capo sono le orche e gli squali bianchi e mako; sulla terra le iene brune e gli sciacalli dalla gualdrappa stanno ai bordi della colonia in attesa di individuare piccoli isolati.\nIl governo namibiano \u00e8 stato aspramente criticato perch\u00e9 consente la caccia alle otarie del Capo"}
{"id": "1192608", "revid": "2124998", "url": "https://it.wikipedia.org/wiki?curid=1192608", "title": "Liv Ullmann", "text": "Biografia.\nFiglia di un ingegnere aeronautico, la sua famiglia emigr\u00f2 in Canada e poi negli Stati Uniti per sfuggire all'invasione nazista della Norvegia durante la seconda guerra mondiale. Dopo la morte accidentale del padre, ucciso da un'elica d'aereo, ritorn\u00f2 in Norvegia nella citt\u00e0 natale della madre a Trondheim, dove trascorse la sua infanzia. Liv Ullmann inizi\u00f2 la sua carriera teatrale, sembra contro la volont\u00e0 della famiglia. Dopo aver seguito corsi di teatro, prima a Londra poi a Oslo, si fece notare per la sua interpretazione in un adattamento teatrale de \"Il diario di Anna Frank\", nel quale ebbe il ruolo di protagonista. Interpret\u00f2 anche dei drammi di Bertolt Brecht, Goethe, Henrik Ibsen.\nNel cinema, dopo alcuni film che le permisero di acquistare una certa esperienza, la Ullmann inizi\u00f2 una lunga e fruttuosa collaborazione con il regista svedese Ingmar Bergman, che scrisse per lei la sceneggiatura di \"Persona\" (1966), film nel quale diresse anche Bibi Andersson. Il sodalizio artistico prosegu\u00ec con i film \"L'ora del lupo\" (1968), \"Passione\" (1969), \"Scene da un matrimonio\" (1973) e soprattutto \"Sussurri e grida\" (1972), dove il talento del regista e l'interpretazione dell'attrice diedero i risultati migliori. La Ullmann e Bergman vissero insieme fino al 1970 ed ebbero una figlia, Linn Ullmann, che ancora bambina apparve in alcuni film di suo padre. Nel 1978 affianc\u00f2 Ingrid Bergman (in una delle sue ultime interpretazioni) in \"Sinfonia d'autunno\". Nel 2003 il regista e l'attrice lavorarono ancora una volta insieme nel film \"Sarabanda\". Recit\u00f2 anche in un paio di film del regista svedese Jan Troell, ovvero \"Karl e Kristina\" (1970) e \"Una donna chiamata moglie\" (1974).\nNella sua carriera la Ullmann ha preso parte anche a diversi film americani, tra cui \"La papessa Giovanna\" (1971) di Michael Anderson, \"La signora a 40 carati\" (1973) di Milton Katselas, \"La rinuncia\" (1974) di Anthony Harvey, \"Quell'ultimo ponte\" (1977) di Richard Attenborough e \"Mosse pericolose\" (1984) di Richard Dembo. In Italia \u00e8 stata diretta da Mario Monicelli in \"Speriamo che sia femmina\" (1985) e da Mauro Bolognini in \"Mosca addio\" (1986).\nLiv Ullmann pass\u00f2 anche lei alla regia e ottenne un certo successo con \"Sofie\" (1992) e un buon risultato di cassetta in Norvegia con l'adattamento di una trilogia romanzata della scrittrice premio Nobel Sigrid Undset: \"Kristin Lavransdatter\". Nel 1996 diresse \"Conversazioni private\", scritto da Ingmar Bergman, e nel 2000 \"L'infedele\", con la sceneggiatura del suo ex compagno.\nHa scritto due libri autobiografici che sono stati tradotti anche in italiano, \"Cambiare\" (1976) e \"Scelte\" (1984).\nDoppiatrici italiane.\nNelle versioni in italiano delle opere in cui ha recitato, Liv Ullmann \u00e8 stata doppiata da:"}
{"id": "1192612", "revid": "2091899", "url": "https://it.wikipedia.org/wiki?curid=1192612", "title": "Markus Zohner Theater Compagnie", "text": "La Markus Zohner Theater Compagnie \u00e8 una compagnia teatrale internazionale indipendente con sede a Lugano, Svizzera. \u00c8 stata fondata nel 1987 dall'attore e regista Markus Zohner e mette in scena spettacoli in tutto il mondo.\nProduzioni.\nLa MARKUS ZOHNER ARTS COMPANY, nel 2017 compie 30 anni di attivit\u00e0 teatrale. Produce spettacoli teatrali, progetti artistici, podcast, offre masterclasses per teatranti, realizza esposizioni, mostre fotografiche e multimediali. Ha presentato le proprie produzioni in teatri e festival di tutto il mondo che hanno portato la compagnia a vincere molteplici premi teatrali, fra cui, nel 2000 il prestigioso Premio Svizzero della Scena.\nLa compagnia dalla sua fondazione ha messo in scena numerosi spettacoli, quali \"HA!HAmlet\", da William Shakespeare, e \"Storie ErotiComiche\", da \"Le mille e una notte\", con Patrizia Barbuiani e Markus Zohner; \"The Last Supper\" di Markus Zohner e Jeton Neziraj; \"Hans Christian Andersen - la doppia vita di uno strano poeta\", regia di Patrizia Barbuiani, \"Kalevipoeg - The Cool Estonian Epic\" di Markus Zohner, coproduzione col Vat Teater di Tallinn.\nLa compagnia fino ad oggi ha dato vita a pi\u00f9 di 25 produzioni teatrali, di cui 12 in coproduzione con teatri e/o compagnie teatrali all\u2019estero, portando la compagnia in tourn\u00e9e in tutto il mondo.\nFra gli ultimi progetti \u00e8 C.U.T! LA COLPA \u2013 progetto multipiattaforma intorno alla fallibilit\u00e0 dell\u2019anima umana nasce \u201cRADIO SCATENATA\u201d, progetto radiofonico con detenuti del penitenziario La Stampa di Lugano, dal quale scaturiscono poi gli spettacoli teatrali \u201cProust In Prison\u201d e \u201cLa Colpa\u201d.\nLa compagnia crea RADIO PETRUSKA, progetto radiofonico che si occupa della produzione di serie di podcast tra cui \u201cThe Sense of Life\u201d e \u201cLa creazione del mondo\u201d la compagnia si dedica ad incontri con artisti e scienziati di fama mondiale che sono alla ricerca delle origini del tutto (ascolti e download podcast: www.radiopetruska.com).\nIndagando sulla manipolazione dell\u2019immaginario comune attraverso le storie raccontate dai media, dalla religione e dalla politica, nasce CAPPUCCETTO INFRAROSSO, spettacolo teatrale radiofonico (2016).\nCon la nuova produzione RADIO FRANKENSTEIN, spettacolo teatrale realizzato in collaborazione con il Joint Research Centre della Commissione Europea, in bilico fra arte e scienza, la ricerca ruota intorno alla tematica della creazione e manipolazione del corpo umano e delle sue parti, partendo dagli sviluppi tecnologici pi\u00f9 attuali. RADIO FRANKENSTEIN, 200 anni dopo la scrittura del romanzo di Mary Shelley, viene creato per RESONANCES II Festival Milano 2017, esposizione con rappresentazioni e installazioni nate dalla cooperazione tra scienziati del JRC e artisti internazionali.\nA novembre 2017, nel programma Tre Soldi, \u00e8 andato in onda su RAI Radio3 \"LEGGERE PROUST IN PRIGIONE\", l\u2019ultimo documentario radiofonico prodotto dalla compagnia."}
{"id": "1192613", "revid": "73843", "url": "https://it.wikipedia.org/wiki?curid=1192613", "title": "Giro dei Paesi Bassi", "text": "Il Giro dei Paesi Bassi (nl. \"Ronde van Nederland\") era una corsa a tappe maschile di ciclismo su strada, che si tenne nei Paesi Bassi, tra il 1948 e il 2004.\nStoria.\nLa prima edizione fu organizzata nel 1948 con dieci tappe, la prima con partenza dalla diga di Amsterdam e l'ultimo con arrivo allo stadio olimpico che aveva ospitato le Olimpiadi del 1928. Tradizionalmente l'arrivo dell'ultima tappa fu poi posto a Landgraaf.\nNel 2005 la corsa \u00e8 stata estesa anche al Belgio e al Lussemburgo ed ha assunto la denominazione di Eneco Tour, essendo inoltre riconosciuta come una delle manifestazioni dell'UCI ProTour.\nAlbo d'oro.\n\"Aggiornato all'edizione 2004.\""}
{"id": "1192623", "revid": "729019", "url": "https://it.wikipedia.org/wiki?curid=1192623", "title": "Stazione di Santa Maria la Bruna", "text": "La stazione di Santa Maria la Bruna si trova sulla linea ferroviaria Napoli-Salerno e serve l'omonima frazione che fa parte del comune di Torre del Greco.\nStoria.\nNella seconda met\u00e0 dell'800, lungo la tratta ferroviaria fra Torre del Greco e Torre Annunziata, nei pressi della localit\u00e0 Villa Inglese, venne creato un raccordo ferroviario per la Cava di Villa Inglese che era ubicata grosso modo dove oggi sono le Officine Grandi Manutenzione e nell'area retrostante. Il raccordo aveva origine circa 300 metri oltre il punto dove si trova oggi la stazione di Santa Maria La Bruna (in direzione Salerno) ed in tale sito era ubicato un posto movimento denominato Villa Inglese.\nLa stazione di Santa Maria La Bruna venne invece creata nel dopoguerra: si trattava di una fermata con un traffico viaggiatori piuttosto limitato.\nLa sua importanza crebbe alla fine degli anni '60 quando in questo luogo vennero realizzate le officine ferroviarie (poi divenute Officine Grandi Manutenzioni ed Officine Grandi Riparazioni) in sostituzione delle officine dei Granili a Napoli, diventate ormai obsolete e poco funzionali. Le officine vennero raccordate direttamente alla stazione. Per facilitare l'accesso alle maestranze, in questa stazione iniziarono a fermare non solo i treni locali ma anche alcuni diretti negli orari di inizio e fine turno lavorativo. Per un buon periodo vennero anche istituite apposite \"corsette\" che collegavano direttamente alcune stazioni di Napoli con le officine ove \u00e8 ancora presente un binario con marciapiede destinato proprio ad ospitare tali convogli riservati.\nAlla fine degli anni novanta la stazione \u00e8 stata ricostruita in posizione leggermente spostata verso Napoli, per migliorarne l'accessibilit\u00e0 (in precedenza per raggiungere i binari occorreva attraversare il binario di raccordo con le officine ferroviarie). Attualmente il traffico viaggiatori \u00e8 discreto, legato non solo agli abitanti della zona ed ai dipendenti delle officine ferroviarie, ma anche ai pendolari che nella stagione balneare affollano il litorale.\nDal 5 febbraio 2014 al 12 aprile 2015 il servizio ferroviario \u00e8 stato sospeso a causa del crollo di un muro a Portici: in sostituzione dei treni vi era un servizio di bus.\nNel mese di aprile 2017 la stazione \u00e8 stata oggetto di una ristrutturazione ed \u00e8 stata intonacata di rosso pompeiano.\nStrutture e impianti.\nLa stazione \u00e8 dotata di 3 binari passanti, muniti di banchine con pensiline e sottopassaggi, per il servizio viaggiatori, pi\u00f9 numerosi binari tronchi e un raccordo per le adiacenti officine ferroviarie.\nServizi.\nLa stazione, che RFi classifica nella categoria \"Bronze\", dispone di:\nInterscambi.\nLa stazione dispone di:"}
{"id": "1192626", "revid": "287204", "url": "https://it.wikipedia.org/wiki?curid=1192626", "title": "Singolarit\u00e0 essenziale", "text": ""}
{"id": "1192628", "revid": "838137", "url": "https://it.wikipedia.org/wiki?curid=1192628", "title": "Singolarit\u00e0 eliminabile", "text": ""}
{"id": "1192629", "revid": "30909", "url": "https://it.wikipedia.org/wiki?curid=1192629", "title": "Men\u00f9 (informatica)", "text": ""}
{"id": "1192630", "revid": "78273", "url": "https://it.wikipedia.org/wiki?curid=1192630", "title": "Funzioni monodrome", "text": ""}
{"id": "1192631", "revid": "21079", "url": "https://it.wikipedia.org/wiki?curid=1192631", "title": "Funzioni polidrome", "text": ""}
{"id": "1192641", "revid": "1543377", "url": "https://it.wikipedia.org/wiki?curid=1192641", "title": "Eric Greif", "text": "Per lo pi\u00f9 attivo nell'ambiente heavy metal, Greif lavor\u00f2 con numerose band, tra cui i M\u00f6tley Cr\u00fce e i Death.\nBiografia.\nGreif esord\u00ec nel mondo musicale come giornalista di settore. All'et\u00e0 di 19 anni, Eric Greif divenne l'assistente della band M\u00f6tley Cr\u00fce, per la quale organizz\u00f2 tour, set e produzioni discografiche fino al 1986, anno in cui lasci\u00f2 il gruppo.\nDal 1988 Greif divenne manager della death metal band Death, per la quale lavor\u00f2 fino al 1994. Successivamente Eric lavor\u00f2 per Morbid Saint, Invocator, Num Skull, Viogression, Acrophet e Jackal. Durante la sua carriera musicale Eric svolse anche importanti mansioni come avvocato.\nDopo la scomparsa di Chuck Schuldiner, Greif divenne erede della propriet\u00e0 intellettuale dell'artista insieme alla famiglia Schuldiner, e fond\u00f2 la Perseverance Holdings Ltd. in modo da permettere la ripubblicazione degli album dei Death e dei Control Denied, come anche l'organizzazione di concerti tributo in memoria di Schuldiner. Greif si dedic\u00f2 alla direzione della compagnia sino alla sua morte, avvenuta nel 2021."}
{"id": "1192643", "revid": "99358428", "url": "https://it.wikipedia.org/wiki?curid=1192643", "title": "Carbosap", "text": "Il Carbosap \u00e8 un vaccino usato nella profilassi contro il carbonchio ematico in bovini e ovini.\n\u00c8 costituito da spore di \"Bacillus anthracis\" adiuvate in saponina all'1%. Ci\u00f2 che lo contraddistingue da altri ceppi vaccinali \u00e8 la presenza di entrambi i plasmidi che codificano per la tossina (px01+) e la capsula (px02+)."}
{"id": "1192645", "revid": "729019", "url": "https://it.wikipedia.org/wiki?curid=1192645", "title": "Stazione di Sorrento", "text": "La stazione di Sorrento \u00e8 il capolinea della linea Torre Annunziata \u2013 Sorrento della ex Circumvesuviana, attualmente denominata Ente Autonomo Volturno.\nLa stazione, situata nel centro della citt\u00e0, \u00e8 ogni giorno frequentata sia da pendolari sia da turisti, soprattutto nel periodo che va da marzo a ottobre.\nDalla stazione oltre a partire treni diretti e direttissimi per Napoli Porta Nolana, da qualche anno \u00e8 stato attivato il servizio \"Campania Express\", effettuato con treni dedicati e riservati soprattutto ai turisti, che effettuano fermata nelle localit\u00e0 turistiche lungo la linea Napoli-Sorrento (Castellammare di Stabia, Pompei, Ercolano).\nDal piazzale antistante la stazione partono autobus sia per le varie zone della citt\u00e0, sia per Massa Lubrense, Positano, Amalfi e altri comuni limitrofi.\nServizi.\nLa stazione dispone di:\nCollegamenti esterni.\nLa stazione di Sorrento"}
{"id": "1192649", "revid": "394", "url": "https://it.wikipedia.org/wiki?curid=1192649", "title": "Daphne mezereum", "text": "Il mezereo, chiamato anche fior di stecco perch\u00e9 genera i fiori su rami nudi all'apparenza secchi, (nome scientifico Daphne mezereum ) \u00e8 una pianta di tipo cespuglioso appartenente alla famiglia delle Thymelaeaceae.\nSistematica.\nLa famiglia delle Thymelaeaceae comprende una cinquantina di generi con circa 500 - 800 specie (il numero dipende dalle varie classificazioni). Il nome della famiglia deriva dal greco thymos (timo) e alaia (olivo) per la somiglianza di caratteri (foglie o frutti) delle sue specie, con quelli del timo e dell'olivo. \nIl genere \"Daphne\" comprende circa 50 -100 specie di cui una decina sono presenti nella flora spontanea italiana.&lt;br&gt;\nIl genere normalmente viene diviso in sezioni in base ai caratteri pi\u00f9 fluttuanti (come la disposizione delle foglie lungo il fusto, o la loro persistenza o caducit\u00e0, oppure in base alla lunghezza del tubo calicino, ecc.); la nostra specie appartiene alla sezione \"Mezereum\" (le altre sono \"Genkwa\" e \"Daphnantes\") caratterizzata soprattutto dalla caducit\u00e0 delle foglie.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nCon la specie \"Daphne laureola\" la pianta di questa scheda forma il seguente ibrido interspecifico:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico di questa pianta (\"Daphne\") lo troviamo usato per la prima volta negli scritti del medico, botanico e farmacista greco antico che esercit\u00f2 a Roma di nome Dioscoride Pedanio (Anazarbe in Cilicia, 40 circa - 90 circa). Probabilmente nel nominare questa ed altre piante dello stesso genere si ricord\u00f2 della leggenda di Apollo e Dafne. Il nome \"Daphne\" in greco significa \u201calloro\u201d e le foglie di queste piante sono molto simili a quelle dell'alloro.&lt;br&gt;\nDafne era figlia del dio-fiume Peneo e Apollo se ne innamor\u00f2, non ricambiato. La ninfa fugg\u00ec inseguita dal dio e, quando stava per essere raggiunta, supplic\u00f2 il padre di trasformarla in modo da sottrarsi al dio. Il padre acconsent\u00ec e la trasform\u00f2 in alloro. Apollo, non potendo avere l'amore della fanciulla, fece del lauro la sua pianta sacra e se ne adorn\u00f2 il capo. \nAnticamente in Grecia, legate al culto di Apollo Dafnef\u00f2ro (portatore di Lauro) si celebravano le Dafnef\u00f2rie. Queste feste erano particolarmente solenni a Tebe ed a Delfi dove, una processione di nobili giovani, si recava a Tempe (stretta valle della Grecia settentrionale vicino al monte Olimpo), rifacendo il mitico cammino di Apollo dopo l'uccisione del serpente Pitone.\nL'epiteto specifico (\"mezereum\") deriva invece da una radice araba e significa \u201cmortale\u201d, in riferimento alla velenosit\u00e0 della pianta.&lt;br&gt;\nIl binomio scientifico completo \u00e8 stato definito da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.&lt;br&gt;\nI tedeschi chiamano questa pianta col nome di \"Gewohnlicher Seidelbast\", oppure \"Kellerhals\", oppure \"Zilande\"; mentre i francesi la chiamano \"Daphne mezereon\", oppure \"Bois gentil\", ma anche \"Jolibois\"; mentre gli anglosassoni la chiamano \"Spurge Olive\".\nMorfologia.\n\u00c8 un piccolo arboscello eretto la cui altezza varia dai 30 ai 70\u00a0cm (massimo 100\u00a0cm). La forma biologica \u00e8 nano-fanerofita (NP), sono piante legnose con gemme svernanti poste tra i 30\u00a0cm e un metro dal suolo.\nFusto.\nIl fusto \u00e8 legnoso e la corteccia ha un colore tra il grigio e il rosa. I rami laterali sono abbastanza consistenti e presentano delle piccole protuberanze lasciate dalle foglie cadute la stagione precedente.\nFoglie.\nLe foglie si formano nella precedente annata e sono caduche, intere e senza stipole e ocrea e sono inoltre brevemente picciolate. La disposizione lungo il fusto \u00e8 alterna e sono raggruppate a ciuffi specialmente alla sommit\u00e0 dei rami. La forma \u00e8 lanceolata piuttosto allungata, in particolare le foglie inferiori sono ellittiche, mentre le superiori sono oblanceolato-spatolate. La superficie \u00e8 glabra e sono glauche sulla pagina inferiore. Dimensione media delle foglie: larghezza 7\u00a0\u2013 14\u00a0mm; lunghezza 50\u00a0\u2013 60\u00a0mm.\nInfiorescenza.\nL'infiorescenza si compone di diversi fiori riuniti in grappoli o fascetti laterali; generalmente sono in gruppi di 3 all'ascella delle foglie.\nFiori.\nLa caratteristica principale dei fiori di questa pianta (ma anche del genere e in definitiva della famiglia) \u00e8 l'assenza di un perianzio completo (perianzio diclamidato): il perianzio \u00e8 monoclamidato (o \u201capetalo\u201d) ossia \u00e8 formato solamente dal calice. La funzione vessillifera \u00e8 svolta quindi dai sepali che sono colorati ed hanno una forma pi\u00f9 vicina ai petali che ai sepali veri e propri che in questo caso si dicono petaloidi. I fiori sono tetrameri (a 4 parti), il perianzio \u00e8 caduco e di colore roseo forte o rosso-purpureo (raramente bianco), sono inoltre ermafroditi e attinomorfi. Dimensione del fiore: 7\u00a0\u2013 10\u00a0mm.\nFrutti.\nIl frutto \u00e8 una drupa sferica monosperma (con un solo seme di colore chiaro e ricco di sostanze oleose) a esocarpo carnoso e consistenza coriacea; ha l'aspetto di una bacca rosso-corallo a superficie liscia (l'involucro esterno non \u00e8 spinoso o rugoso). Il frutto non \u00e8 avvolto dal perianzio. La bacca si appoggia su un peduncolo pubescente lungo 1\u00a0mm. Diametro della bacca : 9 \u2013 10\u00a0mm. Le bacche pur essendo velenose sono mangiate dai tordi (uccelli) che evidentemente sono immuni dal veleno; in questo modo disperdono i semi della pianta con i loro escrementi.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nTutte le parti di questa pianta sono molto tossiche (specialmente le bacche). Il suo succo ad esempio produce una forte azione irritante e produce delle vesciche sulla pelle. Le bacche se sono ingerite possono causare dei sintomi simili al soffocamento.\nGiardinaggio.\nQuesta specie (compresi anche alcuni ibridi) \u00e8 largamente usata nel giardinaggio rustico di tipo roccioso o alpino. Queste piante si moltiplicano facilmente dai semi, ma hanno una germinazione e vegetazione piuttosto lenta nel tempo, per questo \u00e8 da preferire il ricorso alla talea.\nIndustria.\nL'industria ricava da questa piante dei coloranti (giallo e verde-bruno dalle foglie) e dell'olio (il seme contiene fino al 30% di oli grassi)"}
{"id": "1192652", "revid": "729019", "url": "https://it.wikipedia.org/wiki?curid=1192652", "title": "Convenzione di Vienna sulla successione degli Stati rispetto ai trattati", "text": "La Convenzione di Vienna sulla successione tra Stati rispetto ai trattati \u00e8 un trattato internazionale aperto alla firma il 22 agosto 1978 ed entrato in vigore il 6 novembre 1996 dopo l'adesione di 20 stati. Esso regola il subentro dello Stato successore (successore \"di fatto\" nell'esercizio della sovranit\u00e0 su un territorio) nei diritti e negli obblighi derivanti da trattati che vincolavano lo Stato predecessore.\nLo scarso successo di questa Convenzione (e dell'altra Convenzione di Vienna, quella del 1983 sulla \"successione degli Stati rispetto ai beni pubblici, ai debiti pubblici e agli archivi\", addirittura non ancora entrata in vigore e ratificata da pochissimi Stati) \u00e8 da attribuirsi al fatto che, essendo essa non retroattiva, non \u00e8 applicabile a casi recenti.\n\u00c8 basata su un progetto predisposto dalla commissione del diritto internazionale.\nLista degli stati aderenti.\nA febbraio 2019, 23 stati hanno ratificato la convenzione, mentre altri 14 stati l'hanno firmata ma non ratificata."}
{"id": "1192655", "revid": "29244", "url": "https://it.wikipedia.org/wiki?curid=1192655", "title": "Fior di stecco", "text": ""}
{"id": "1192662", "revid": "110157", "url": "https://it.wikipedia.org/wiki?curid=1192662", "title": "Ferlach", "text": "Ferlach (Borovlje in sloveno) \u00e8 un comune austriaco di 7 118 abitanti nel distretto di Klagenfurt-Land, in Carinzia; ha lo status di citt\u00e0 (\"Stadtgemeinde\"). Nel 1927 ha inglobato il comune soppresso di Unterloibl, nel 1964 quello di Unterferlach e nel 1973 quello di Windisch Bleiberg.\nGeografia fisica.\n\u00c8 la citt\u00e0 pi\u00f9 meridionale dell'Austria, al confine con la Slovenia, ed \u00e8 capoluogo della Rosental. Si trova a 10\u00a0km a sud di Klagenfurt am W\u00f6rthersee, sulla sponda sud del fiume Drava. Vicino a Ferlach si trovano alcune alte montagne, tra cui il Ferlacher Horn (1 840 m s.l.m.)."}
{"id": "1192672", "revid": "1543377", "url": "https://it.wikipedia.org/wiki?curid=1192672", "title": "Mega Express Three", "text": "Il Mega Express Three \u00e8 un traghetto di propriet\u00e0 della compagnia di navigazione italo-francese Corsica Ferries Sardinia Ferries.\nCaratteristiche.\nIl traghetto pu\u00f2 raggiungere una velocit\u00e0 massima di 31 nodi e pu\u00f2 trasportare fino a 2.100 passeggeri e 650 veicoli; dispone inoltre di 370 cabine. I servizi offerti a bordo della nave comprendono un ristorante \"\u00e0 la carte\", un ristorante self-service, una boutique, un bar, una sala giochi, un casin\u00f2 con slot machine, uno spazio attrezzato per bambini, una \"main lounge\", una piscina ed un solarium. \nServizio.\nIl \"Mega Express Three\" \u00e8 stato costruito nel 2001 presso i cantieri navali Samsung Heavy Industries Co. Ltd. in Corea del Sud, per conto della compagnia di navigazione greca \"Minoan Lines\". Varato con il nome di \"Oceanus\" insieme alle navi gemelle \"Prometheus\" e \"Ariadne Palace\", nel 2003 \u00e8 stato acquistato da \"Corsica Ferries - Sardinia Ferries\", che l'ha ribattezzato con l'attuale denominazione. \nAdeguato allo stile della nuova compagnia presso i Nuovi Cantieri Apuania di Marina di Carrara, ha subito una profonda ristrutturazione che ha comportato la trasformazione di due ponti dedicati al parcheggio di autovetture in ponti passeggeri, aumentando notevolmente il numero di cabine a disposizione. Sono stati inoltre realizzati un ristorante self-service e una seconda sala poltrone. "}
{"id": "1192677", "revid": "695564", "url": "https://it.wikipedia.org/wiki?curid=1192677", "title": "The Beatles Anthology", "text": "The Beatles Anthology \u00e8 un progetto multimediale sulla storia del gruppo musicale britannico The Beatles, pubblicato tra il 1995 ed il 2000, comprendente un documentario, tre doppi CD ed un libro. In esso sono raccolti una serie di interviste e documentari, recuperati da programmi televisivi in onda in Regno Unito, Stati Uniti d'America (ITV, ABS) e oltre, un'antologia introspettiva dei Beatles richiamante anche parti narrative della loro storia raccontate sia direttamente, che attraverso battute e scene durante i loro concerti.\nIn questa raccolta vi sono elementi che richiamano molto gli esperimenti effettuati, quali arrangiamenti di canzoni R&amp;B, continue prove riportate fedelmente con tanto di errori e stonature da sala prove, assoli e ritmi gi\u00e0 sperimentati o riadattati, nei primi anni di attivit\u00e0 del gruppo.\nIl documentario.\nProgettato e realizzato in dieci anni per la durata di dieci ore, il documentario \u00e8 diviso in otto episodi e narra la storia del gruppo dalle origini nella Liverpool degli anni cinquanta ai giorni di \"Let It Be\", con materiale di archivio spesso inedito o raro, e interviste realizzate appositamente per la serie, rese da Paul McCartney, George Harrison e Ringo Starr, nonch\u00e9 interviste di repertorio concesse da John Lennon.\nIl documentario \u00e8 stato acquistato e trasmesso da 94 paesi. Per l'Italia \u00e8 stato acquistato dalla Rai, e trasmesso in tre serate nel dicembre 1996 in una versione di otto ore, leggermente ridotta rispetto all'originale, e con doppiaggio ad opera di alcuni personaggi televisivi dell'epoca come Fabrizio Frizzi (voce di Paul McCartney), Claudio Amendola (John Lennon), Zap Mangusta (George Harrison), e Piero Chiambretti (Ringo Starr).\nPuntate.\nOgni episodio della serie si apre con sottofondo la canzone \"Help!\".\nTutte le canzoni sono state scritte da Lennon e McCartney, eccetto dove \u00e8 indicato."}
{"id": "1192691", "revid": "140509", "url": "https://it.wikipedia.org/wiki?curid=1192691", "title": "Ahoh Ye N\u00e0n\u00e0", "text": "Ahoh Y\u00e9 Nan\u00e0 \u00e8 il sesto ed ultimo album in studio del cantautore italiano Enzo Carella, pubblicato nel 2007 dalla Sony BMG.\nIl titolo viene da varie interiezioni cantate nel corso dell'album dalle coriste e da Carella. In particolare tutte e tre vengono pronunciate nel brano \"Lavorare no\".\nTracce.\nNota: in copertina e nel libretto del CD, i brani \"Pierina\" e \"La canzone su di me\" furono erroneamente scambiati di posto nella lista tracce."}
{"id": "1192700", "revid": "84184", "url": "https://it.wikipedia.org/wiki?curid=1192700", "title": "Johann Gottlieb Fichte", "text": "Biografia.\nL'infanzia e i primi studi.\nJohann Gottlieb Fichte nacque nel 1762 a Rammenau, in Sassonia, da genitori molto poveri. Durante la sua infanzia fu costretto a lavorare come guardiano di oche per aiutare la sua famiglia. Fu grazie al sostegno del barone von Miltitz che Fichte pot\u00e9 incominciare gli studi. Si narra che il barone fosse rimasto stupefatto nell'udire il ragazzo ripetere a memoria un sermone (che egli non aveva potuto udire) e, comprese le grandi potenzialit\u00e0 che aveva, decise di aiutarlo.\nDopo aver frequentato il ginnasio a Pforta nel 1774, nel 1780 si iscrisse alla facolt\u00e0 di teologia di Jena, proseguendo in seguito gli studi a Lipsia. In questi anni gli aiuti del barone si fecero sempre pi\u00f9 radi e Fichte dovette attraversare un periodo durissimo, che lo costrinse a lavorare come precettore per non cadere nella miseria. Nel 1785 si trasfer\u00ec a Zurigo, dove conobbe Johanna Rahn, che diverr\u00e0 in seguito sua moglie, nel 1793. In questo stesso anno fu iniziato alla massoneria a Danzica, nella loggia \"Eugenia al leone coronato\".\nL'inizio della formazione filosofica: Kant.\nNel 1790, tornato a Lipsia, uno studente gli chiese lezioni su Kant e poich\u00e9 Fichte non conosceva la \"Critica della ragion pratica\", fu costretto a leggerla. Fu per lui una vera rivelazione tanto da scrivere a questo proposito:\nDopo aver scritto un'opera intitolata \"Saggio di una critica di ogni rivelazione\", in cui esponeva abilmente i principi della morale kantiana applicandoli alla religione rivelata, Fichte si rec\u00f2 a K\u00f6nigsberg per farla leggere a Kant stesso. Quando un editore pubblic\u00f2 il lavoro nel 1792, per intercessione di Kant, non vi stamp\u00f2 il nome dell'autore: questo fece s\u00ec che lo scritto fosse scambiato per un lavoro di Kant stesso. Quando Kant rivel\u00f2 l'identit\u00e0 dell'autore, Fichte divenne immediatamente celebre, e due anni dopo sar\u00e0 chiamato all'Universit\u00e0 di Jena.\nNel 1791 intanto, a Danzica, Fichte stava stendendo una difesa degli editti del governo prussiano che limitavano la libert\u00e0 di stampa e introducevano la censura: nel mentre gli furono per\u00f2 negati i permessi per la pubblicazione del \"Saggio di una critica di ogni rivelazione\". L'indignazione per questa censura fece mutare la posizione di Fichte di fronte agli editti sulla riduzione della libert\u00e0 di stampa, tanto che nel 1793 pubblic\u00f2, anonimamente, la \"Rivendicazione della libert\u00e0 di pensiero\".\nIl periodo a Jena.\nFichte fu nominato professore nel 1794 e terr\u00e0 la cattedra fino al 1798, quando sar\u00e0 costretto a dimettersi per le accuse di ateismo e l'opposizione di Friedrich Heinrich Jacobi, schierato con la teologia ufficiale. Il suo posto sar\u00e0 preso da un giovanissimo Schelling, che di lui era stato studente e poi, grazie all'intercessione di Goethe, coadiutore. Durante il soggiorno a Jena Fichte scrisse la maggior parte delle opere pi\u00f9 importanti di esposizione del suo pensiero, tra cui i \"Fondamenti dell'intera dottrina della scienza\", la cui prima edizione apparve nel 1794, ma alla quale ne seguiranno altre, rivedute e ampliate.\nPur avendo fatto proprio il pensiero del filosofo di K\u00f6nigsberg, Fichte critic\u00f2 la presupposizione kantiana di un essere posto irrimediabilmente fuori dal soggetto. Tale esistenza sarebbe un limite non superabile per l'attivit\u00e0 dello spirito e dunque per la sua libert\u00e0. Per Fichte la posizione di Kant era ancora dogmatica, e perci\u00f2 in parte materialista e fatalista, perch\u00e9 in lui il soggetto \u00e8 passivo e assiste da spettatore agli eventi che lo determinano.\nL'idealismo di Fichte vuole celebrare invece la libert\u00e0 e l'indipendenza del soggetto rispetto a ci\u00f2 che si trova al di fuori di lui, perch\u00e9 l'io \u00absi fa da s\u00e9 stesso\u00bb. Con questo Fichte vuole affermare ancora una volta come lo spirito non \u00e8 prodotto n\u00e9 condizionato dall'essere. La sua filosofia dovr\u00e0 descrivere le varie tappe con cui l'essere viene prodotto come momento del pensiero.\nLe altre opere di questo periodo sono i \"Discorsi sulla missione del dotto\", breve saggio del 1794, i \"Fondamenti del diritto naturale\" (1796), in cui Fichte prende posizione a favore del giusnaturalismo, e il \"Sistema della dottrina morale\" (1798).\nLa polemica sull'ateismo.\nNel 1799 scoppi\u00f2 la cosiddetta \u00abpolemica sull'ateismo\u00bb (\"Atheismusstreit\"): nel 1798 Fichte aveva pubblicato sul \"Giornale filosofico\" un articolo intitolato \"Sul fondamento della nostra credenza nel governo divino del mondo\": in esso veniva sostenuta la tesi per la quale Dio coincideva con l'ordine morale del mondo, apparendo soltanto come un \"dover essere\". Nello stesso articolo, inoltre, il direttore del giornale, Forberg, suo discepolo, aggiungeva che era possibile non credere in Dio pur essendo religiosi, purch\u00e9 si credesse nel suddetto ordine morale, secondo un'interpretazione radicale dell'etica di Kant esposta nell'opera \"La religione entro i limiti della semplice ragione\".\nIn risposta all'articolo comparve un libello anonimo che accusava Fichte di ateismo, montando una campagna mirante in realt\u00e0 a screditarlo. Poco tempo dopo intervenne lo stesso governo prussiano, proibendo la stampa del giornale; per di pi\u00f9 esso adoper\u00f2 pressioni sul duca di Weimar affinch\u00e9 fossero presi dei severi provvedimenti nei confronti di Fichte e di Forberg, minacciando in caso contrario di proibire ai cittadini prussiani di iscriversi all'Universit\u00e0 di Jena. Il governo di Weimar, sia per timore di far perdere prestigio ad uno dei suoi migliori centri universitari, sia per il contesto storico che vedeva la Germania dominata dall'influenza della Prussia, chiese quindi al Senato Accademico dell'universit\u00e0 di formulare un rimprovero ufficiale nei confronti dei due intellettuali.\nA quel punto per\u00f2 Fichte rispose con fermezza, scrivendo in data 22 marzo 1799 una lettera privata ad un membro del governo nella quale minacciava, in caso di rimprovero, di lasciare la cattedra insieme a molti suoi colleghi. Lanci\u00f2 inoltre un \"Appello al pubblico\" e raccolse l'appoggio di molti studenti tramite una petizione. Il governo di Jena, allora, venuto a conoscenza della lettera di Fichte, la prese come pretesto per \"accettare\" le sue dimissioni, che il filosofo rassegn\u00f2 poco tempo dopo. La richiesta di dimissioni di Fichte era stata caldeggiata anche da Goethe, che godeva di grande influenza nell'ambiente universitario di Jena; fu quest'ultimo a proporre, con successo, che la cattedra rimasta vacante fosse data a Friedrich Schelling (gi\u00e0 nominato coadiutore di Fichte proprio con l'appoggio di Goethe). Si dice inoltre che, in occasione di questo avvicendamento, Goethe abbia detto:\nPeriodo berlinese.\nFichte si trasfer\u00ec allora a Berlino, dove visse dando lezioni private e frequent\u00f2 diversi intellettuali romantici, tra i quali Schlegel, Schleiermacher, Tieck e Novalis (grande estimatore dell'opera di Fichte). Il 23 ottobre 1799 fu affiliato alla loggia berlinese \"Royal York zur Freundschaft\", dalla quale uscir\u00e0 il 7 luglio 1800 per contrasti interni. Nel 1805 torn\u00f2 all'insegnamento universitario quando gli fu offerta una cattedra all'universit\u00e0 di Erlangen.\nNel 1806 Fichte era a K\u00f6nigsberg quando Napoleone invase la citt\u00e0: tornato a Berlino, scrisse i \"Discorsi alla nazione tedesca\" (1807-1808), in cui cercava di risvegliare l'anima del popolo tedesco contro la dominazione napoleonica, affermando il primato culturale del popolo tedesco. Questa pubblicazione lo rese nuovamente celebre, favorendo anche la sua nomina, da parte del Re, a professore ordinario dell'Universit\u00e0 di Berlino, di cui fu in seguito eletto rettore.\nMor\u00ec nel 1814 di colera, contagiato dalla moglie, la quale aveva contratto la malattia curando i soldati negli ospedali militari. \u00c8 sepolto nel cimitero di Dorotheenstadt accanto alla tomba di Hegel.\nLa \"Dottrina della scienza\".\nFichte si propone come Reinhold di dare coerenza e rigore al criticismo kantiano riconducendolo ad un principio fondamentale. Solo cos\u00ec sar\u00e0 possibile costruire un sistema filosofico che contenga le basi di ogni sapere, cio\u00e8 della scienza. Un tale sistema sar\u00e0 appunto \"Dottrina della scienza\", ovvero indagine sulle condizioni che rendono possibile il sapere.\nL'Idealismo critico.\nIl principio della scienza va ricercato restando nell'ambito del criticismo, cio\u00e8 partendo dalla coscienza trascendentale. Questo principio non pu\u00f2 essere la rappresentazione di Reinhold, perch\u00e9 questa si presenta come un \"fatto\" privo di spiegazione. Ogni fatto va invece ricondotto al motivo, alla ragione del suo costituirsi, ovvero all\"'atto\" che lo pone. La filosofia per Fichte \u00e8 dunque muovere dal condizionato, cio\u00e8 dal contenuto della coscienza, per ricercare le condizioni che la rendono possibile.\nAll'origine della coscienza Fichte pone l'autointuizione dell'Io, che egli assimila all'\"io penso\" e all'intuizione della legge morale di Kant. Essa deve essere un atto assolutamente incondizionato, perch\u00e9 se fosse condizionato non sarebbe il principio primo: \u00e8 quindi un fondamento che si pone da s\u00e9; ed \u00e8 un atto perch\u00e9 il suo essere \u00e8 essenzialmente un \"porsi\". Esso \u00e8 dunque al contempo un conoscersi e un agire.\nConoscendosi, l'Io si trova nel punto in cui pensante e pensato sono presenti come la medesima realt\u00e0. Soggetto e oggetto vengono cio\u00e8 a coincidere e non hanno pi\u00f9 una connotazione che li differenzia: \u00e8 questo il cuore dell'Idealismo di Fichte.\nDa una tale coincidenza, Fichte giunger\u00e0 progressivamente alla conclusione che tutta la realt\u00e0 finisce per risolversi nell'Io assoluto. Anche le categorie dell'intelletto assumeranno un ruolo diverso: mentre per Kant esse avevano lo scopo di unificare il molteplice, per Fichte hanno lo scopo inverso di moltiplicare l'Io nella sua unicit\u00e0. Egli illustra quindi i tre principi fondamentali che regolano questo reciproco rapportarsi di soggetto e oggetto.\n1) L'Io pone se stesso.\nNella filosofia aristotelica il principio su cui si fondava la scienza era quello di non contraddizione: \u00abA \u2260 non A\u00bb (A \u00e8 diverso da non A). La filosofia moderna e la stessa filosofia kantiana pongono invece l'accento sul principio di identit\u00e0: \u00abA = A\u00bb (A \u00e8 uguale ad A).\nFichte afferma che entrambi i principi sono per\u00f2 da giustificare, in quanto derivano a loro volta da uno pi\u00f9 generale: l'Io. Se non ci fosse l'Io infatti, non sarebbe possibile affermare i primi due principi. \u00c8 l'io che pone il legame logico A = A, e che quindi pone lo stesso A, mentre l'Io non \u00e8 posto da nessun altro se non da s\u00e9 medesimo. Poich\u00e9 \u00e8 condizionato solo da s\u00e9, l'Io si autopone affermando \u00abIo = Io\u00bb.\nLa concezione comune ci farebbe pensare che prima vengono gli oggetti e successivamente le funzioni compiute dagli stessi, ma Fichte \u00e8 categorico nel rovesciare questa credenza. Ci\u00f2 che viene comunemente chiamato \"cosa\", oggetto, non \u00e8 altro che il risultato di un'attivit\u00e0. Nella metafisica classica si diceva: \"operari sequitur esse\" (\u00abl'azione consegue all'essere\u00bb), Fichte ora afferma: \"esse sequitur operari\" (\u00abl'essere consegue all'azione\u00bb).\nL'essenza dell'io consiste proprio in un'attivit\u00e0, di natura autocosciente, che viene all'essere in quanto si autopone: il suo pensare \u00e8 creare. L'Io fichtiano \u00e8, quindi, l'intuizione intellettuale che Kant riteneva impossibile all'uomo poich\u00e9 coincidente con l'intuizione di una mente creatrice.\nL'Io non coincide con il singolo io empirico, ma \u00e8 l'Io assoluto da cui tutto deriva. Questa tesi si articoler\u00e0 in altri due principi che mostrano la molteplicit\u00e0 degli io individuali e l'inesistenza di un mondo esterno.\n2) L'Io oppone a s\u00e9 un non-io.\nPoich\u00e9 non esiste pensiero senza contenuto, una coscienza pensante si costituisce come tale solo in rapporto ad oggetti \"pensati\". Fichte giunge cos\u00ec ad una seconda formulazione, antitesi della prima: \u00abL'Io pone nell'Io il non-Io\u00bb, in base al principio spinoziano \"omnis determinatio est negatio\" (\u00abogni affermazione comporta la sua negazione\u00bb). Il non-Io rappresenta tutto ci\u00f2 che \u00e8 opposto all'Io ed \u00e8 diverso da questo. La necessit\u00e0 del non-io \u00e8 data dal fatto che occorre qualcosa di esterno perch\u00e9 si attivi la conoscenza.\nUna tale realt\u00e0 esterna, per\u00f2, non pu\u00f2 essere neppure qualcosa di assolutamente indipendente dal soggetto, perch\u00e9 altrimenti si ricadrebbe nel dogmatismo kantiano della cosa in s\u00e9, di cui le varie polemiche che ne sono seguite hanno mostrato l'incoerenza: non si pu\u00f2 infatti pensare ad un oggetto se non \"per\" un soggetto. Ecco dunque che il secondo principio serve a ricondurre il non-io al suo autore, a rimuovere la sua estraneit\u00e0 di dato, e a dare un senso alla conoscenza umana, la quale senza un riferimento logico all'oggetto diverrebbe vacua e inconsistente.\nL'attivit\u00e0 di \u00abcolui che pone\u00bb implica d'altronde che qualcosa sia \u00abposto\u00bb, e quindi lo scaturirsi di un non-io, cos\u00ec come L'Uno plotiniano generava altro da s\u00e9 per \"autoctisi\". Il non-io \u00e8 ora all'interno dell'Io originario poich\u00e9 all'infuori dell'Io non pu\u00f2 esistere nulla. Ma il non-io, a sua volta, limita l'io posto nel primo principio, il quale non possedendo ancora tutto il contenuto della realt\u00e0 oggettuale genera l'esigenza di una conciliazione.\n3) L'Io oppone, in s\u00e9, a un io divisibile un non-io divisibile.\nIl terzo principio rappresenta cos\u00ec il momento della sintesi. L'Io assoluto \u00e8 costretto a porre un \"Io\" empirico, finito, limitato, e quindi divisibile, da contrapporre al non-Io, anch'esso divisibile. Solo ci\u00f2 che \u00e8 infinito, infatti, non pu\u00f2 essere diviso. Si giunge pertanto alla formulazione: \u00abL'Io oppone, nell'Io, all'io divisibile un non-io divisibile\u00bb.\nL'opposizione tra io e non-io non avviene in modo netto, ma in maniera dialettica, tale che essi, pur limitandosi l'un l'altro, si determinano anche a vicenda.\nMentre il secondo principio si limitava a ricondurre il non-io entro l'Io, lasciandoli per\u00f2 in uno stato di pura contrapposizione, il terzo principio d\u00e0 luogo alla loro mediazione, con cui l'Io prende coscienza di essere non solo opposto al non-io, ma anche limitato da quest'ultimo, suddividendosi nella molteplicit\u00e0.\nLa reciproca limitazione dell'io e del non-io consente di spiegare sia i meccanismi dell'attivit\u00e0 conoscitiva sia di quella morale, superando il dualismo kantiano. In particolare:\nMentre infatti nella conoscenza l'oggetto precede il soggetto, nell'azione sar\u00e0 il soggetto a precedere e determinare l'oggetto, il quale sorge per farsi strumento della sua libert\u00e0.\nSpiegazione dell'attivit\u00e0 conoscitiva.\nSul piano conoscitivo, l'Io si ritrova dunque delimitato dal non-io, attraverso quel meccanismo che Kant chiamava \u00abimmaginazione produttiva\u00bb, concetto ripreso da Fichte e identificato con la creazione inconscia da parte dell'Io degli oggetti, che nella prospettiva kantiana rappresentavano il noumeno o la cosa in s\u00e9. Quest'immaginazione \u00e8 appunto l'attivit\u00e0 che delimita l'Io e che crea il contenuto, la materia necessaria al processo conoscitivo, ma proprio perch\u00e9 \u00e8 sottratta alla coscienza, la materia ci appare come altro da noi: non sappiamo che essa \u00e8 la parte inconscia di noi, ce la troviamo \u00abgi\u00e0 data\u00bb. In tal modo, Fichte riesce a rendere ragione del punto di vista del realismo, che non pu\u00f2 essere considerato erroneo, essendo giustificato dall'azione necessaria e inconscia della stessa immaginazione produttiva. La superiorit\u00e0 dell'idealismo sul realismo consiste per\u00f2 nel fatto che il primo riesce a rendere ragione del punto di vista realistico, mentre il secondo, che presume di essere pi\u00f9 vicino al senso comune, non sa spiegarlo.\nFichte descrive quindi i passaggi con cui la coscienza, progressivamente, si riappropria del materiale prodotto dall'immaginazione produttiva: ci\u00f2 avviene per gradi, attraverso la sensazione, l'intuizione sensibile, l'intelletto, il giudizio, e infine le idee.\nIn questo processo, l'Io passa da un minimo di passivit\u00e0 (la semplice sensazione), ad un massimo di attivit\u00e0 (l'autocoscienza), scoprendo cos\u00ec che \u00e8 l'Io ad essere attivo sul non-io, e non viceversa. Accrescendo questa consapevolezza, \u00e8 possibile avvicinarsi sempre di pi\u00f9, pur senza mai raggiungerla, all'autocoscienza pura, cio\u00e8 alla coscienza dell'Io stesso.\nL'idealismo si mostrer\u00e0 superiore al realismo anche sul piano etico: il primo infatti comporta la suprema attivit\u00e0 e libert\u00e0 dell'Io, mentre il secondo comporta la passivit\u00e0 dell'Io di fronte agli oggetti. Da qui si pu\u00f2 iniziare a comprendere come l'idealismo per Fichte sia essenzialmente una scelta pratica. Esso non pu\u00f2 essere abbracciato per ragioni puramente teoretiche; l'idealismo infatti pu\u00f2 dimostrare la propria superiorit\u00e0 solo al momento di sceglierlo. Viceversa chi non comprende e non afferma la propria libert\u00e0 nell'attivit\u00e0 pratica, rester\u00e0 inevitabilmente fermo al realismo.\nQuesto \u00e8 ci\u00f2 che la \"Dottrina della scienza\" intende chiarire: affermare che l'Io \u00e8 il principio primo non significa arrivare gi\u00e0 all'Assoluto. Se cos\u00ec fosse, il pensiero filosofico sarebbe creatore, poich\u00e9 coinciderebbe con l'assoluto stesso e con la sua capacit\u00e0 di dedurre da s\u00e9 ogni altra realt\u00e0. L'uomo invece rimane un essere finito, e la libert\u00e0 con cui afferma s\u00e9 stesso si limita a ricostruire nella teoria le condizioni di possibilit\u00e0 della coscienza, non a riprodurle nella pratica. In questo senso la filosofia \u00e8 ben distinta dalla vita: \u00abVivere \u00e8 non-filosofare\u00bb e \u00abfilosofare \u00e8 non-vivere\u00bb. La filosofia, cio\u00e8, rispetto all'esperienza si pone come pensiero puramente negativo: si distacca dalla vita per poterla spiegare, ma proprio per questo non pu\u00f2 surrogarla. In tal modo, sia pure diversamente da Kant, l'idealismo fichtiano salvaguardia la finitezza dell'uomo nel suo rapportarsi al dato empirico.\nSpiegazione dell'attivit\u00e0 morale.\nSul piano morale giunge a soluzione un problema lasciato aperto dalla \"Dottrina della Scienza\": se l'Io infatti \u00e8 attivit\u00e0 incondizionata, restava da capire che bisogno avesse di limitarsi e opporre a s\u00e9 stesso un non-io, se non per un'esigenza logica rispetto alla quale esso restava comunque superiore. Questo problema viene risolto da Fichte rifacendosi al primo principio (\"l'Io pone s\u00e9 stesso\"): l'Io, cio\u00e8, poich\u00e9 \u00e8 un continuo \"porre\" il proprio essere, non \u00e8 una realt\u00e0 statica, ma dinamica. Esplicandosi in una tale attivit\u00e0, occorre che gli sorga contro un'opposizione, un non-io, perch\u00e9 un'attivit\u00e0 \u00e8 tale solo se consiste nello sforzo di superamento di un limite.\nL'oggetto, cio\u00e8 il non-io, si presenta cos\u00ec all'uomo, nell'attivit\u00e0 pratica, come l'ostacolo da superare. Il non-io diventa il momento necessario per la realizzazione della libert\u00e0 dell'Io. In campo pratico l'io si sforza di superare questo ostacolo spostando il limite tra io e non io sempre pi\u00f9 in l\u00e0. Quindi in campo pratico l'io \u00e8 infinito per il suo sforzo di esserlo (\"Streben\").\nCome l'io potr\u00e0 affermarsi solo in qualit\u00e0 di superatore degli ostacoli, allo stesso modo l'uomo deve porsi da solo dei limiti e tendere alla perfezione, attraverso il superamento degli stessi per affermarsi realmente come individuo libero. La frase che raccoglie questo pensiero \u00e8: \u00abEssere liberi \u00e8 cosa da nulla: divenirlo \u00e8 cosa celeste\u00bb.\nIn questo modo, sia pure diversamente da Kant, anche Fichte afferma il primato della ragion pratica, tanto che la sua filosofia pu\u00f2 essere chiamata \"idealismo etico\". Egli \u00e8 il filosofo della borghesia nascente, che trasforma il mondo con il lavoro. Questa trasformazione non \u00e8 altro che perfezionamento dell'Io stesso. \u00c8 un processo di arricchimento, senza il non-Io non sarebbe infatti possibile la storia. La legge di questa attivit\u00e0 \u00e8 la kantiana legge morale del dovere che impone alla libera volont\u00e0 dell'uomo di realizzare la ragione nel mondo. L'etica fichtiana si basa su un progressivo ricongiungimento all'infinito con l'Io originario, superando in un certo modo la propria individualit\u00e0.\nIl raggiungimento della perfezione morale \u00e8 un riconoscersi nell'assoluto, quando l'\"Io pone s\u00e9 stesso\" non sar\u00e0 pi\u00f9 una semplice esigenza, ma realt\u00e0.\nL'io assoluto, tuttavia, non \u00e8 ancora per noi una realt\u00e0, bens\u00ec un compito, un ideale, che l'azione morale esige, ma che non pu\u00f2 essere dimostrato. L'Assoluto \u00e8 visto cos\u00ec da Fichte come esigenza fondamentale che costituisce l'essenza dell'Io, realizzabile solo in una dimensione tendente all'infinito. Quella di Fichte \u00e8 cos\u00ec una filosofia dell'infinito, nel quale consiste la sua componente propriamente romantica. Da ci\u00f2 tuttavia deriva che l'Assoluto, cio\u00e8 Dio, non pu\u00f2 pi\u00f9 essere pensato come un essere in s\u00e9 compiuto, ma solo come ideale, ovvero l'ideale dell'ordinamento morale del mondo. Fu questa l'origine dell'accusa di ateismo che costrinse Fichte a dare le dimissioni dalla cattedra di Jena.\nFichte rispose alle accuse dicendo di non voler distruggere la religione, ma solo di individuare in essa il contenuto essenziale, cio\u00e8 la fede nella realizzabilit\u00e0 di un mondo morale.\nL'esito religioso dell'idealismo fichtiano.\nLe polemiche sull'ateismo in aggiunta ad alcuni dissapori con Schelling, che lo stava via via offuscando e gli contestava inoltre un eccessivo soggettivismo, contribuirono a una svolta del pensiero di Fichte in una direzione pi\u00f9 ontologica e religiosa, senza che con questo egli abbandonasse il suo precedente punto di vista. Gi\u00e0 nella \"Missione dell'uomo\" (del 1800) egli metteva in rilievo come nessun sapere possa fondare e provare s\u00e9 stesso: ogni sapere presuppone qualcosa di pi\u00f9 elevato come sua causa; solo la fede pu\u00f2 fondare la sua validit\u00e0, mettendolo al riparo dalle derive di un idealismo relativista quanto irrazionale.\nNella \"Dottrina della Scienza\" del 1804 Fichte sostiene cos\u00ec che l'Io assoluto \u00e8 il fondamento del nostro sapere (e del nostro agire), ma \u00e8 un Assoluto in s\u00e9 e non un semplice dover essere. L'assoluto \u00e8 per noi inaccessibile, e la filosofia non muove dall'assoluto ma solo dal \"sapere assoluto\": l'assoluto cio\u00e8 costituisce la fonte del sapere e la sua unit\u00e0 pi\u00f9 profonda, ma esso \u00e8 anche il limite del sapere, il punto in cui questo si annichila. La ragione non pu\u00f2 mai uscire da s\u00e9 stessa per comprendere la sua origine, che rimane quindi non comprensibile. Dice Fichte: \u00abIl fondamento della verit\u00e0 non risiede nella coscienza, ma assolutamente nella verit\u00e0 stessa. La coscienza \u00e8 soltanto il fenomeno esterno della verit\u00e0\u00bb; in altre parole, essa \u00e8 solo emanazione della verit\u00e0, un indicatore di questa, non la verit\u00e0 stessa.\nNell\"'Introduzione alla Vita beata\", Fichte interpreta il suo idealismo alla luce del Vangelo di Giovanni: il \"Logos\" di cui parla l'evangelista, cio\u00e8 il Sapere, la Coscienza divina, \u00e8 l'immediata e diretta espressione di Dio, che \u00e8 l'assoluto. Il \"Logos\" \u00e8 intermediario tra Dio e il mondo, e l'uomo non pu\u00f2 unirsi a Dio Padre direttamente, ma solo tramite il \"Logos\", il mediatore. Per giungere a questa unione la ragione deve riconoscersi per quello che \u00e8, cio\u00e8 semplice esteriorizzazione dell'assoluto, fenomeno espressione non di s\u00e9, e deve quindi cancellarsi negando s\u00e9 stessa. Grazie a questo processo di auto-umiliazione \u00e8 possibile elevarsi e giungere alla visione estatica dell'Uno. \u00c8 evidente l'influsso neoplatonico della teologia negativa di Plotino su quest'ultima fase dell'idealismo di Fichte, che voleva comunque essere per lui solo un approfondimento e non una revisione.\nLe \"Lezioni sulla missione del dotto\".\nAl dotto \u00e8 affidata una missione: egli, che ha raggiunto il culmine della sapienza, \u00e8 proprio per questo obbligato, moralmente e responsabilmente, poich\u00e9 per la sua stessa perfezione culturale possiede maggior coscienza di s\u00e9, non solo a diffondere il suo sapere tra gli uomini indotti, ma a presentarsi come esempio vivente di razionalit\u00e0 e moralit\u00e0 per tutti gli uomini. La dottrina e la scienza costituiscono parte essenziale della societ\u00e0, sono esse stesse sociali e quindi il dotto acquista quasi naturalmente il ruolo di educatore degli uomini come \"magister communis\" (maestro sociale).\nFichte e la massoneria.\nLo stesso ideale della missione universale dell'intellettuale nei confronti della societ\u00e0 umana si ritrova nell'adesione di Fichte alla Massoneria su cui l'autore tedesco condurr\u00e0 una serie di studi stampati sulla rivista massonica \"Eleusinie del secolo XIX\" tra il 1802 e il 1803, ripubblicati e pi\u00f9 ampiamente divulgati nel 1923.\nFichte accetta di buon grado il simbolismo esoterico e il culto del \"segreto\" della comunit\u00e0 massonica, e non trova contrastanti l'appartenenza alla societ\u00e0 dello Stato di diritto e a quella particolare societ\u00e0 retta da leggi proprie che \u00e8 la Massoneria. Fichte ammira soprattutto lo spirito laico che anima i pi\u00f9 validi principi \"politici\" massonici come l'uguaglianza, la solidariet\u00e0, la tolleranza e il dialogo verso tutta l'umanit\u00e0. \nL'uomo che si lascia guidare dalla ragione, osserva Fichte, \u00e8 per sua natura un massone che si deve assumere il compito di realizzare un organismo internazionale pacifista che accolga tutti gli uomini indipendentemente dalle possibili differenze di razza, credenze, usi e costumi. Questo supremo fine sar\u00e0 attuabile con l'educazione, primato morale della Massoneria e strumento fichtiano per il miglioramento sociale e spirituale dell'individuo:\nLa filosofia politica.\nLa filosofia politica di Fichte nasce nel segno del giusnaturalismo e del contrattualismo. Lo scopo dello Stato \u00e8 quello di educare tutti gli uomini alla libert\u00e0, realizzando una \"societ\u00e0 perfetta\" nel senso di essere formata da uomini \"liberi e ragionevoli\" tanto da non aver pi\u00f9 bisogno di essere governati. Lo scopo di ogni governo \u00e8 infatti quello di \"rendere superfluo\" s\u00e9 stesso. Si noti come Fichte sia stato inizialmente attratto dalle teorie liberali del filosofo empirista inglese John Locke.\nDa questi Fichte, ispirato dagli eventi della Rivoluzione Francese, riprende la dottrina del diritto a ribellarsi ad un sovrano che non rispetti il patto sancito tra lui ed i cittadini: se lo Stato non compie la sua missione il contratto sociale \u00e8 sciolto.\nSi avanza un nuovo concetto di libert\u00e0 intesa estensivamente non pi\u00f9 soltanto come quella che appartiene ad ogni individuo che agisca moralmente, (la libert\u00e0 di scelta, secondo la morale kantiana) ma, come sostiene Fichte nell'opera sui \"Fondamenti del diritto naturale\", poich\u00e9 le manifestazioni materiali dell'Io sono le azioni, in esse l'Io esprime la propria libert\u00e0 in una sfera di azioni possibili. La libert\u00e0 per Fichte \u00e8 quindi essenzialmente libert\u00e0 di pensiero e di scelta.\nCome accade per la limitazione che l'Io assoluto subisce dal Non-io, lo stesso avviene per l'io empirico che vede la sfera delle proprie azioni possibili contrastata dalle azioni altrui. Da qui si origina il diritto come regolatore delle reciproche libert\u00e0. Perch\u00e9 si attui l'agire morale inteso come autodeterminazione, occorre per Fichte questa condizione: il diritto.\nIl diritto.\nIl diritto riguarda la libert\u00e0 considerata come \"fatto\" esteriore, oggettivit\u00e0, e non come \"atto\" interiore, soggettivo, nel suo aspetto morale di auto-realizzazione dell'Io. In questo senso, la libert\u00e0 consiste nella presa di coscienza della propria indipendenza dagli altri. Questa avviene solo attraverso il riconoscimento della libert\u00e0 altrui: l'uomo finito, infatti, pu\u00f2 acquistare coscienza di s\u00e9 e della propria indipendenza solo in relazione a una comunit\u00e0 di individui.\nIl diritto \u00e8 tale se \u00e8 garantito dallo Stato che innanzitutto dovr\u00e0 assicurare al cittadino la sussistenza del proprio corpo; senza di esso e cio\u00e8 senza la possibilit\u00e0 di disporre di mezzi materiali l'uomo non potr\u00e0 usufruire degli originari diritti che gli appartengono per natura. Questo \u00e8 dunque il dovere essenziale dello Stato: assicurare a tutti corporeit\u00e0 e conservazione. Altri diritti naturali sono per Fichte la libert\u00e0 ed il lavoro, dal quale deriva la propriet\u00e0.\nLo stato commerciale chiuso.\nNell'opera successiva, \"Lo Stato commerciale chiuso\", lo Stato assume un'ulteriore funzione integrativa, che gli conferisce l'aspetto di uno stato socialistico, privo per\u00f2 dell'afflato cosmopolitico. Lo stato deve innanzitutto garantire il lavoro su cui si basa il benessere e l'eliminazione della povert\u00e0. Per questo il governo interverr\u00e0 d'autorit\u00e0 a stabilire i vari settori lavorativi, in modo che il numero dei componenti non sia n\u00e9 superiore n\u00e9 inferiore alla quantit\u00e0 di beni prodotti: cos\u00ec avviene per gli artigiani e i commercianti, mentre il numero di lavoratori addetti alla produzione agricola si stabilisce automaticamente in base alla quantit\u00e0 di terre coltivabili. L'obiettivo \u00e8 quello di rendere autosufficiente economicamente lo Stato, che si configurer\u00e0 come \"stato commerciale chiuso,\" in modo da eliminare i conflitti tra gli individui, le classi e gli Stati. Perch\u00e9 questo accada occorre per\u00f2 che si realizzino tre condizioni: che lo Stato\nI \"Discorsi alla nazione tedesca\".\nNei \"Discorsi alla nazione tedesca\" scritti e pronunciati in pubblico nell'inverno tra il 1807 e il 1808, quando ancora i francesi occupavano la Prussia dopo le vittorie napoleoniche di Jena e Auerst\u00e4dt, Fichte sembr\u00f2 avanzare un progetto pedagogico teso al rinnovamento sia spirituale che materiale del popolo tedesco. Lo scopo apparentemente educativo serv\u00ec alla libera circolazione dell'opera di cui i francesi non identificarono la pericolosit\u00e0 politica. Il nuovo modello di educazione che vi era esposto consisteva in un compito affidato al popolo tedesco, ritenuto l'unico tra tutti gli europei ad aver conservato intatte le sue caratteristiche nazionali originarie e naturali, ed inoltre la cui lingua era l'unica priva di barbarismi, e il cui Stato il solo dove la religione non avesse influito sulla politica. Questo per Fichte \u00e8 comprovato dal fatto che la lingua tedesca \u00e8 l'unica ad essersi conservata pura nel corso dei secoli, mantenendo cos\u00ec intatta la cultura germanica. Questo non \u00e8 avvenuto invece per l'Italia e la Francia dove la lingua, a causa delle dominazioni straniere, si \u00e8 imbarbarita dando luogo a dialetti bastardi. Il popolo tedesco ha cos\u00ec conservato non solo la purezza della lingua ma anche quella del sangue e quindi della stirpe che li caratterizza come il \"popolo\" per eccellenza: lo stesso termine \"deutsch\" vuol dire infatti popolare o volgare, nel senso riferito al \"vulgus\", il popolo appunto.\nI tedeschi quindi sono gli unici ad avere un fattore unificatore spirituale e materiale che li caratterizza come stirpe, nazione. La stessa storia culturale tedesca con le grandi figure di Lutero, Leibniz, Kant, dimostra la sua superiorit\u00e0 spirituale che ne fa una nazione eletta, a cui \u00e8 stato affidato il compito di espandere la sua civilt\u00e0 agli altri popoli. E guai se essa fallisse! Si legge infatti nella XIV e ultima lezione, dal titolo \"Conclusioni generali\": \u00abPerci\u00f2 non c'\u00e8 nessuna via di uscita: se sprofondate voi, sprofonda l'intera umanit\u00e0, senza speranza di ripristinarsi in futuro\u00bb.\nIl pensiero di Fichte verr\u00e0 poi esaltato dalla corrente del pangermanismo, a cui tra gli altri si rifece Hitler, sebbene Fichte parlasse in realt\u00e0 di primato culturale del popolo tedesco, anzich\u00e9 militare o bellico.\nOpere.\nAltri scritti minori sono consultabili in appendice a \"Lettera a Fichte\" (\"Jacobi an Fichte\") con testi complementari di Jacobi e di Fichte (1799 e 1816), trad. di A. Acerbi.\nLetteratura critica.\nNel campo della letteratura critica, la storiografia ottocentesca avall\u00f2 un'interpretazione di Fichte nell'ottica hegeliana, che vedeva nel suo pensiero un totale superamento del criticismo, ed in particolare il momento soggettivo dell'idealismo assoluto. Fu solo ad inizio Novecento che si ebbe una prima riconsiderazione del valore autonomo del pensiero di Fichte. Da ricordare in particolare:"}
{"id": "1192704", "revid": "82143", "url": "https://it.wikipedia.org/wiki?curid=1192704", "title": "Branchibdellita", "text": ""}
{"id": "1192706", "revid": "486946", "url": "https://it.wikipedia.org/wiki?curid=1192706", "title": "Anoplodoris", "text": ""}
{"id": "1192707", "revid": "834", "url": "https://it.wikipedia.org/wiki?curid=1192707", "title": "Victor Company of Japan", "text": ""}
{"id": "1192709", "revid": "21880", "url": "https://it.wikipedia.org/wiki?curid=1192709", "title": "Ctenodoris", "text": ""}
{"id": "1192714", "revid": "287204", "url": "https://it.wikipedia.org/wiki?curid=1192714", "title": "JVC (disambigua)", "text": ""}
{"id": "1192715", "revid": "834", "url": "https://it.wikipedia.org/wiki?curid=1192715", "title": "Jvc", "text": ""}
{"id": "1192716", "revid": "21880", "url": "https://it.wikipedia.org/wiki?curid=1192716", "title": "Guyonia", "text": ""}
{"id": "1192717", "revid": "21880", "url": "https://it.wikipedia.org/wiki?curid=1192717", "title": "Petelodoris", "text": ""}
{"id": "1192720", "revid": "21880", "url": "https://it.wikipedia.org/wiki?curid=1192720", "title": "Phlegmodoris", "text": ""}
{"id": "1192721", "revid": "118008568", "url": "https://it.wikipedia.org/wiki?curid=1192721", "title": "Andr\u00e9 Michelin", "text": "Inventore dello pneumatico smontabile per biciclette nel 1891 e per automobili nel 1894, a lui si deve la nascita e lo sviluppo delle famose guide incentrate sul turismo e sulla gastronomia, prima francese e poi europea."}
{"id": "1192722", "revid": "767487", "url": "https://it.wikipedia.org/wiki?curid=1192722", "title": "Comune distrettuale di \u0160ven\u010dionys", "text": "Il comune distrettuale di \u0160ven\u010dionys \u00e8 uno dei 60 comuni della Lituania, situato nella regione della Dz\u016bkija."}
{"id": "1192724", "revid": "287204", "url": "https://it.wikipedia.org/wiki?curid=1192724", "title": "Andr\u00e8 Michelin", "text": ""}
{"id": "1192725", "revid": "599013", "url": "https://it.wikipedia.org/wiki?curid=1192725", "title": "Angelo Brignole", "text": "Professionista dal 1946 al 1951.\nCarriera.\nCresciuto nell'Aurora Chiavari, fu un corridore tra la fine degli anni quaranta e i primi anni cinquanta, all'epoca di Fausto Coppi e Gino Bartali, di cui fu gregario. Brignole partecip\u00f2 cinque volte al Giro d'Italia, classificandosi sesto nell'edizione del 1948, in cui precedette lo stesso Bartali, che il mese successivo trionf\u00f2 al Tour de France. Ha fatto parte anche della squadra nazionale italiana guidata da Binda al Tour."}
{"id": "1192726", "revid": "21880", "url": "https://it.wikipedia.org/wiki?curid=1192726", "title": "Simias", "text": ""}
{"id": "1192727", "revid": "21880", "url": "https://it.wikipedia.org/wiki?curid=1192727", "title": "Trippa (zoologia)", "text": ""}
{"id": "1192728", "revid": "51418", "url": "https://it.wikipedia.org/wiki?curid=1192728", "title": "Muride", "text": ""}
{"id": "1192735", "revid": "287204", "url": "https://it.wikipedia.org/wiki?curid=1192735", "title": "Home Hill", "text": "Home Hill \u00e8 una cittadina di circa 3.000 abitanti, situata nella regione del Queensland in Australia."}
{"id": "1192737", "revid": "1573940", "url": "https://it.wikipedia.org/wiki?curid=1192737", "title": "Atagema alba", "text": "Atagema alba () \u00e8 un mollusco nudibranchio della famiglia Discodorididae."}
{"id": "1192738", "revid": "1573940", "url": "https://it.wikipedia.org/wiki?curid=1192738", "title": "Thordisa ladislavii", "text": "Thordisa ladislavii () \u00e8 un mollusco nudibranchio della famiglia Discodorididae."}
{"id": "1192740", "revid": "481349", "url": "https://it.wikipedia.org/wiki?curid=1192740", "title": "Biga", "text": "La biga era il cocchio da guerra, o da pompa magna o da giostre, utilizzato in epoca classica nella Grecia antica, nell'Antico Egitto, nell'antica Roma e presso i Celti.\nCaratteristiche.\nLe bighe generalmente erano biposto ed erano collegate a 2 o pi\u00f9 cavalli mentre il carro trainato da quattro cavalli era chiamato quadriga.\nLe bighe erano scoperte di tettoia ed avevano generalmente la parte anteriore di forma semicircolare. La parte posteriore aperta consentiva all'auriga di salirvi.\nParticolarmente noto e significativo per la filosofia \u00e8 il mito della biga alata di Platone."}
{"id": "1192742", "revid": "486946", "url": "https://it.wikipedia.org/wiki?curid=1192742", "title": "Lenwe", "text": ""}
{"id": "1192744", "revid": "486946", "url": "https://it.wikipedia.org/wiki?curid=1192744", "title": "Glossodoridiformia", "text": ""}
{"id": "1192745", "revid": "486946", "url": "https://it.wikipedia.org/wiki?curid=1192745", "title": "Etidoris", "text": ""}
{"id": "1192747", "revid": "1543377", "url": "https://it.wikipedia.org/wiki?curid=1192747", "title": "Tera Jet", "text": "Il Tera Jet \u00e8 un traghetto veloce Ro-Ro e insieme alle sue navi gemelle (\"Aries\", \"Taurus\" e \"Capricorn\") \u00e8 stato il primo traghetto veloce (oltre 40 nodi) monocarena al mondo a superare le 1.000 tonnellate di portata lorda. \u00c8 stato realizzato da Fincantieri nel cantiere navale di Riva Trigoso.\nDettagli sulla progettazione.\n\"Tera Jet\" \u00e8 un monocarena realizzato quasi completamente in lega di alluminio, le parti sottoposte ad elevato stress meccanico sono invece realizzate in acciai speciali. Per conferire alla nave grandi capacit\u00e0 di navigabilit\u00e0 il profilo della carena \u00e8 del tipo a V profonda. Due coppie di pinne stabilizzatrici attive, controllate dal software di bordo, mantengono sotto controllo il rollio e l'imbardata della nave.\nLa nave \u00e8 organizzata su sei ponti. Tre (ponte principale, ponte superiore e ponte belvedere) sono adibiti al trasporto passeggeri mentre gli altri tre (garage inferiore, garage principale e garage superiore) sono adibiti al trasporto di veicoli. Il ponte superiore del garage \u00e8 sollevabile.\nL'imbarco dei passeggeri viene effettuato tramite un'apposita rampa a poppa per raggiungere il garage principale. Il garage \u00e8 poi collegato ai ponti passeggeri da rampe di scale e da due ascensori da 12 persone ciascuno di capacit\u00e0. Per l'equipaggio sono previsti 34 posti.\nLa nave pu\u00f2 trasportare 460 autoveicoli e i tre ponti garage possono essere caricati simultaneamente. In caso di trasporto autotreni invece la capacit\u00e0 \u00e8 di 30 veicoli pi\u00f9 100 macchine (ospitate principalmente nel garage inferiore).\nLe due rampe di poppa sono progettate per imbarcare e sbarcare autotreni di 45 tonnellate (15 per asse). I sistemi idraulici di sollevamento permettono un'altezza del tetto del garage di 4,4 metri. Scorpio non possiede portelloni di prua e le operazioni di carico e scarico sono effettuate tutte tramite i due portelloni di poppa, \u00e8 perci\u00f2 necessario effettuare un'inversione di marcia in uscita.\nInoltre il traghetto \u00e8 progettato per essere totalmente evacuato in meno di 15 minuti.\nDettagli propulsore.\nIl sistema di propulsione del traghetto \u00e8 costituito da 2 turbine a gas General Electric / Fiat Avio LM2500 (21\u00a0MW) e 4 motori Diesel MTU 20V1163TB da 73 litri (6,5\u00a0MW) per un totale complessivo di 67\u00a0MW. Le turbine a gas della serie LM2500 sono un derivato della turbina per aeromobili General Electric CF6-6 e sono spesso utilizzate in navi da guerra, aliscafi, hovercraft oltre che in questa classe di trasporti marittimi. Le turbine a gas LM2500 pilotano i booster idrogetto centrali, due KaMeWa 180 SII, mentre i motori Diesel a coppie pilotano gli idrogetti di sinistra e di destra, due KaMeWa 140 SII.\nLe coppie di booster sono fisse mentre gli idrogetti laterali hanno possibilit\u00e0 di rotazione, per fungere da timone. Le coppie di idrogetti con possibilit\u00e0 direzionale erano, al momento della costruzione, le pi\u00f9 grandi mai costruite al mondo.\nLa configurazione flessibile del sistema di propulsione consente alla nave tre velocit\u00e0 operative.\nIl sistema \u00e8 in grado di spingere la nave ad oltre 40 nodi, sebbene venga solitamente utilizzato per fornire il 90% della potenza totale.\nServizio.\nEntrata in servizio nell'estate 1999, operava per Tirrenia sulla rotta Genova-Porto Torres (assieme alla gemella \"Capricorn\") permetteva di fare la tratta in poco pi\u00f9 di cinque ore, rispetto alle 12 ore dei traghetti tradizionali. Nel 2005 il traghetto \u00e8 stato noleggiato alla Siremar (all'epoca controllata dalla stessa Tirrenia) per servire la rotta Milazzo - Napoli - Isole Eolie.\nNel 2006 \"Scorpio\" \u00e8 stata utilizzata come nave di riserva e nel 2007 ha operato sulle rotte Fiumicino-Golfo Aranci e Fiumicino-Arbatax. Nell'estate 2008 la nave viene noleggiata alla Sardinia Ferries, per collegare Livorno con Golfo Aranci in sostituzione del cruise ferry \"Mega Express Five\", che aveva subito ritardi nella consegna da parte del cantiere navale.\nNel 2009\u00a0entr\u00f2 in disarmo presso il porto di Olbia, poi fu trasferita in quello di Arbatax e infine in quello di Cagliari nell'autunno 2010, rimanendovi fino al 3 maggio 2012, quando venne ribattezzata \"Scorpio I\" e part\u00ec a rimorchio verso la Grecia. Dopo circa due anni di disarmo in Grecia, nell'estate 2014 viene acquistata dalla Seajets, che le cambia nome in Tera Jet e per conto della quale prende servizio tra Creta e Santorini."}
{"id": "1192753", "revid": "124123", "url": "https://it.wikipedia.org/wiki?curid=1192753", "title": "Dave Tregunna", "text": ""}
{"id": "1192754", "revid": "59975", "url": "https://it.wikipedia.org/wiki?curid=1192754", "title": "The Adventures of the Hersham Boys", "text": ""}
{"id": "1192756", "revid": "104576", "url": "https://it.wikipedia.org/wiki?curid=1192756", "title": "Snap Yo' Fingers", "text": ""}
{"id": "1192757", "revid": "287204", "url": "https://it.wikipedia.org/wiki?curid=1192757", "title": "Cardine", "text": ""}
{"id": "1192764", "revid": "174925", "url": "https://it.wikipedia.org/wiki?curid=1192764", "title": "Circo (architettura romana)", "text": ""}
{"id": "1192765", "revid": "599013", "url": "https://it.wikipedia.org/wiki?curid=1192765", "title": "C\u00e9dric Roussel", "text": "Carriera.\nClub.\nRoussel muove i primi passi nel La Louvi\u00e9re dove trascorre le sue prime quattro stagioni come calciatore per poi passare nel K.A.A. Gent nel 1998-99 e trasferirsi, l'anno successivo, al Coventry City, in Premier League.\nNel 2001 firma per il Wolverhampton in First Division (seconda divisione inglese), e dopo 18 mesi ritorna in patria nella squadra della sua citt\u00e0, il RAEC Mons. Qui conquista il titolo di capocannoniere del campionato belga insieme a Wesley Sonck, entrambi con 22 reti all'attivo.\nTra il 2003 e il 2006 milita in quattro squadre diverse (provando anche il campionato russo) tra le quali e, per ultima, in cui si fa notare dagli osservatori del Brescia in seguito a buone prove offerte in Coppa UEFA.\nSi trasferisce nel Brescia nel gennaio 2007 dove riesce a ritagliarsi spazio in 3 occasioni.\n nell'agosto 2007 ritorna nel Mons in Belgio, firmando un contratto di tre anni.\nNazionale.\nRoussel ha partecipato al mondiale Under-20 del 1997."}
{"id": "1192767", "revid": "729019", "url": "https://it.wikipedia.org/wiki?curid=1192767", "title": "ACF-Brill TC-44", "text": "L'ACF-Brill TC-44 \u00e8 un modello di filobus realizzato negli Stati Uniti nel dopoguerra tra il 1945 ed il 1948.\nCaratteristiche.\n\u00c8 un filobus a due assi lungo 11 metri con guida a sinistra, due porte a libro, parabrezza inclinato ovoidale e diviso in due parti, prodotto dall'industria statunitense \"ACF-Brill Motors Company\", situata nella piana di Brill, a Philadelphia.\nDiffusione.\nEra un modello presente con molti esemplari in diverse citt\u00e0 del Canada e degli Stati Uniti, ma successivamente cedute anche ad altre nazioni come il Brasile.\nBrasile.\nDopo la chiusura della rete filoviaria di Denver avvenuta nel 1955, 75 vetture ACF-Brill TC-44 furono vendute tra il 1957 ed il 1958 alla \"Companhia Municipal de Transportes Coletivos\" (CMTC) di San Paolo del Brasile dove circolarono per altri 40 anni, ridipinte con livrea avana-bordeaux e classificate nella serie 3080-3154. Nel 1999 l'esemplare n. 3093 fu preservato come filobus storico, accuratamente restaurato e reimmesso in servizio."}
{"id": "1192769", "revid": "122803136", "url": "https://it.wikipedia.org/wiki?curid=1192769", "title": "Diligenza (carrozza)", "text": "La diligenza era un tipo di carrozza a quattro ruote, solitamente trainata da quattro cavalli, utilizzata per il trasporto di linea di passeggeri e bagagli prima dell'avvento della ferrovia e degli autoservizi.\nCaratteristiche.\nUna diligenza era in grado di ospitare fino a trenta persone, i sedili erano anatomici ed era dotata di sospensioni tra il vano passeggeri e le ruote per scongiurare gli scossoni dovuti a buche e sassi sulla strada.\nNel corso dei decenni i modelli di diligenza divennero sempre pi\u00f9 grandi e complessi; tuttavia, crescendo in altezza, perdevano in stabilit\u00e0.\nAl suo apogeo la diligenza era divisa in tre scompartimenti, che partendo da davanti erano il coup\u00e9 (qualche volta il cabriolet), la berlina e in fondo la rotonda o tonneau. I posti erano tre nel \"coup\u00e9\", sei nella berlina e quattro nella rotonda, ed il loro prezzo scendeva dagli scompartimenti anteriori a quelli posteriori.\nI bagagli venivano collocati sul tettuccio del vano passeggeri, dove potevano essere caricate anche molte valigie.\nSopra il \"coup\u00e9\" era posta una panchetta, detta \"imperiale\", dove potevano sedersi altri passeggeri, che venivano protetti dalla pioggia e dal freddo mediante una \"capote\" di cuoio e legno. Erano i posti pi\u00f9 economici.\nIl personale era costituito generalmente da due persone: il cocchiere, che sedeva a cassetta e guidava i cavalli, ed un postiglione che durante il viaggio cavalcava il cavallo davanti a sinistra.\nI cavalli venivano cambiati ad ogni stazione di posta. La sosta nelle stazioni rappresentava anche la fermata per la salita e la discesa dei passeggeri. Inoltre, i viaggiatori che proseguivano, durante il cambio, potevano mangiare nella locanda di posta.\nStoria.\nI trasporti per diligenza nacquero in Inghilterra nel Seicento ed erano gestiti dal British Post Office, utilizzando la rete gi\u00e0 esistente delle stazioni di posta.\nInizialmente si usavano le normali carrozze, e quando furono inventate, le berline, che ospitavano dai quattro ai sei passeggeri.\nNel 1678 nacque la rete delle linee di diligenze francesi sotto l'amministrazione statale delle \"Messageries Royales\".\nIl servizio di diligenze funzionava solo lungo le \"strade postali\", che collegavano la capitale alle maggiori citt\u00e0, e lungo le quali erano organizzate le stazioni di posta.\nAlla fine del Settecento vi fu un progresso nel servizio grazie alle riforme dei ministri Turgot e Pitt il giovane, che, fra l'altro, introdussero nuovi modelli di diligenza.\nIl primo, Contr\u00f4leur g\u00e9n\u00e9ral des finances di Francia, nel 1775 fece costruire una carrozza da quattro a otto posti, tirata da sei a otto cavalli, chiamata in suo onore \"\"turgotine\".\nNel 1784 il cancelliere dello Scacchiere britannico Pitt il giovane introdusse le \"mail-coaches\"\", poi diffuse in altri paesi europei, che assicuravano un servizio misto di posta e passeggeri e facevano meno fermate delle diligenze ordinarie, pi\u00f9 rapido delle normali diligenze, ma anche pi\u00f9 costoso. In Italia queste vetture presero il nome di \"velociferi\"\nDurante la Restaurazione si svilupparono le \"grandi diligenze\" divise in due o tre scompartimenti.\nLa pi\u00f9 famosa diligenza di questo tipo \u00e8 quella del Gottardo, che superava le Alpi a 2.108 metri d'altezza. La linea del Gottardo dur\u00f2 dal 1835 al 1926, quando fu sostituita dalla corriera.\nIn questo periodo a Milano, oltre al \"servizio erariale\" cio\u00e8 le Regie Imperiali Poste, operavano varie compagnie private, fra cui la pi\u00f9 importante era l\"Impresa Generale\" Franchetti.\nA Torino operavano due compagnie, le \"Regie Messaggerie d'Italia\" (o \"Messaggerie sarde\") dei fratelli Bonafous, che operavano in collegamento con le Messaggerie francesi, ed i \"Regi Velociferi\"\nNel 1813 il giovane Lewis Downing apr\u00ec una bottega di carraio a Concord, nel New Hampshire. Le sue diligenze ebbero cos\u00ec successo che apr\u00ec una vera manifattura (la \"Abbot-Downing and Company\") ed il suo modello di diligenza venne adottato da molte compagnie degli Stati Uniti.\nSulle strade del Far West a cassetta sedevano il conducente (\"Whipster\"), che generalmente sedeva a sinistra, ed una guardia armata (lo \"Shotgun\"), che sedeva a destra. Su queste piste si succedettero compagnie rese leggendarie dal cinema, come la \"Butterfield Overland Mail Company\", la \"Central Overland California and Pikes Peak Express Company\" (\"Overland Express\") e la \"Wells Fargo\".\nNella seconda met\u00e0 dell'Ottocento la diligenza scomparve progressivamente dai grandi assi viari, sostituita dalla ferrovia. Contemporaneamente, tuttavia aument\u00f2 il numero delle linee su percorsi secondari, non serviti dalla ferrovia. Su queste linee la diligenza fu sostituita dalle corriere solo negli anni venti.\nAttualmente le diligenze sono in disuso, tuttavia sono talvolta utilizzate per viaggi turistici."}
{"id": "1192773", "revid": "767487", "url": "https://it.wikipedia.org/wiki?curid=1192773", "title": "Blackwood (gruppo musicale)", "text": "I Blackwood sono stati un gruppo italiano di musica dance, nato sul finire degli anni ottanta dal produttore Toni Verde, compositore insieme a Marascia, Alex Natale, Robert Armani, Sandro Murru e la parolira e cantante Taborah Adams.\nBiografia.\nI primi singoli pubblicati con il nome di Blackwood all'inizio degli anni novanta sono \"I Feel You\" e \"I've Got To Have U\", interpretati dalla cantante Joanne Brown. La scalata al successo prosegue con la nuova voce di Taborah Adams nei singoli \"One Night\" e nella hit \"All I Gave To You\". Il singolo scala le classifiche dance europee e canadesi, ottenendo perfino un disco di platino in Portogallo.\nNel 1996 esce il primo album \"In The City\" da cui saranno estratti i singoli che porteranno il gruppo Blackwood ad una grandissima popolarit\u00e0 anche in Italia. \"Ride on the Rhythm\" raggiunger\u00e0 l'ottava posizione fra i singoli pi\u00f9 ascoltati del 1997 e rester\u00e0 per sette settimane consecutive al numero uno della Deejay Parade, di Radio Deejay. Grande riscontro anche per \"My Love For You\" che come il singolo precedente otterr\u00e0 il disco d'oro. La notoriet\u00e0 raggiunta dal gruppo porter\u00e0 i Blackwood persino ad esibirsi al Festival di Sanremo del 1997. Contaminazione flamenca con la collaborazione di Claudio Deoricibus nel brano che d\u00e0 il nome all'album \"In The City\".\nNel 1997 \u00e8 pubblicato l'album \"I Am\" da cui sar\u00e0 estratto l'omonimo singolo, ultima produzione con Taborah Adams al microfono.\nNell'ottobre del 1997 entra a far parte del gruppo la bravissima cantante Sheila Horne Brody che in poco tempo contribuisce alla conquista della scena musicale europea dei Blackwood. Nel 1998 esce \"Friday Night\", da cui saranno estratti i singoli \"Peace\", \"Friday Night\" e \"I Miss You\". La discografia dei Blackwood si chiude nel 1999 con il singolo \"You're The One\" cantato dall'ultima voce del gruppo, Rosemary."}
{"id": "1192776", "revid": "21880", "url": "https://it.wikipedia.org/wiki?curid=1192776", "title": "Nasalis", "text": ""}
{"id": "1192784", "revid": "117239112", "url": "https://it.wikipedia.org/wiki?curid=1192784", "title": "Kinley", "text": "Kinley \u00e8 una marca di acqua minerale o gassata, di propriet\u00e0 della The Coca-Cola Company. \u00c8 venduta in molti paesi dell'Europa centrale e nell'India. La forma gassata \u00e8 usata molto spesso per la produzione di cocktail, \u00e8 inoltre disponibile in numerose variet\u00e0 di gusti alla frutta.\nIn Italia il marchio propone l'acqua tonica e una bevanda analcolica al gusto di limone amaro."}
{"id": "1192786", "revid": "2028514", "url": "https://it.wikipedia.org/wiki?curid=1192786", "title": "Regione ecclesiastica Basilicata", "text": "La Regione ecclesiastica Basilicata \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde al territorio della regione amministrativa Basilicata della Repubblica Italiana.\nStoria.\nLa Regione ecclesiastica Basilicata \u00e8 costituita con il decreto \"Eo quod spirituales\" della Congregazione per i Vescovi del 12 settembre 1976, con il quale viene soppressa la Regione pastorale Lucana-Salernitana, sorta nel 1889, e la sua Conferenza episcopale.\nLa regione ecclesiastica oggi.\nStatistiche.\nSuperficie in km\u00b2: 9.970\nAbitanti: 605.942\nParrocchie: 270\nNumero dei sacerdoti secolari: 327\nNumero dei sacerdoti regolari: 86\nNumero dei diaconi permanenti: 38\nSuddivisione.\nQuesta regione ecclesiastica \u00e8 composta da sei diocesi, facenti parte di una sola provincia ecclesiastica, cos\u00ec ripartite:"}
{"id": "1192789", "revid": "124564187", "url": "https://it.wikipedia.org/wiki?curid=1192789", "title": "Okan Buruk", "text": "Biografia.\n\u00c8 il fratello minore di Fuat Buruk.\nCaratteristiche tecniche.\nPreferiva giocare come esterno di destra di centrocampo, ma poteva anche adattarsi al centro e a sinistra. Abile soprattutto sull'esterno, si caratterizzava per il grande spirito di sacrificio.\nCarriera.\nClub.\nGiocatore.\nProdotto del settore giovanile del , milit\u00f2 nella prima squadra del club di Istanbul dal 1991 al 2001 e vinse 6 titoli nazionali, 4 Coppe di Turchia, una Coppa UEFA (nel 1999-2000) e una Supercoppa europea (nel 2000).\nNell'estate del 2001 fu prelevato dall' a costo zero insieme al compagno di squadra Emre Bel\u00f6zo\u011flu, voluto dal nuovo allenatore dei nerazzurri, l'argentino H\u00e9ctor C\u00faper. Con la compagine milanese gioc\u00f2 per tre anni. Nella prima stagione, conclusa al terzo posto in Serie A dopo la sconfitta-beffa contro la , gioc\u00f2 di rado, ottenendo 11 presenze in tutto, 3 delle quali in Coppa UEFA dove l'Inter fu eliminata in semifinale dal . Nella seconda stagione, anche a causa di qualche infortunio dei compagni, fu schierato con maggiore regolarit\u00e0 e collezion\u00f2 il doppio delle presenze rispetto al primo, con anche due gol all'attivo, di cui uno con un colpo di testa all'Olimpico contro la (2-2) il 16 novembre 2002. Nella terza stagione, contraddistinta dall'esonero di C\u00faper dall'avvento al suo posto di Alberto Zaccheroni, torn\u00f2 stabilmente tra le riserve, non andando oltre le 9 presenze stagionali. Fuori dai piani tecnici dell'allenatore Roberto Mancini, scelto da Massimo Moratti per aprire un nuovo ciclo, Okan fu liberato a parametro zero.\nTornato in patria nel 2004, milit\u00f2 nel per due stagioni con un buon rendimento prima di tornare al Galatasaray nel 2006. Nel 2008, alla scadenza del contratto, pass\u00f2 all', dove rimase sino al ritiro all'et\u00e0 di 37 anni, avvenuto al termine della stagione agonistica 2009-2010.\nAllenatore.\nAl termine della carriera agonistica, l'ex centrocampista intraprende quella di allenatore, la cui prima esperienza \u00e8 stata la conduzione tecnica della nazionale Under-19 turca tra il 2012 e il 2013, per poi essere nominato vice commissario tecnico della nazionale maggiore affiancando l'allora CT Abdullah Avc\u0131 nello stesso periodo. Tra il 2013 e il 2017, si cimenta in varie esperienze su panchine di squadre medio calibro come Elaz\u0131\u011fspor, Gaziantepspor, Sivasspor e G\u00f6ztepe. \nPer la stagione 2017-2018, viene ingaggiato dall'Akhisar Belediyespor, con cui il 10 maggio 2018 arriva la prima consacrazione da tecnico conducendo la squadra alla conquista della Coppa di Turchia, sconfiggendo in finale la ben pi\u00f9 blasonata Fenerbah\u00e7e.\nDopo l'Akhisarspor, ha allenato il \u00c7aykur Rizespor nella stagione 2018-2019, prima di diventare il nuovo tecnico dell'\u0130stanbul Ba\u015fak\u015fehir la stagione successiva.\nL'11 giugno 2019 arriva la seconda e definitiva consacrazione, ovvero l'inaspettata conquista del primo titolo nazionale in assoluto della storia del club, ottenendo cos\u00ec il privilegio di diventare il quarto club di Istanbul dopo Galatasaray, Fenerbah\u00e7e e Be\u015fikta\u015f di fregiarsi di tale onorificenza.\nA gennaio 2021, a causa di altalenanti e deludenti risultati che hanno trascinato la squadra in piena zona retrocessione, rescinde il contratto di comune accordo con la societ\u00e0.\nNazionale.\nHa giocato nella nazionale turca per quasi una ventina d'anni, debuttando nell'ottobre 1992 (quando aveva 19 anni) fino a giocare l'ultimo match, all'eta di 36 anni e mezzo nel maggio 2010. Durante la sua lunga carriera in nazionale, ha raggiunto il 3\u00ba posto al .\nStatistiche.\nPresenze e reti nei club.\n\"Statistiche aggiornate al 17 maggio 2015.\""}
{"id": "1192792", "revid": "4175", "url": "https://it.wikipedia.org/wiki?curid=1192792", "title": "Coppa FIRA 1987-1989", "text": "La Coppa FIRA 1987-89 (), anche Coppa Europa 1987-89, fu il 27\u00ba campionato europeo di rugby a 15 organizzato dalla FIRA.\n che si affrontarono con la formula del girone unico a gare di andata e ritorno.\nIl torneo fu vinto per la 22\u00aa volta dalla , che lasci\u00f2 i suoi unici punti nella georgiana Kutaisi a casa dell', che occup\u00f2 la piazza d'onore.\nAl terzo posto si classific\u00f2 la mentre l' giunse penultima, scampando alla retrocessione proprio nella giornata finale allorquando batt\u00e9 allo stadio Fattori dell'Aquila la condannandola alla seconda divisione.\nLa seconda divisione si tenne a gironi, vinti rispettivamente da e ; sei mesi dopo la fine del torneo, le due squadre spareggiarono per la promozione a Madrid in una gara che valeva anche per le qualificazioni alla Coppa del Mondo e i polacchi si aggiudicarono l'incontro per 35-23.\nTra la seconda e terza divisione scambio di posti tra la retrocessa e la promossa ."}
{"id": "1192794", "revid": "797136", "url": "https://it.wikipedia.org/wiki?curid=1192794", "title": "Vladimir Koman", "text": "Biografia.\nNato a U\u017ehorod allora cittadina dell'Unione Sovietica oggi Ucraina, situata a pochi km dal confine con l'Ungheria. All'et\u00e0 di due anni la sua famiglia si \u00e8 spostata a Szombathely in Ungheria dove ha frequentato le giovanili nel Halad\u00e1s e ha fatto il suo debutto in seconda divisione a soli 15 anni. Suo padre, Volodymyr Koman \u00e8 stato un calciatore.\nCarriera.\nClub.\nHalad\u00e1s.\nKoman ha debuttato nel Campionato ungherese II nel 2004 quando aveva solo quindici anni. Koman ha giocato 25 partite e segnato 3 goal per la squadra ungherese Haladas Szombathely.\nSampdoria.\nDopo due anni di crescita nella formazione Primavera della Sampdoria, ha esordito in campionato in occasione del match contro il Torino, disputato allo Stadio Luigi Ferraris di Genova il 7 aprile 2007. In quell'occasione Koman, ucraino di nascita ma ungherese di nazionalit\u00e0, \u00e8 risultato l'uomo partita, offrendo l'assist decisivo per il gol del compagno Bonazzoli. Nella Stagione 2007-2008 \u00e8 uno dei protagonisti della storica annata della Sampdoria Primavera che riesce a vincere sia la Coppa Italia Primavera sia il Campionato Primavera.\nI prestiti all'Avellino ed al Bari.\nIl 5 agosto 2008 viene ceduto in prestito all' in Serie B. Nell'estate 2009 ritorna alla dopo aver giocato 28 partite, di cui 25 da titolare, condite da 4 gol.\nL'8 luglio 2009 il ufficializza l'accordo con la Sampdoria con la formula del prestito con diritto di riscatto e contro-riscatto a favore della . Nel 2010 Koman segna il suo primo gol nella Serie A contro il Palermo (4-2).\nIl ritorno alla Sampdoria.\nNell'estate del 2010 il giocatore fa ritorno alla Samp. Il 16 settembre del 2010 esordisce da titolare in Europa League con la maglia della Sampdoria contro il Psv Eindhoven confezionando un assist per il goal del momentaneo vantaggio di Fabrizio Cacciatore. Con l'arrivo di Domenico Di Carlo, viene spesso impiegato sia sulla fascia sinistra sia come trequartista centrale, e le sue prestazioni sono all'altezza, tanto da venire preferito spesso a Stefano Guberti e Daniele Mannini. Segna il suo primo gol in Europa League contro il Metalist nella sconfitta dei blucerchiati per 2-1. A giugno 2011 la retrocede in Serie B, ma Koman rimane a Genova anche per la stagione 2011-2012.\nMonaco.\nIl 31 gennaio 2012 il giocatore viene ceduto a titolo definitivo al Monaco; con la squadra monegasca gioca 17 partite della Ligue 2 2011-2012.\nKrasnodar.\nIl 14 luglio 2012 si trasferisce a titolo definitivo ai russi del Krasnodar, squadre che milita nella Prem'er-Liga. chiude la stagione con 27 presenze ed un gol.\nUral.\nIl campionato successivo rimane sempre in Russia andando a giocare per l'Ural, il 15 maggio all'ultima giornata di campionato segna il suo primo gol su calcio di rigore contribuendo alla vittoria per 2-1 contro il Novgorod, chiude la stagione con 18 presenze ed un gol. Al termine della stagione non viene riscattato e rimane quindi svincolato.\nDiosgyor.\nIl 3 febbraio 2015 firma da svincolato per il Diosgyor, club della massima serie ungherese facendo cos\u00ec ritorno in patria; esordisce il 28 febbraio nella partita terminata in pareggio contro l'Haladas subentrando al 69' minuto a D\u00e1vid Barczi. Segna il suo primo gol con la squadra di Miskolc la stagione successiva nella quale indossa anche la fascia di capitano alla terza giornata di campionato nella sconfitta casalinga subita per 2-1 dal Videoton, nel corso della stagione segna altre 2 reti rispettivamente contro B\u00e9k\u00e9scsaba e Pusk\u00e1s Akad\u00e9mia portando la squadra ad un nono posto finale. Al termine della stagione dopo un totale di 3 reti in 36 presenze lascia la squadra per il termine del suo contratto rimanendo svincolato.\nAdanaspor.\nIl 17 luglio dopo Italia, Francia e Russia tenta la sua quarta esperienza all'estero firmando un contratto biennale con i turchi dell'Adanaspor militanti nella massima serie, esordendo gi\u00e0 alla prima giornata di campionato nella sconfitta casalinga giunta per 2-1 contro il Bursaspor.\nNazionale.\nUnder-19.\nNel luglio 2008 partecipa all'Europeo Under-19 come capitano della Nazionale ungherese che si mette in mostra riuscendo anche a battere la Spagna, precedente detentrice del titolo e favorita per la vittoria finale della competizione. In semifinale per\u00f2 l'Ungheria viene eliminata dalla Italia di Andrea Poli e Vincenzo Fiorillo, compagni di squadra di Vladimir nella Samp. Comunque viene nominato dalla UEFA una delle 10 stelle del Europeo Under-19 2008. Il 6 giugno 2009 a Gy\u0151r segna il suo primo gol in Under-21 nell'incontro Ungheria-Lussemburgo 3-0 valido per la qualificazione all'Europeo Under-21 2011.\nUnder-20.\nNel 2009 partecipa al Mondiale Under-20 in Egitto con la fascia da capitano della Nazionale ungherese. Nella competizione riesce a segnare 5 gol in 6 partite contro Sudafrica, Emirati Arabi Uniti, Repubblica Ceca, Italia e Costa Rica. Vladimir viene inserito nella lista dei 10 giocatori pi\u00f9 forti del Mondiale candidati alla vittoria del pallone d'oro della competizione.\nNazionale maggiore.\nIl 29 maggio 2010 Vladimir esordisce nella nazionale maggiore ungherese nella partita amichevole contro la Germania. Il 7 settembre 2010 realizza il suo primo gol con la nazionale magiara segnando la rete della vittoria nella partita Ungheria-Moldavia 2-1. Vladimir segna il suo secondo gol con la nazionale magiara contro il San Marino al 61 minuto.\nStatistiche.\nPresenze e reti nei club.\n\"Statistiche aggiornate al 23 novembre 2021.\""}
{"id": "1192806", "revid": "767487", "url": "https://it.wikipedia.org/wiki?curid=1192806", "title": "Alessandro Romeo", "text": "Carriera.\nCresciuto nelle formazioni giovanili della , esordisce in Serie A il 21 aprile 2007 nella partita Sampdoria- 3-1; giocando dal primo minuto a fianco di Fabio Bazzani e venendo sostituito al 59\u00ba da Gennaro Delvecchio. In totale gioca 4 partite della Serie A 2006-2007.\nIl 19 maggio 2007 gioca la finale del Campionato Primavera 2006-2007 contro l', partita terminata 1-0 per i neroazzurri.\nNell'estate del 2007 viene ceduto in prestito al in Serie C1, con la squadra lombarda gioca 12 partite e mette a segno 4 gol.\nNel luglio 2008 viene rinnovato il prestito al Legnano; in questa sua seconda stagione Romeo gioca solo 8 partite con i \"Lilla\" fino a che il 29 gennaio 2009 viene ceduto in compropriet\u00e0 alla , dove gioca 12 partite con 1 gol.\nNel giugno 2009 viene riscattato dalla Samp che lo cede nuovamente in compropriet\u00e0 questa volta all' in Serie B.\nCon la squadra marchigiana esordisce il 9 agosto in Coppa Italia nella partita Ascoli- 3-1, mettendo a segno una doppietta.\nL'esordio in Serie B \u00e8 datato 21 agosto 2009 in Ascoli- 1-1, dove segna il gol del pareggio. Il 13 settembre 2009 si infortuna gravemente ed \u00e8 costretto a saltare il resto della stagione. Per questo conclude la sua prima stagione in bianconero con sole 5 presenze e 2 gol.\nLa stagione seguente ripresosi dall'infortunio resta nelle Marche dove gioca 16 partite mettendo a segno 3 gol.\nIl 24 giugno 2011 viene riscattata la seconda met\u00e0 del cartellino dalla Sampdoria, ma il 16 luglio 2011 viene ceduto in prestito all'Ascoli dove gioca 16 partite con 1 gol della Serie B 2011-2012.\nIl 1\u00ba luglio 2012 torna alla Sampdoria alla fine del prestito.\nIl 24 agosto 2012 rescinde il contratto con i doriani e ne stipula uno nuovo con il , squadra militante in Lega Pro Prima Divisione. Il 17 ottobre in occasione della gara di Coppa Italia Lega Pro disputatasi a Castelvetrano contro il Catanzaro sigla il suo primo gol in maglia granata.\nIl 30 agosto 2013 il giocatore passa in prestito all'Esperia Viareggio.\nSegna il primo gol in questa squadra il 15 dicembre 2013 contro il , gara terminata 2-1 per i bianconeri.\nIl 7 luglio 2014 il giocatore passa alla , allenata da Cristiano Lucarelli, dove colleziona 24 presenze e mette a segno 6 reti.\nIl 1\u00ba settembre 2015 firma un contratto con la di Piero Camilli in Serie D; dopo pochi mesi cambia squadra, passando al , militante nel girone H.\nNel 2016 passa al ."}
{"id": "1192814", "revid": "484362", "url": "https://it.wikipedia.org/wiki?curid=1192814", "title": "Scrittura insulare", "text": "La scrittura insulare \u00e8 una grafia medievale usata in Irlanda e in Gran Bretagna (Latino: \"insula\", \"isola\"). Successivamente si diffonde nell'Europa continentale dai centri sotto l'influenza del Cristianesimo Celtico. \u00c8 associata con l'arte insulare, di cui abbiamo molti esempi nei manoscritti miniati.\nLa scrittura si svilupp\u00f2 in Irlanda nel VII secolo e fu usata fino al tardo XIX secolo, anche se il periodo di maggior fioritura fu tra il 600 e l'850. \u00c8 strettamente collegato con la onciale e la semionciale, che sono le scritture che l'hanno influenzata; il miglior esempio di scrittura Insulare \u00e8 la maiuscola Insulare semionciale, che deriva direttamente dalla semionciale Continentale.\nGli scritti in grafia Insulare comunemente usano lettere iniziali molto grandi e circondate da punti d'inchiostro rosso (questa \u00e8 una caratteristica presente in altre grafie irlandesi ed inglesi). Le lettere che seguono la lettera grande iniziale presente all'inizio del paragrafo o della sezione gradualmente diminuiscono come dimensioni seguendo le linee e la pagina finch\u00e9 raggiungono la dimensione normale, questo \u00e8 chiamato effetto \"diminuendo\" ed \u00e8 una innovazione propria della insulare che successivamente influenz\u00f2 lo stile miniato continentale. Le lettere con aste ascendenti (come \"b\", \"d\", \"h\", \"l\", ecc.) sono scritte con la parte superiore triangolare o a forma di cuneo. L'occhiello delle lettere \"b\", \"d\", \"p\" e \"q\" \u00e8 molto marcato. Invece la \"g\" non ha occhiello, come nella sua antecedente semionciale. Questa grafia usa molte legature ed ha molte abbreviazioni scribali particolari molte delle quali sono prestiti dalle note tironiane.\nLa scrittura insulare fu diffusa in Inghilterra dalle missioni iberno-scozzesi; in precedenza la grafia onciale era stata portata in Inghilterra da Agostino di Canterbury. L'influenza di entrambe le scritture port\u00f2 alla nascita di una particolare (e separata) forma di grafia inglese insulare che si presentava cinque forme: la maiuscola insulare semionciale e le minuscole ibrida insulare, la ferma, la corsiva e la corrente. I missionari irlandesi portarono questa scrittura nei monasteri da essi fondati nell'Europa Continentale, come ad esempio Bobbio. La scrittura insulare venne anche usata nei monasteri influenzati dai missionari inglesi come Fulda.\nIn Irlanda, la grafia insulare fu sorpassata intorno all'850 dalla scrittura tardo-celtica; in Inghilterra fu sostituita da una variante della scrittura carolina.\nQuesta scrittura non fu usata solo per i testi religiosi in latino ma anche per ogni altro tipo di libro incluse opere in lingua. Tra gli esempi del suo utilizzo si hanno il libro di Kells, il Cathach di san Columba, l'Ambrosiana Orosius, il frammento del vangelo (Durham Cathedral Library A. II. 10.), l'Evangeliario di Durrow e l'Evangeliario di Durham, l'Evangeliario di Echternach, l'Evangeliario di Lindisfarne, il Libro di Lichfield, l'Evangeliario di San Gallo e il Libro di Armagh.\nLa grafia insulare influenz\u00f2 lo sviluppo della Carolingia minuscola negli scrittoria dell'impero Carolingio.\nUn grande allievo della Insulare fu Julian Brown, che sviluppo il sistema di classificazione.\nLa lettera \"tironiana \"et\"\" \u204a (identica come significato all'ampersand romano, &amp;) \u00e8 molto usata negli scritti (vale \"ond\" 'e' in Old English e \"agus\" 'e' in gaelico irlandese) ed \u00e8 occasionalmente usata nei caratteri della \"scrittura gaelica\" moderna come prestito dalla scrittura insulare."}
{"id": "1192820", "revid": "125748397", "url": "https://it.wikipedia.org/wiki?curid=1192820", "title": "Cecchi Gori Group", "text": "La Cecchi Gori Group \u00e8 stata una compagnia di produzione e distribuzione cinematografica italiana, appartenuta prima a Mario Cecchi Gori e successivamente al figlio Vittorio.\nStoria.\nNata nel 1983 come Cecchi Gori Silver Film, dal 1987 divenne Cecchi Gori Group Tiger Cinematografica.\nNei primi anni la Cecchi Gori collaborava con la CDI di Giovanni Di Clemente e soprattutto con la Columbia Pictures, il cui ramo Columbia Italia distribuiva tutte le pellicole prodotte o acquistate da Cecchi Gori.\nHa distribuito pi\u00f9 di 90 pellicole sia nazionali sia estere; una delle prime pellicole distribuite, nel 1984, fu \"Vacanze in America\" di Carlo Vanzina. Da allora, ha distribuito in media quattro pellicole l'anno, fino agli anni della crisi finanziaria della societ\u00e0. Tra le pellicole distribuite e prodotte pi\u00f9 note: \"Pulp Fiction\" di Quentin Tarantino, \"Il postino\" di Michael Radford, \"Seven\" di David Fincher, \"Scream\" di Wes Craven e \"La vita \u00e8 bella\" di Roberto Benigni.\nTra il 1988 e il 1989 insieme con Silvio Berlusconi Cecchi Gori crea la Penta Film.\nDal 1990 al 2002 la societ\u00e0 ha controllato la Fiorentina, e dal 1994 al 2000 anche Telemontecarlo e TMC 2.\nNel 2007 Mediaset acquista il catalogo, mentre la divisione home video si stacca dal gruppo e nel 2015 diventa CG Entertainment, mantenendo la distribuzione dello storico catalogo Cecchi Gori oltre a titoli novit\u00e0 nazionali e internazionali e acquisendo library classiche, tra cui Cristaldi, Surf Film, Lucky Red, Mikado Film, Fandango, Far East Film Festival, Officine UBU e Tucker Film."}
{"id": "1192825", "revid": "6923", "url": "https://it.wikipedia.org/wiki?curid=1192825", "title": "D. Lazzaroni &amp; C.", "text": "La D. Lazzaroni &amp; C. S.p.A. \u00e8 un'azienda dolciaria italiana che produce biscotti da forno (da pasticceria e da colazione). Fondata a Saronno nel 1888 con il nome originale di Stabilimento anglo-italiano D. Lazzaroni &amp; C. Saronno, ha ereditato la tradizione imprenditoriale intrapresa da Carlo Lazzaroni alla fine del XVIII secolo.\nLazzaroni \u00e8 una ditta storica dell'industria dolciaria italiana, produttrice, fra l'altro, degli Amaretti di Saronno (gli unici che possono portare questa denominazione, essendo un marchio registrato).\nStoria.\nLa famiglia Lazzaroni, nata a Teglio in Valtellina, si trasferisce a Saronno alla fine del XVIII secolo con Carlo Lazzaroni (1774-1835), che inizia la produzione artigianale dei pasticcini Amaretti di Saronno, portata avanti da due dei suoi figli, Paolo e Davide. Paolo Lazzaroni, a met\u00e0 Ottocento, si trasferisce a Monza, dove avvia la produzione di mostarda e liquori, fondando nel 1869, insieme ai figli, la Paolo Lazzaroni &amp; Figli. \u00c8 invece Davide Lazzaroni a sviluppare la produzione degli amaretti e dei biscotti, ubicando l'attivit\u00e0 a Saronno in fondo alla Via Carcano, di fronte alla Chiesa di San Francesco in Piazza Libert\u00e0 (allora si chiamava Piazza Venezia ed era servita da tram a cavallo).\nNel 1888 i tre figli di Davide, Giacinto, Piero ed Ernesto, con l'aiuto del banchiere Tito Torri fondano la societ\u00e0 in accomandita semplice \"Stabilimento anglo-italiano D. Lazzaroni &amp; C. Saronno\", con stabilimento nei pressi della stazione ferroviaria di Saronno. In seguito entra in societ\u00e0 anche il nipote di Davide, figlio di Paolo, Luigi Lazzaroni.\nNegli anni successivi l'azienda decolla, con la produzione di 350 diversi biscotti, esportati in tutto il mondo: la vocazione di azienda esportatrice era gi\u00e0 dagli inizi rappresentata dal marchio, posto su ogni confezione, raffigurante un bastimento a vapore, probabilmente la Conte Menabrea della Compagnia Rubattino. Gi\u00e0 dai primi anni la produzione Lazzaroni si distingue per la qualit\u00e0 dei suoi prodotti, attestata da numerosi riconoscimenti ottenuti nel corso degli anni. Compaiono gi\u00e0 allora biscotti come Oswego, Nutritivo, Croccale e Germovita. Negli anni settanta del XX secolo l'azienda inaugura a Saronno, non lontano dallo stabilimento dove lavorano circa 1.200 dipendenti, lo storico punto vendita a forma di pagoda \"Lazza Grill\", conosciuto anche come la \"Rotonda di Saronno\" (dal 1998 in affitto ad Autogrill).\nLa rilevanza internazionale del marchio attira l'attenzione della multinazionale statunitense Campbell, che nel 1984 rileva l'azienda dalla famiglia Lazzaroni per attuare un ambizioso progetto di internazionalizzazione del marchio. I progetti della Campbell non portano a buoni risultati e cos\u00ec, nel 1991, grazie all'esercizio di un diritto di prelazione da parte del parente Luigi Lazzaroni, l'azienda familiare di salumi Citterio riporta in Italia la propriet\u00e0 dell'azienda.\nGli anni novanta e l'inizio degli anni duemila vedono vicende alterne dell'azienda, dalle difficolt\u00e0 finanziarie allo spostamento della produzione, avvenuto nel 2004, nello stabilimento di Isola del Gran Sasso. Infine, nel 2008, avviene l'acquisizione da parte del Gruppo Ragosta con l'obiettivo di rilanciare l'azienda. Nello stesso periodo l'azienda \u00e8 attiva sul fronte legale per contrastare la diffusione di amaretti di Saronno contraffatti.\nQuesta iniziativa non andr\u00e0 a buon fine e nel 2011 l'azienda viene sequestrata dalle autorit\u00e0 giudiziarie. La vicenda si concluder\u00e0 positivamente quando, nel 2013, il Gruppo Casalini rilever\u00e0 il marchio e lo stabilimento.\nNegli anni duemila, la D. Lazzaroni &amp; C. ha avviato una lunga battaglia legale contro la Paolo Lazzaroni &amp; Figli, partita nel 2004, quando quest'ultima ha iniziato anch'essa a produrre - proprio a Saronno - degli amaretti. La vicenda ha visto a un certo punto, nel 2009, anche il temporaneo sequestro dei prodotti della Paolo Lazzaroni &amp; Figli, ma si \u00e8 conclusa nel 2013 con l'assoluzione.\nProdotti.\nLazzaroni affianca ai tradizionali prodotti di pasticceria assortita e agli Amaretti di Saronno, venduti nelle caratteristiche scatole di latta litografate, un'offerta di biscotti secchi e frollini per la prima colazione e di piccola pasticceria. Nel 2010 la Lazzaroni ha avviato la produzione di biscotti senza glutine.\nRiferimenti culturali.\nRiferimenti alle scatole di biscotti Lazzaroni sono presenti in varie testimonianze della letteratura italiana, come, ad esempio, nei romanzi d'esordio di Rosetta Loy (\"La bicicletta\", 1974) e di Margaret Mazzantini (\"Il catino di zinco\", del 1994). Nel romanzo \"La caccia al tesoro\", di Andrea Camilleri, pubblicato nel 2010, il Commissario Montalbano riceve un pacco anonimo contenente una scatola di latta Lazzaroni fregiata della scritta \"Fornitori della Real Casa\", ambito riconoscimento che nell'Italia monarchica veniva conferito ai produttori che avevano ottenuto l'esclusiva di fornitori della corte di Casa Savoia.\nSempre nel 2010, una latta rossa di Amaretti di Saronno appare in una scena del film fantasy \"Harry Potter e i Doni della Morte - Parte 1\".\nLa latta rossa degli Amaretti di Saronno \u00e8 esposta negli scaffali di \"Edna's Edibles\" (\"Le delizie di Edna\"), negozio di specialit\u00e0 alimentari in cui sono ambientate le stagioni 5 e 6 del telefilm americano \"The Facts of Life\" (in italiano \"L'albero delle mele\").\nGli Amaretti di Saronno sono citati nel libro di Giuseppe Vigoni \"Abissinia\", documento del suo viaggio intrapreso nel 1879."}
{"id": "1192832", "revid": "1565034", "url": "https://it.wikipedia.org/wiki?curid=1192832", "title": "Regione ecclesiastica Campania", "text": "La regione ecclesiastica Campania \u00e8 un ente ecclesiastico dotato di personalit\u00e0 giuridica eretto dalla Santa Sede ed \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia.\nTerritorio.\nLa regione ecclesiastica Campania comprende i seguenti territori:\nLa regione ecclesiastica Campania ha sede a Napoli, ed \u00e8 governata collegialmente dalla conferenza episcopale regionale campana.\nStoria.\nL'istruzione \"Alcuni arcivescovi\" della Congregazione dei vescovi e regolari del 24 agosto 1889 estese a tutta l'Italia l'uso esistente in alcune regioni italiane delle conferenze episcopali regionali, riunioni annuali dei vescovi della stessa regione per discutere questioni comuni, condividere pareri, affrontare e superare difficolt\u00e0. L'istruzione suddivise la penisola in 17 regioni, e tre di queste coprivano il territorio dell'odierna regione Campania:\nLa lettera circolare del 15 febbraio 1919 della Congregazione Concistoriale ribadiva la stessa suddivisione, con un solo cambiamento, ossia il passaggio della diocesi Aquino, Sora e Pontecorvo alla regione del Lazio inferiore.\nCon il decreto \"Iam pridem\" del 29 settembre 1933, la Congregazione Concistoriale inser\u00ec nella regione beneventana l'arcidiocesi di Manfredonia e Vieste e le diocesi di Foggia e di Troia.\nIl decreto \"Eo quod\" della Congregazione per i vescovi del 12 settembre 1976 soppresse le conferenze episcopali della regione Benevento e della regione Salerno-Basilicata, incluse tutte le diocesi della Campania nella regione ecclesiastica omonima, con esclusione di tutte le sedi che appartenevano alle regioni Molise, Puglia, Basilicata e Lazio.\nIl 4 novembre 1994, con il decreto \"Ut communis\" della Congregazione per i vescovi, alla regione ecclesiastica Campania fu conferita la personalit\u00e0 giuridica canonica pubblica \u00abper promuovere l'azione comune di diverse diocesi vicine, secondo le circostanze di persone e di luoghi\u00bb, e \u00abfavorire maggiormente le relazioni reciproche tra i Vescovi diocesani\u00bb.\nIl 16 febbraio 1996 lo stato italiano riconobbe la personalit\u00e0 giuridica civile della regione ecclesiastica Campania.\nLa regione ecclesiastica oggi.\nStatistiche.\nSuperficie in km\u00b2: 13.879\nAbitanti: 5.911.843\nParrocchie: 1.821\nNumero dei sacerdoti secolari: 2.261\nNumero dei sacerdoti regolari: 1.307\nNumero dei diaconi permanenti: 489\nSuddivisione.\nQuesta regione ecclesiastica \u00e8 composta da venticinque diocesi, cos\u00ec ripartite:"}
{"id": "1192833", "revid": "15756", "url": "https://it.wikipedia.org/wiki?curid=1192833", "title": "Sam Kieth", "text": "Possiede uno degli stili pi\u00f9 personali e autoriali dell'industria fumettistica statunitense e le sue opere sono state acclamate da lettori e critica.\nAppassionato di fumetti dalla giovane et\u00e0, decide di volere lavorare in quel campo. Debutta nel 1983 come inchiostratore della serie indipendente \"Mage\" di Matt Wagner, ma ottiene la notoriet\u00e0 a fine del decennio collaborando con Neil Gaiman alla creazione del personaggio Sandman di cui ha curato la caratterizzazione grafica. Negli anni novanta si impone come una figura di spicco del fumetto indipendente creando l'iconico personaggio di Maxx, pubblicato dalla Image Comics. Il fumetto ha goduto di un adattamento in serie animata trasmessa dal canale MTV. Crea di verse altre opere \"creator-owned\" come autore completo (scrittore e disegnatore), tra cui \"Friends of Maxx\", \"Zero Girl\", \"Four Women\" e \"Ojo\" e \"My Inner Bimbo\". Si tratta di limited-series che dovevano condividere un unico universo narrativo, raccontando le vite di alcune persone intrecciate tra di loro e, a volte, con una entit\u00e0 sovrannaturale nota come \"Mysterious Trout\". Kieth aveva annunciato che altri personaggi della serie \"The Maxx\" sarebbero apparsi in questo ciclo di storie. Dopo la miniserie \"My Inner Bimbo\" il progetto rimane per\u00f2 in sospeso. Nell'arco della sua carriera collabora con diverse case editrici indipendenti tra cui la \"Comico\", la Fantagraphics Books, la Eclipse Comics, la Dark Horse Comics per cui si dedica al celebre franchise sci-fi di \"Alien\", la \"Oni Press\", la IDW Publishing per cui realizza alcune opere legate ai franchise \"30 Days of Night\" e Mars Attacks!, e la Aftershock Comics. Nei primi anni duemila le sue opere creator-owned sono pubblicate tramite la Homage Comics, un sub-imprint dei Wildstorm Studios di Jim Lee, acquisiti dalla \"DC Comics\" nel 1998. L'autore si riavvicina cos\u00ec alla casa editrice di Superman per la quale firma un contratto in esclusiva dal 2006 al 2010 e per cui realizza alcune limited-series di Batman e Lobo. Tra il 2018 e il 2020 realizza il crossover tra Batman e Maxx, una miniserie di lunga gestazione e che si presenta come la chiusura di un cerchio creativo che ricongiunge due dei personaggi pi\u00f9 significativi e iconici della sua decennale carriera.\nCarriera.\nDebutto e affermazione (1983-1989).\nSam \u00e8 un avido lettore di fumetti sin da ragazzino e nutre una grande passione per il disegno che gli viene trasmessa dalla sua famiglia, in particolare dal cugino David Feiss un famoso animatore che ha lavorato per diverse compagnie tra le quali la Hanna Barbera Productions. Le influenze dei disegni cartooneschi e stilizzati dell'epoca d'oro di questa casa di produzione (anni sessanta e settanta) fa parte dell'impronte artistica che l'artista dar\u00e0 ai suoi fumetti.\nIl debutto avviene come inchiostratore nel 1983 quando rifinisce la matite di Matt Wagner per la limited-series \"Mage: The Hero Discovered\", pubblicata dalla casa editrice indipendente Comico. Si tratta di una delle molte realt\u00e0 editoriali che cominciano a proliferare nel corso del decennio in seguito all'espansione del Direct Market, ovvero di un sistema di distribuzione dei fumetti tramite la fumetterie (in forte aumento) e librerie. Wagner con \"Mage\" si propone di realizzare un'epica che prevede almeno una trilogia di serie o limited-series, una storia che vede protagonista personaggi e situazioni in sintonia con la sua sensibilit\u00e0 di autore, qui nel ruolo di scrittore e disegnatore (per le matite). Kieth ha modo di assistere allo sviluppo di questo progetto indipendente e ne rimane affascinato, situazione che influenzer\u00e0 la sua carriera di autore/artista nel decennio successivo quando dar\u00e0 una forma definitiva (mitologica e grafica) al suo personaggio pi\u00f9 celebre, ovvero \"Maxx\". Ma prima di raggiungere la notoriet\u00e0 necessaria ad imbarcarsi in un progetto indipendente deve trovare una stabilit\u00e0 economica e una certa notoriet\u00e0 presso i lettori. L'obbiettivo \u00e8 quello di trovare un ingaggio per una delle due majors, ovvero Marvel o DC ma la gavetta \u00e8 pi\u00f9 lunga del previsto. Sam Kieth viene fortunatamente supportato dalla moglie dal punto vista economico visto che lei pu\u00f2 contare su uno stipendio fisso. Vedendosi rifiutare da Marvel e DC che non intravedono nel suo tratto uno stile adatto a loro lettori, Sam si propone alle case editrici indipendenti. Nella seconda met\u00e0 degli anni ottanta vi \u00e8 un boom di indie-comics in bianco e nero che vorrebbero replicare il successo delle Teenage Mutant Ninja Turtles (create nel 1984 da Kevin Eastman e Peter Laird), il fumetto-fenomeno del decennio capace di rubare spazio ai blasonati e iconici super eroi Marvel e DC. Nel 1987 trova il suo primo lavoro di un certo rilievo come disegnatore per la Eclipse Comics che , come altre sue concorrenti, sta pubblicando una serie che cerca di bissare (almeno in parte) il grande riscontro ottenuto dal fumetto sulle Tartarughe Ninja. Il titolo \u00e8 \"Adolescent Radioactive Black Belt Hamsters\" e Keith ha il compito di realizzare le matite per i nn.6-9, di cui realizza le copertine. Sono soprattutto le cover ad evidenziare un dinamismo ed una drammaticit\u00e0 dell'azione che le pone in evidenza rispetto alle altre pubblicate per la serie. La Eclipse per evidenziarne l'originalit\u00e0 cambia la disposizione del titolo, l'impaginazione e il logo. Nel lustro successivo Sam viene spesso riconosciuto come un eccellente artista di copertina ma inspegabilmente ritenuto poco adatto ai disegni necessari per la narrazione di una storia, l'artista si sente di conseguenza penalizzato per questa etichetta ma ben presto la sua capacit\u00e0 narrativa come narratore/disegnatore lo aiuta a svincolarsene. Nella seconda met\u00e0 degli anni ottanta il suo stile si evolve ulteriormente e si distingue maggiormente da altri artisti statunitensi dell'epoca, accentuando e deformando l'anatomia dei corpi, usando le vignette della tavola come mezzo per accentuare espressioni e movimenti dei soggetti raffigurati. Il suo tratto impressiona gli editor di diverse case editrici. A fine del decennio \"Art Young\" lo indica a Karen Berger e Dick Giordano come artista che deve essere preso in considerazione nel lancio di una linea editoriale alternativa non legata al fumetto mainstream. Anche lo scrittore britannico Neil Gaiman lo apprezza e accetta di averlo come collaboratore per lanciare la sua serie seminale Sandman a fine del 1988. Keith ne cura lo sviluppo grafico contribuendo a dare al protagonista (\"Dream\" o Morfeo) un aspetto alienante e grottesco che ne faranno un archetipo del fumetto adulto degli anni novanta. Sam rimane per\u00f2 come disegnatore solo per i primi 5 albi, abbandonando la serie prima che raggiunga il successo di critica e pubblico e divenga (dal 1993) un landmark dell'imprint Vertigo, l'etichetta supervisionata da Karen Berger e indirizzata a lettori maturi. Keith non vuole sottostare comunque a nessun tipo di restrizione creativa, nonostante una certa libert\u00e0 concessagli alla \"DC\" (pre-Vertigo), ma vuole occuparsi di progetti in cui pu\u00f2 controllare direttamente anche la creazione delle storie ricoprendo quindi il ruolo di autore completo (scrittore e disegnatore).\nGli anni novanta (1990-1999).\nKieth si sente pronto come autore completo capace di proporre opere di sua creazione, slegate dal fumetto mainstream e che si ispirino al fumetto underground degli anni settanta e primi anni ottanta, produzioni di cui era rimasto affascinato da ragazzo. Il fumetto indipendente \u00e8 in forte crescita e pu\u00f2 rappresentare uno sbocco per una produzione pi\u00f9 autoriale e matura, ma l'opportunit\u00e0 non gli si presenta da subito nel nuovo decennio. Pur essendo uno degli artisti pi\u00f9 acclamati e innovativi del panorama fumettistico della \"Modern Age\" del fumetto Kieth \u00e8 molto critico nei confronti del suo lavoro e spesso scettico sulle sue potenzialit\u00e0. Dopo aver collaborato al lancio della serie \"Sandman\" di Neil Gaiman (ma abbandonata dopo 5 albi), crede di non poter pi\u00f9 trovare un ingaggio importante presso un editore. Nel 1990 la Marvel lo chiama per realizzare una copertina e una short story per il (previsto) lancio di una serie ispirata al franchise horror A Nightmare on Elm Street ma non vengono pubblicate. Sam teme il peggio per il prosieguo della sua carriera ma gli editor della Marvel hanno presente il potenziale dell'artista e gli offrono di prendere il posto di Todd McFarlane per realizzare uno story-arc su Wolverine pubblicato sulla serie antologica \"Marvel Comics Presents\" programmata per seguire l'acclamata \"Weapon-X\" di Barry Windsor-Smith (serializzata nei nn-72-84). Nei primissimi anni novanta Kieth accetta quindi di lavorare per la Marvel e la storia \"Blood Hungry\" serializzata su \"Marvel Comics Presents\" nn.85-92 (scritta da Peter David) ottiene un ottimo riscontro da parte dei lettori. Sam kieth viene quindi ingaggiato per realizzare un altro story-arc sul mutante canadese (ai testi Howard Mackie) dal titolo \"Claws and Webs\" (su \"Marvel Comic Presents\" nn.117-122). Queste opere contribuiscono a legare il suo nome al personaggio di Wolverine (per quanto riguarda i suoi lavori alla Marvel) e lo stesso artista rimane particolarmente affascinato dal personaggio di cui realizza anche diverse copertine sempre per \"Marvel Comics Presents\" e che gli valgono dei riconoscimenti da parte dell'industria fumettistica. L'affinit\u00e0 con il personaggio viene favorita dalle possibilit\u00e0 che ha Kieth di dare al mutante artigliato un'anatomia grottesca e anomala anche secondo gli standard dell'industria fumettistica degli anni novanta. Il \"suo\" Wolverine \u00e8 alquanto peloso e selvaggio, ha bicipiti enormi e piedi volutamente sprorzionati rispetto al resto del corpo, caratteristiche poi riprese con \"Maxx\" (personaggio creato dall'artista). Kieth sostine che pi\u00f9 volte gli viene chiesto di uniformare il suo stile con quello dei top-seller dell'epoca quali Todd McFarlane, Rob Liefeld (il cui tratto non \u00e8 certo noto per la sobriet\u00e0 o proporzioni) e Erik Larsen. Sam afferma di aver provato pi\u00f9 volte a imitare tali artisti ma questo non ha fatto altro che indebolire o deformare ulteriormente il suo tratto. Infine ha deciso di disegnare seguendo il suo istinto, avendo per\u00f2 la certezza di avere una carriera menomata, timore che non si \u00e8 per\u00f2 avverato. Da notare infatti che il presidente della Dark Horse Comics Mike Richardson, grande scopritore e sostenitore di autori/artisti innovativi e autoriali, lo contatta gi\u00e0 nel 1990 per realizzare una miniserie ispirata al celebre franchise nato dal cult-movie \"Alien\" di Ridley Scott. Rientra in un progetto cross mediale che ha contribuito a far divenire la Dark Horse uno dei pochi editori indipendenti sopravvissuti agli anni ottanta. Sam si presta al progetto arrivando a produrre la sua opera pi\u00f9 importante (finora) per una casa editrice indipendente. Non si tratta per\u00f2 di prodotti dove pu\u00f2 liberamente esprimere le sue idee e creazioni in quanto vincolati da una rigida supervisione editoriale.\nLa prima occasione per una maggiore libert\u00e0 creativa arriva quando Art Young lascia la \"DC\" nel 1991 per essere assunto dalla Disney che vuole lanciare un'etichetta editoriale che pubblichi fumetti per lettori adulti, svincolata dai suoi storici personaggi quali Mickey Mouse e Donald Duck. La nuova linea editoriale viene annuncita al San Diego Comic Con del 1991 come \"Touchmark Comics\" e viene pubblicizzata da una brochure con quegli autori e artisti che vengono considerati i top-creator e best-seller degli anni novanta. Tra questi vi \u00e8 Sam Keith che \u00e8 stato contattato per proporre una sua opera per la nuova casa editrice. Al suo fianco vi sono i grandi nomi dell'editoria a fumetti dell'epoca quali Jon J. Mouth, Garry Leach, Jean Marc DeMatteis, John Bolton, Peter Milligan, Grant Morrison, Simon Bisley e molti altri. Da notare che entro il 1992 la Disney rinuncia al progetto e diverse opere in via di sviluppo e molti dei suoi autori passeranno alla neonata Vertigo di Karen Berger (fondata nel 1993), divenuta depositaria di progetti autoriali gi\u00e0 in sviluppo oltre ai fumetti (rispondenti a quei requisiti) gi\u00e0 editi dalla \"DC\" e alcuni nati dagli autori della \"British Wave\" da lei alimentata. Sam Kieth non segue per\u00f2 la strada, gi\u00e0 percorsa alla \"DC\", ma una nuova via gli viene data dalla neonata Image Comics, fondata nel 1992 da 7 autori transfughi dalla Marvel Comics. Si tratta di Rob Liefeld, Todd McFarlane, Jim Lee, Marc Silvestri, Erik Larsen, Jim Valentino e Whilce Portacio. Questi sono i partner che ufficialmente fondano la nuova casa editrice indipendente e ne mettono le basi. Qui ogni autore mantiene i diritti delle opere che crea e ha piena libert\u00e0 nel gestire le proprie creazioni dal punto di vista commerciale e intellettuale. In seguito al grande successo riscosso dagli albi Image sin dall'anno del debutto e in vista di una rapida espansione vengono chiamati come associati altri autori/artisti (ufficialmente denominati \"Image Associate\"). I primi tre ad essere contattati sono Larry Stroman (disegnatore di X-Factor), Dale Keown (disegnatore di uno dei pi\u00f9 celebri cicli di Hulk) e lo stesso Sam Kieth, a dimostrazione dell'alta considerazione ottenuta dall'artista agli inizi degli anni novanta.\nPer la Image Comics Keith vuole proporre un personaggio che ha in mente da diverso tempo e di cui ha gi\u00e0 pubblicato una storia nel 1983 sulla rivista antologica \"Primer\" della Comico, il primo editore ad avergli dato fiducia. Si tratta di un super eroe atipico, alquanto differente da quelli proposti dalla Image quali Youngblood di Liefed, Spawn, Savage Dragon o Wildcats di Jim Lee. Anche se questi presentano alcune novit\u00e0 stilistiche o narrative, il contesto in cui operano e diversi canovacci di trama sono palesemente derivativi rispetto a quanto gi\u00e0 visto nel mainstream dei super heroes degli albi Marvel-DC. \"The Maxx\", la creazione di Sam Keith, \u00e8 un \"homeless\" (un vagabondo senza tetto) ricoperto da uno strano costume che sembra fuso alla sua pelle, le fattezze anatomiche subiscono continue mutazioni rendendolo un essere deforme e cartoonesco. Non appare come un eroe che combatte il crimine o si sacrifica per l'American Way ma piuttosto un emarginato, qualcuno che nessuno nota (o vuole notare) nonostante l'aspetto bizzarro e grottesco. Il contesto in cui agisce \u00e8 poi unico in quanto sembra spostarsi tra due mondi, quello urbano ai margini di una metropoli americana e l'outback australiano, che per\u00f2 sembra assumere nel corso della storia una stato della coscienza (o un luogo metafisico) piuttosto che un ambiente reale. Questo per\u00f2 \u00e8 un quesito, tra i tanti, che rimane aperto anche dopo la conclusione della serie. Inizialmente il personaggio viene fatto debuttare con una storia di prova sull'albo antologico \"Darker Image\" n.1 (marzo 1993). Il titolo vende 1,3 milioni (un milione e trecentomila) copie divenendo l'albo antologico di un editore indipendente pi\u00f9 venduto della storia dei comic. \"The Maxx\" ha quindi un debutto record e il personaggio riscuote particolare interesse da parte dei lettori, gli viene quindi dedicata una serie regolare che, sorprendentemente, a parte quelle di Spawn e Savage Dragon \u00e8 l'unica a durare fino alla fine del decennio senza reboot o interruzioni. Sam Kieth \u00e8 l'unico tra gli autori associati (i non fondatori) a poter vantare una tale longevit\u00e0. La quasi totalit\u00e0 delle serie Image pubblicate a partire dal biennio 1992/1993 non superano il crollo del mercato fumettistico del biennio 1995/1996. Vi riescono solo due dei partner fondatori quali McFarlane e Larsen con le serie regolari di Spawn e Savage Dragon. Da notare che nei primi albi della serie viene coadiuvato ai testi all'esperto scrittore William Messner-Loebs con il quale si era gi\u00e0 occupato di \"Epicurus the Sage\". In tutto \"The Maxx\" dura 35 numeri, genera uno spin-off e il successo viene sottolineato da un adattamento in serie animata prodotta dall'emittente televisiva MTV e trasmessa dall'otto aprile 1995. Nonostante la popolarit\u00e0 raggiunta negli anni novanta Sam mantiene sempre un basso profilo e sostiene che il merito del successo ottenuto da \"The Maxx\" \u00e8 dovuto pi\u00f9 che altro all'onda di vendite creata dai primi albi Image di Todd, Liefeld, Jim Lee e gli altri fondatori della Image. Lui si \u00e8 ritrovato al posto giusto in un periodo del mercato inflazionato da una bolla speculativa e che premiava qualsiasi nuovo prodotto con su il logo della Image. Rimane indubbio per\u00f2 che l'originalit\u00e0 della storia proposta dall'autore e la sua (relativa) regolarit\u00e0 nel proporre gli albi della serie l'ha portata ad essere una delle pi\u00f9 longeve della Image in quel decennio. La sua opera non rimane solo un successo presso i lettori ma gli apre diverse porte per potersi dedicare ad opere ancora pi\u00f9 autoriali e incentrate sulle esperienze di vita dei personaggi (o \"character-driven story\"). Tra queste vi sono \"Four Women\", \"Zero Girl\", \"Ojo\" e altre, pubblicate dalla \"Homage Comics\" (imprint di propriet\u00e0 della \"DC\" dal 1999) e dalla Oni Press. Infatti Sam, una volta che \"The Maxx\" volge al termine tende a distaccarsi dalla Image che nella seconda met\u00e0 degli anni novanta affronta un periodo turbolento con faide verbali e giudiziarie tra i soci fondatori. La decade si chiude per Kieth con un albo autoconclusivo dal titolo \"Legs\" e pubblicato dalla Image Comics nel 1999. Si tratta di una storia dai toni bizzarri e toccanti, con protagonista un ragazzo che scopre e si affeziona ad una strana creatura che sembra composta da parti meccaniche e ricorda la forma di una gamba, da cui il titolo del fumetto. In vista del nuovo decennio l'autore sembra volersi distaccare in parte dal genere super eroistico ed esplorare nuovi generi. In parte questo \u00e8 gi\u00e0 avvenuto durante la seconda parte della serie di \"The Maxx\", dove le storie di vita dei personaggi secondari acquistano un ruolo sempre maggiore cos\u00ec come l'aspetto intimistico e psicologico delle storie. Kieth decide per\u00f2 di non affidarsi pi\u00f9 alla Image ma di pubblicare le sue opere creator-owned per un altro editore o imprint. Sam elogia quanto fatto dai fondatori della Image e sostiene che il successo raggiunto da \"The Maxx\" \u00e8 dovuto ad un effetto marea che si era creato (grazie a loro) nei primi anni novanta. In seguito all'enorme successo e interesse speculativo per i primi titoli Image quali Youngblood e Spawn, anche tutti gli altri proposti in quel periodo dalla loro casa editrice hanno usufruito di un notevole traino all'interno di quel mercato (inflazionato). Sam sottolinea per\u00f2 anche l'atteggiamento da rock star assunto dai soci fondatori quali McFarlane, Liefeld e Marc Silvestri, in particolare. I problemi di gestione e le faide avvenute in seguito erano prevedibili. Ricorda inoltre di non aver mai potuto o avuto l'occasione di parlare con nessuno di loro se non con Jim Lee con il quale ha avuto cordiali colloqui telefonici. Lee \u00e8 il fondatore Image che pi\u00f9 credeva e ammirava il suo stile, difatti quando ancora Kieth era fortemente incerto se proporre \"Maxx\" al giudizio dei lettori, \u00e8 stato il creatore dei \"Wildcats\" a convincerlo di lanciarlo nell'albo antologico \"Darker Image\" in quanto sarebbe stato un hit del mercato, previsione avveratasi. L'albo non poteva fallire in quanto avrebbe attratto i lettori per la presenza di stori di Rob Liefeld e lo stesso Jim Lee, all'epoca (nel 1993) top-seller del mercato. Il buon rapporto con Jim Lee porta Sam Kieth, lasciata la Image, a pubblicare i suoi fumetti creator-owned per un imprint quale la \"Homage Comics\", creato dallo stesso Lee e acquisito dalla \"DC Comics\" nel 1998 insieme alla Wildstorm Productions, che a partire dal 1999 non fanno pi\u00f9 quindi parte della Image Comics ma rientrano sotto l'ombrello editoriale della casa editrice di Superman e Batman.\nNel 1997 Kieth ha realizzato la copertina per il singolo \"Running with Bigfoot\" della band pogo-punk Groovie Ghoulies.\nGli anni duemila (2000-2009).\nDati i buoni rapporti con Jim Lee e con l'editor Scott Dunbier, Sam Kieth decide di pubblicare le sue opere creator-owned per la \"Homage Comics\", sotto etichetta della Wildstorm Productions, di propriet\u00e0 della \"DC\" dal 1998. Qui l'artista ha piena libert\u00e0 creativa e il sostegno dello stesso Jim Lee che \u00e8 divenuto co-editore della \"DC\" che sta per entrare nel periodo di presidenza di Paul Levitz. Si tratta di un decennio in cui si dar\u00e0 notevole importanza agli autori e alla creativit\u00e0. Lo stesso Levitz aveva ricoperto il ruolo di scrittore di diversi fumetti, ricoprendo anche il ruolo di editor e direttore creativo. Di conseguenza la posizione dirigenziale data ad autori quali Jim Lee e Geoff Johns dimostra la volont\u00e0 di privilegiare la \"forza creativa\" come fattore trainante per le pubblicazioni della casa editrice. Sam Kieth ha quindi la possibilit\u00e0 di proporre opere al di fuori del genere mainstream (quello super eroistico), con tematiche e contesti alquanto differenti e peculiari. La prima opera \u00e8 la limited-series \"Zero Girl\" (febbraio, 2001), con protagonista un'adolescente emarginata di nome Amy. Timida e introversa cerca di capire per quale motivo i cerchi gli diano dei poteri mentre i quadrati cercano di ucciderla, il tutto mentre si innamora Mister Foster, consulente scolastico. Kieth riesce a dare una descrizione dell'adolescenza surreale e toccante riscuotendo anche un certo consenso da parte di lettori e critica. Per questo l'opera ha un sequel che viene pubblicato nel 2003 con il titolo \"Full Circle\". Nel 2001, oltre a \"Zero Girl\" inizia la serializzazione di una seconda limited-series quale \"Four Women\", fumetto che ha il coraggio di affrontare la violenza sessuale utilizzando una narrazione sofistica e un approccio degno di un grande autore. La protagonista \u00e8 \"Donna\" che dopo essere stata vittima di abusi si rivolge ad una psicologa e attraverso il suo racconto il lettore viene trasportato attraverso flashback nell'esperienza traumatica vissuta dalla ragazza. Altre due opere concepite nel primo lustro degli anni duemila sono pubblicate dalla casa editrice Oni Press, si tratta di \"Ojo\" e \"My Inner Bimbo\". Entrambe sono dominate da toni surreali che vedono al centro della narrazione personaggi femminili o la femminilit\u00e0 come elemento trainante o fondante delle storie. In \"Ojo\" la protagonista \"Annie\" \u00e8 ossessionata dalla morte in quanto non riesce a prendersi cura dei suoi animali domestici che inevitabilmente periscono. Ha modo affrontare il senso di colpa e inadeguatezza nel momento in cui trova una strana creatura mostruosa in un canale di scolo. Con \"My Inner Bimbo\" Kieth concepisce un'opera dai toni surreali e lynchiani raccontando di un uomo di nome \"Lo\" che si ritrova ad affrontare la parte femminile della sua personalit\u00e0, che prende forma nella realt\u00e0 partendo da una gomma da masticare. Nel 2004 torna nell'Universo DC per introdurre un nuovo personaggio di nome \"Scratch\" che da il titolo alla limited-series e si tratta di ragazzo che si trasforma in un Uomo Lupo. Come co-protagonista del fumetto viene inserito l'iconico Batman un personaggio che affascina Kieth anche perch\u00e9 si presta al suo stilie grottesco e goticheggiante. Il riscontro ottenuto \u00e8 molto buono e la \"DC\" gli sottopone un contratto in esclusiva che Sam accetta per tre ragioni: la possibilit\u00e0 di collaborare con l'editor Scott Dunbier con cui si \u00e8 trovato in sintonia nella produzione di \"Zero Girl\", elaborare una sua versione dell'Uomo Pipistrello e poter lavorare su un personaggio cardine dell'intera industria fumettistica ovvero il Joker. L'accordo esclusivo con DC prevede la durata di 5 anni, tra il 2006 e il 2010. Il progetto che serve da rodaggio per Batman \u00e8 una graphic novel scritta da Bruce Jones e ispirata al mondo del romanzo di Lewis Carroll Alice nel paese delle meraviglie, la nemesi \u00e8 ovviamente personificata nel villain il Cappellaio Matto. Si tratta della prima graphic novel originale per la quale Kieth viene ingaggiato ma pur essendo il primo progetto al quale si dedica nel suo secondo periodo alla \"DC\" (dal 2006), viene pubblicata solo nel 2010. Dopo questa \"prova del fuoco\" Kieth ha modo di affrontare il rapporto simbiotico tra Joker/Batman in \"Secrets\", dove pu\u00f2 esprimersi come autore completo. Da subito si rifiuta di affiancare a Batman dei membri della \"Batman Family\" soprattutto il personaggio di Robin che confessa di non sapere gestire a livello narrativo e di non saperlo neppure disegnare. A suo avviso la forza narrativa di Batman emerge attraverso la sua anima solitaria capace di trovare un'identit\u00e0 e un significato per esistere unicamente attraverso il suo rapporto speculare con le sue (presunte) nemesi tra cui il Joker ne \u00e8 il vero archetipo. In \"Secrets\" denuncia la distorsione delle notizie da parte dei mass media, ormai interessati unicamente a proporre titoli di copertina sensazionalistici a discapito della veridicit\u00e0 delle fonti. La percezione distorta che viene data del mondo porta a facilitare una confusione morale e di valutazione che si evidenzia nella liberazione del \"Joker\" in quanto considerato guarito dalle sue psicosi e vittima anche lui di una societ\u00e0 violenta e nichilista. Questo primo approccio al Joker non lo soddisfa per\u00f2 pienamente e vuole l'opportunit\u00e0 di scavare maggiormente nella psiche di un personaggio su cui pu\u00f2 ulteriormente sperimentare il suo stile e azzardare un approccio decostruzionista. Il co-editore della \"DC\" Dan DiDio da il via libera al progetto la cui supervisione viene affidata a Michael Siglain. Il progetto si materializza in un'ambiziosa graphic novel di 97 pagine dal titolo \"Arkham Asylum: Madness\", per la quale Kieth afferma di aver avuto carta bianca nel poter gestire la storia e il Joker. Siglain si rivela un editor con il quale vi \u00e8 piena sintonia e Sam sfrutta l'occasione per poter sperimentare anche a livello grafico delle nuove tecniche. L'artista mescola il suo stile cartoonesco e i suoi colori acquerellati con pitture digitali e altri interventi di manipolazione dell'immagine ottenibili dai moderni software. Kieth cerca per\u00f2 di non coprire il suo stile che deve sempre e comunque emergere. L'impatto visivo che riesce ad infondere al \"suo\" Joker \u00e8 notevole e inquietante come si pu\u00f2 gi\u00e0 evincere dalla cover dell'opera. L'unico soggetto \u00e8 il \"Clown del Crimine\" all'interno della sua cella di \"Arkham\", la sua figura si staglia centralmente sulla copertina dalla quale emerge a stento da uno sfondo cupo, un contesto da cui prende forma un ghigno appena abbozzato e surreale. Si ritaglia cos\u00ec un'immagine del personaggio che ricorda le fattezze bizzarre del personaggio ma ne evidenzia una lucida e sconcertante follia. Questa \u00e8 l'ultima opera terminata durante il contratto in esclusiva per la \"DC\" e la sua lavorazione ha ossessionato l'autore per diversi anni. Lo stesso Kieth dichiara di essere arrivato a realizzare anche 15 versioni diverse delle stessa tavola a fumetti non sapendo quale scegliere per l'edizione definitiva. Come da lui affermato il suo scopo \u00e8 stato quello di \u00abinfondere nuova vita nel personaggio...o morire provandoci\u00bb. \"Arkham Asylum : Madness\" \u00e8 l'opera che chiude il primo decennio del duemila ma bisogna sottolineare altri tre progetti a cui ha lavorato tra il 2006 e il 2010 per la \"DC\". Si tratta di \"Ghosts\", arco narrativo pubblicato sulla serie antologica \"Batman Confidential\", la miniserie Batman/Lobo e \"Lobo: Highway to Hell\". Il personaggio di Lobo \u00e8 stato un best-seller degli anni novanta ma con il nuovo secolo sembra aver perso parte del suo appeal sui lettori. La versione di Kieth si ispira chiaramente a quella di Simon Bisley, la pi\u00f9 acclamata e riconosciuta tra quelle che hanno delineato il cacciatore di taglie dello spazio amante dei delfini.\nNel 2000, si occup\u00f2 della regia del film, uscito direttamente in DVD, \"Take it to the Limit\", orientato ad un target adolescenziale e riguardante l'arrampicata in montagna.\nIn Inghilterra, contribu\u00ec alla serie \"Judge Dredd\" della casa editrice \"2000 AD\" e realizz\u00f2 molte copertine per la ristampa della serie \"Nemesis the Warlock\".\nOpere.\nArtista di copertina.\nSam Kieth viene contattato per realizzare copertine e/o illustrazioni per numerosi titoli tra i quali:"}
{"id": "1192834", "revid": "729019", "url": "https://it.wikipedia.org/wiki?curid=1192834", "title": "ACV Records", "text": "La ACV Records \u00e8 una casa discografica italiana che si occupa principalmente di musica elettronica d'avanguardia, la cui sede principale \u00e8 in Roma.\nStoria.\nLa ACV Records viene fondata alla fine degli anni '80 dai fratelli Toni e Ciro Verde. Successivamente si aggiunge al team anche Daniela Fusco, grafica italiana di successo, che dar\u00e0 l'immagine all'etichetta. \nIl successo della casa \u00e8 immediato, grazie anche alla creazione di suoni elettronici innovativi, sia in Italia che all'estero. Difatti numerose sono le partecipazioni ai maggiori eventi dei club londinesi, oltre alla presenza ad alcune importanti manifestazioni internazionali, quali la Love Parade in Germania o la Energy Parade in Svizzera.\n\u201cDj magazine\u201d, una rivista londinese, definisce la ACV come \u201cla pi\u00f9 ambiziosa etichetta dai tempi della Motown\u201d. Inoltre \u00e8 la prima etichetta di musica elettronica ad organizzare un evento all'interno del Palazzo dello Sport di Mosca in Russia.\nCollaborazioni e produzioni.\nLa ACV Records ha collaborato con molti famosi Dj internazionali, tra cui:"}
{"id": "1192837", "revid": "287204", "url": "https://it.wikipedia.org/wiki?curid=1192837", "title": "Francesco Molinari Pradelli", "text": "Biografia.\nDopo aver studiato pianoforte e composizione a Bologna, continua gli studi presso l'Accademia nazionale di Santa Cecilia a Roma anche in direzione d'orchestra, diplomandosi nel 1938.\nL'anno seguente debutta a Bologna ne \"L'elisir d'amore\", riscuotendo un grande successo, cui segue un primo tour italiano nei teatri di Bergamo e Brescia. Si costruisce una fama che lo vedr\u00e0 debuttare al Teatro alla Scala nel 1946, anno in cui il teatro riapre dopo la guerra.\nDebutta all'estero nel 1955 al Covent Garden di Londra dirigendo Renata Tebaldi in \"Tosca\". Si reca negli Stati Uniti nel 1957, debuttando a San Francisco e iniziando collaborazioni con alcuni fra i pi\u00f9 importanti teatri del mondo, come la Staatsoper di Vienna e la Metropolitan Opera di New York. In Italia dirige l'orchestra sinfonica della Rai, del Teatro dell'Opera di Roma, dell'Accademia Nazionale di Santa Cecilia, del teatro La Fenice di Venezia. Incide per le etichette Decca, EMI, RCA. Dirige i pi\u00f9 famosi artisti del tempo come Giuseppe Di Stefano, Luciano Pavarotti, Montserrat Caball\u00e9, Maria Callas, Anna Moffo, Renata Tebaldi, Birgit Nilsson e Franco Corelli (con i quali incide una delle versioni di riferimento di Turandot di Giacomo Puccini), Joan Sutherland, Mario Del Monaco, Renata Scotto.\nFu accademico di Santa Cecilia e conosciuto anche come collezionista dell'arte pittorica, soprattutto dei secoli XVI-XVIII: acquistava numerosi quadri durante i suoi frequenti viaggi di lavoro. Nota a livello internazionale, la raccolta Molinari Pradelli \u00e8 la pi\u00f9 significativa formatasi a Bologna nel Novecento e si segnala per la consistenza e la selezionata qualit\u00e0 delle opere.\nNel dicembre 2013 l'area di passeggio retrostante il Teatro Comunale di Bologna, tra Largo Respighi e i Giardini del Guasto, \u00e8 stata intitolata \"piazzetta Francesco Molinari Pradelli\"."}
{"id": "1192838", "revid": "132266", "url": "https://it.wikipedia.org/wiki?curid=1192838", "title": "Padrone", "text": ""}
{"id": "1192839", "revid": "158286", "url": "https://it.wikipedia.org/wiki?curid=1192839", "title": "Siluro di vetro indiano", "text": ""}
{"id": "1192840", "revid": "158286", "url": "https://it.wikipedia.org/wiki?curid=1192840", "title": "Pesce fantasma", "text": ""}
{"id": "1192843", "revid": "289247", "url": "https://it.wikipedia.org/wiki?curid=1192843", "title": "Fiat A.74 RC 38", "text": ""}
{"id": "1192849", "revid": "124477735", "url": "https://it.wikipedia.org/wiki?curid=1192849", "title": "Anthology 3", "text": "Anthology 3 \u00e8 una raccolta del gruppo musicale britannico The Beatles, terzo ed ultimo doppio CD della serie Anthology.\nL'album \u00e8 stato pubblicato in Gran Bretagna il 28 ottobre 1996 e negli Stati Uniti il giorno seguente.\nDescrizione.\nLa terza coppia di CD percorre il periodo della produzione discografica del gruppo dal maggio del 1968 fino all'ultima registrazione che risale al 3 gennaio 1970. Le incisioni ebbero luogo principalmente negli studi della EMI in Abbey Road; e in misura minore negli Apple Studios, installati nella sede della Apple Corps in Savile Row, dove si registrarono i brani per l'album \"Let It Be\". Sono presenti inoltre sette tracce delle ventisette incise nella casa di George Harrison a Esher, composizioni realizzate nel ritiro indiano di Rishikesh che furono fissate su nastro nel maggio 1968 e che compongono la \"Esher session\". Bench\u00e9 la produzione musicale dei Beatles si svolgesse ormai da tempo esclusivamente in studio, un brano di \"Anthology 3\" riprende una registrazione dal vivo: si tratta di \"Get Back\", eseguita dal gruppo a fine gennaio 1969 nel Rooftop Concert, che prende il nome dal luogo dove i Beatles dettero la loro ultima esibizione \"live\": il tetto dell'edificio di Savile Row. Molti brani del secondo disco provengono dalle session filmate anche nel documentario \"Get Back\" montato da Peter Jackson nel 2021.\nCome gi\u00e0 accaduto per i due precedenti volumi della serie (con \"Free as a Bird\" in \"Anthology 1\" e \"Real Love\" in \"Anthology 2\"), anche questa terza raccolta si sarebbe dovuta aprire con un demo, \"Now and Then\", realizzato inizialmente dal solo John Lennon e rivisitato e risuonato per l'occasione dai tre rimanenti membri del gruppo. Tale decisione fu per\u00f2 accantonata e si scelse come prima traccia un brano strumentale, \"A Beginning\", inizialmente pensato per il \"White Album\".\nAnche \"Anthology 3\" all'uscita raggiunse il primo posto. Fu la prima volta che un artista arrivava direttamente per tre volte consecutive in cima alla classifica di Billboard."}
{"id": "1192852", "revid": "4175", "url": "https://it.wikipedia.org/wiki?curid=1192852", "title": "Coppa FIRA 1989-1990", "text": "La Coppa FIRA 1989-90 (), anche Coppa Europa 1989-90, fu il 28\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nLa vittoria finale arrise per la 23\u00aa volta alla , che termin\u00f2 in classifica prima a pari merito di e , ma con miglior differenza punti.\nParte del torneo svolse anche funzioni di fasi qualificatorie alla Coppa del Mondo 1991: \u00e8 il caso, per esempio, dell'incontro tra e , che, bench\u00e9 affiliate FIRA, partecipavano alle qualificazioni africane che si tenevano ad Harare, in Zimbabwe.\nL'incontro tra le due squadre termin\u00f2 12-12 e, onde spareggiare per il prosieguo delle eliminatorie, le due federazioni stabilirono di comune accordo che il punteggio valido per il torneo FIRA sarebbe stato il successivo incontro di qualificazione tra le due, vinto dal 12-6.\nParimenti, la seconda divisione vide la disputa di \u2015 , valida anche per le qualificazioni europee alla Coppa del Mondo.\nGli iberici vinsero il proprio girone, facilitati nel compito dal \"forfait\" della impegnata a far fronte a problemi politico/economici in patria conseguenti alla fine del blocco d'influenza sovietico; per l'accesso alla categoria superiore, affrontarono e vinsero uno spareggio a Siviglia contro i vicini di casa del con il punteggio di 29 a 6.\nAncora in seconda divisione, ultima presenza della con tale nome; a ottobre 1990 avvenne la riunificazione con la e la nuova squadra \u00e8 da allora nota come .\nUltima stagione di rilievo per la che, pur continuando a rimanere a ridosso di e negli anni a venire, perse gran parte degli elementi migliori a seguito della rivoluzione che scoppi\u00f2 nel Paese a dicembre 1989, proprio durante lo svolgimento del torneo: i giocatori della nazionale, infatti, erano quasi tutti militari delle Forze Armate o agenti di polizia e con il nuovo assetto politico post-socialista che segu\u00ec la rivoluzione i club sportivi non furono pi\u00f9 finanziati dallo Stato, con conseguente crollo dei praticanti la disciplina; durante le rivolte di natale 1989, inoltre, a un posto di blocco fu ucciso il trentaquattrenne terza linea della nazionale Floric\u0103 Murariu, che fuori dall'attivit\u00e0 sportiva era un ufficiale dell'esercito romeno, colpito da alcuni insorti armati."}
{"id": "1192854", "revid": "767487", "url": "https://it.wikipedia.org/wiki?curid=1192854", "title": "Odin (gruppo musicale)", "text": "Gli Odin sono un gruppo heavy metal formato nel 1983 a Los Angeles, California.\nNon riscossero mai un enorme successo e rimasero un gruppo di culto, ma furono ricordati soprattutto per aver partecipato al documentario \"\" assieme ad artisticome Faster Pussycat, Kiss, Tuff, Ozzy Osbourne, Lemmy Kilmister, London.\nStoria.\nLa band si form\u00f2 nel 1980 a Los Angeles dai fratelli Jeff Duncan (chitarra), Shawn Duncan (batteria) e Aaron Samson (basso) ai tempi delle scuole superiori a Glendale (California). Il singer Randy O raggiunse la band nel 1981. Nel 1982 usc\u00ec il primo EP \"Caution\", dove appar\u00ec il chitarrista Brad Parker. In precedenza, sotto lo pseudonimo di Damien C. Phillips Parker, aveva partecipato ad un concerto dei Metallica come chitarrista il 23 aprile 1982. Grazie a questo primo EP autoprodotto la band apr\u00ec per importanti band della scena heavy metal di L.A. come W.A.S.P., Keel, Armored Saint, Ratt, Malice ed altri.\nNel 1985 realizzarono l'EP \"Don't Take No for an Answer\" che conteneva i brani \"The Writer\" e \"Shining Love\". Quest'ultima canzone venne trasmessa alla KNAC radio che li fece conoscere alla scena heavy metal locale. La band pubblic\u00f2 poi il loro primo full-length \"Fight for Your Life\" nel 1988, pubblicato solo in Giappone. Un brano estratto da questo, \"12'Oclock High\" venne suonato dalla band nel documentatio \"The Decline of Western Civilization, The Metal Years\" del 1988.\nPoco dopo il cantante Randy O Roberg abbandona per intraprendere la carriera solista assicurandosi un contratto per la Atlantic Records. Dopo una fallita collaborazione con il chitarrista virtuoso Michael Angelo Batio nel 1988, Roberg fond\u00f2 i Lost Boys con Jeff Duncan ed il bassista Jimmy Tavis pubblicando nel 1990 l'album \"Lost and Found\".\nJeff Duncan e Jimmy Tavis verranno poi reclutati dagli Odin. Con un cambio di formazione quindi subentr\u00f2 alla voce Mark Weisz. La formazione cambi\u00f2 nuovamente, e si aggiunsero alla band il chitarrista Tim Kelly e Tony De Vita alla voce. Anche questa formazione ebbe breve vita con Shawn Duncan che nel 1988 entr\u00f2 nella formazione dei Madam X per poi abbandonare il progetto con lo scioglimento della band nello stesso anno. Duncan pi\u00f9 tardi raggiunger\u00e0 gli Armored Saint prima di formare la band Bird of Prey. Devita abbandon\u00f2 la band per altri progetti, tra cui i New Eden mentre Kelly far\u00e0 strada con gli Slaughter dal '88 e Weisz raggiunger\u00e0 gli Impellitteri nel 1989. La band si sciolse inevitabilmente nel 1990. Nel tardo 1990 gli Odin realizzano l'EP \"The Gods Must Be Crazy\". Questo disco autoprodotto conteneva la traccia \"Little Gypsy\" anch'essa apparsa nel documentario \"The Decline of Western Civilization, The Metal Years\". Questo fu l'ultimo album pubblicato dalla band.\nDai fine anni novanta, a seguito della riscoperta della scena l'heavy metal anni ottanta e l'etichetta Perris Records ristamp\u00f2 l'album \"Fight for Your Life\" nel giugno 2001, e pubblic\u00f2 la raccolta \"By the Gods\" contenente tutto il materiale dei tre EP \"Don't Take No For An Answer\", \"The Gods Must Be Crazy\" e \"Caution\".\nGli Odin formati da Randy O, Jeff Duncan, Aaron Samson e Shawn Duncan, si riunirono in occasione di una esecuzione dal vivo al Troubadour di Hollywood, California l'8 febbraio 2003. In seguito si riformarono in vista dell'esibizione tenutasi il 22 giugno 2005 al Key Club di Hollywood assieme a Spider and Snake, Blackboard Jungle, Jetboy, The Zeros e Fizzy Bangers.\nIn seguito produssero un EP di tre tracce intitolato \"Human Animal\" che usc\u00ec nel 2008, mentre l'anno seguente la Perris Records pubblic\u00f2 una nuova raccolta contenente l'inedito \"Let The Show Begin\"."}
{"id": "1192857", "revid": "36426", "url": "https://it.wikipedia.org/wiki?curid=1192857", "title": "Cassero Senese (Vetulonia)", "text": "Il Cassero Senese di Vetulonia si trova nella parte alta del centro storico dell'omonima localit\u00e0 del comune di Castiglione della Pescaia.\nStoria.\nIl cassero \u00e8 ci\u00f2 che rimane dell'antico castello medievale di Colonna, denominazione assunta dalla localit\u00e0 etrusca di Vetluna durante il periodo longobardo.\nLa primitiva costruzione risalente all'VIII secolo apparteneva ai vescovi di Lucca che la cedettero all'Abbazia di Sestinga attorno all'anno mille.\nDopo essere divenuto propriet\u00e0 dei Lombardi di Buriano nel corso del Duecento, il complesso pass\u00f2 nelle mani dei Senesi nel 1331.\nVerso la met\u00e0 del Quattrocento l'originario castello venne gravemente danneggiato e, a causa degli ingenti danni subiti, venne ristrutturata soltanto la parte del complesso corrispondente al cassero.\nCon la caduta della Repubblica di Siena avvenuta alla met\u00e0 del Cinquecento, Vetulonia e la sua fortificazione entrarono a far parte del Granducato di Toscana e, da allora, ne seguirono le sorti.\nNei secoli successivi, alcuni interventi di ristrutturazione hanno parzialmente modificato l'originario aspetto medievale.\nDescrizione.\nIl Cassero Senese di Vetulonia si presenta come un complesso fortificato costituito da due corpi di fabbrica, con le pareti interamente rivestite in pietra, dove si aprono alcune finestre disposte su pi\u00f9 livelli in modo irregolare.\nIl corpo di fabbrica pi\u00f9 basso, parzialmente modificato nei secoli scorsi, \u00e8 addossato sul lato sinistro all'originaria torre medievale, priva di coronamenti sommitali."}
{"id": "1192860", "revid": "6923", "url": "https://it.wikipedia.org/wiki?curid=1192860", "title": "Stazione di Napoli Campi Flegrei", "text": "La stazione di Napoli Campi Flegrei \u00e8 una stazione ferroviaria posta sul passante ferroviario di Napoli.\n\u00c8 la terza stazione per importanza di Napoli, dopo Napoli Centrale e Napoli Afragola, \u00e8 situata nel quartiere di Fuorigrotta ed \u00e8 attualmente una stazione della linea 2, collegata alla fermata Mostra della ferrovia Cumana e della linea 6 della metropolitana. La stazione era inserita nel progetto Centostazioni.\nStoria.\nLa stazione, in origine denominata \"Fuorigrotta\", entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli (la cosiddetta \"metropolitana\").\nNel 1927 assunse la denominazione di \"Napoli Campi Flegrei\".\nStrutture e impianti.\nIl fabbricato della stazione, molto elegante sia esternamente che internamente, \u00e8 di ampie dimensioni ed ospita biglietteria, bar, sala d'attesa ed alcuni esercizi commerciali (edicola, barbiere e libreria). Il fascio binari \u00e8 composto da 7 binari passanti per il traffico viaggiatori. Il binario 1 \u00e8 in riapplicazione. Elevato il numero di binari per il servizio merci, anche se molti binari tronchi sono inutilizzati oppure usati per il ricovero di carri. Poco dopo la stazione (dir. Pozzuoli) vi \u00e8 anche un ampio deposito utilizzato dai treni metropolitani e regionali, un centro di manutenzione della linea aerea, ed un raccordo di servizio con la ferrovia Cumana.\nMovimento.\nNapoli Campi Flegrei \u00e8 capolinea dei servizi metropolitani per Salerno, Castellammare Di Stabia e Caserta (via Cancello) e regionali per Villa Literno e Caserta (via Villa Literno). Tutti questi treni sono accolti nei binari 4, 5, 6 e 7. Il binario 1 non \u00e8 utilizzato, mentre i binari 2 e 3 sono riservati alla linea 2 (Pozzuoli-San Giovanni).\nIn passato, Campi Flegrei, Mergellina e Piazza Garibaldi erano servite da treni regionali per Formia ed Eurostar per Roma Termini; nel 2009 questi treni sono stati soppressi con la finalit\u00e0 di regolarizzare la linea 2.\nInterscambi.\nOltre agli autobus ANM, EAVBUS e CTP che fermano nel piazzale antistante la stazione, nelle vicinanze si trova anche la fermata Mostra dell'EAV e la fermata Mostra della linea 6.\nServizi.\nLa stazione dispone di:"}
{"id": "1192873", "revid": "1565034", "url": "https://it.wikipedia.org/wiki?curid=1192873", "title": "Regione ecclesiastica Lazio", "text": "La Regione ecclesiastica Lazio un ente ecclesiastico dotato di personalit\u00e0 giuridica eretto dalla Santa Sede ed \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia.\nTerritorio.\nLa regione ecclesiastica Lazio comprende i seguenti territori:\nEssa ha sede a Roma, nel palazzo del Laterano, ed \u00e8 governata collegialmente dalla conferenza episcopale regionale, il cui presidente delegato \u00e8 il vicario generale per la diocesi di Roma.\nStoria.\nL'istruzione \"Alcuni arcivescovi\" della Congregazione dei vescovi e regolari del 24 agosto 1889 estese a tutta l'Italia l'uso esistente in alcune regioni italiane delle conferenze episcopali regionali, riunioni annuali dei vescovi della stessa regione per discutere questioni comuni, condividere pareri, affrontare e superare difficolt\u00e0. L'istruzione suddivise la penisola in 17 regioni, tra cui la regione denominata \u00abCircondario di Roma\u00bb costituita da 25 circoscrizioni ecclesiastiche, con esclusione della diocesi di Roma:\nCon la lettera circolare del 15 febbraio 1919, la Congregazione Concistoriale suddivise il Lazio in due regioni episcopali:\nRispetto all'elenco del 1889, erano escluse le diocesi suburbicarie, ma vi era l'aggiunta della diocesi di Sora, Aquino e Pontecorvo, che nel 1889 faceva parte della regione Campania. La lettera circolare ribad\u00ec l'obbligo per le conferenze episcopali regionali di riunirsi una volta all'anno.\nIl motu proprio \"Quanta cura\" di papa Pio XI dell'8 dicembre 1938 istitu\u00ec in ogni \u00abregione conciliare o ecclesiastica\u00bb (\"Regio conciliaris seu ecclesiastica\") italiana un unico tribunale per le cause matrimoniali. Per questo solo scopo, fu istituito per tutto il Lazio un unico tribunale competente per le cause matrimoniali, quello del vicariato di Roma.\nCon il motu proprio \"Suburbicariis sedibus\" dell'11 aprile 1962, papa Giovanni XIII istitu\u00ec la conferenza episcopale regionale delle diocesi suburbicarie romane, con la diocesi di Roma, presieduta dal cardinale vicario.\nCon il decreto \"De collationibus\" della Congregazione Concistoriale del 25 luglio 1967, le tre conferenze episcopali regionali laziali furono unite in un'unica regione ecclesiastica. Il decreto stabil\u00ec inoltre che il cardinale vicario \u00e8 \"ex officio\" delegato del Papa, arcivescovo e metropolita della provincia romana, alla presidenza della Conferenza episcopale laziale.\nNei primi anni Settanta, l'arcidiocesi di Gaeta e la diocesi di Rieti, che appartenevano rispettivamente alla regione campana e alla regione umbra, furono incorporate nella regione laziale.\nIl decreto \"Eo quod\" della Congregazione per i vescovi del 12 settembre 1976 stabil\u00ec il passaggio dell'abbazia territoriale di Montecassino e della prepositura nullius di Atina dalla conferenza dei vescovi della Campania a quella del Lazio.\nIl 4 novembre 1994, con il decreto \"Ut communis\" della Congregazione per i vescovi, alla regione ecclesiastica Lazio fu conferita la personalit\u00e0 giuridica canonica pubblica \u00abper promuovere l'azione comune di diverse diocesi vicine, secondo le circostanze di persone e di luoghi\u00bb, e \u00abfavorire maggiormente le relazioni reciproche tra i Vescovi diocesani\u00bb. Nell'elenco delle circoscrizioni ecclesiastiche che appartengono alla regione ecclesiastica Lazio, oltre a quelle gi\u00e0 citate nei documenti precedenti, si trova anche l'abbazia territoriale di Santa Maria di Grottaferrata.\nIl 16 febbraio 1996 lo stato italiano riconobbe la personalit\u00e0 giuridica civile della regione ecclesiastica Lazio.\nLa regione ecclesiastica oggi.\nStatistiche.\nSuperficie in km\u00b2: 18.302\nAbitanti: 5.782.850\nParrocchie: 1.458\nNumero dei sacerdoti secolari: 3.123\nNumero dei sacerdoti regolari: 5.185\nNumero dei diaconi permanenti: 256\nSuddivisione.\nLa regione ecclesiastica \u00e8 composta da ventuno diocesi, cos\u00ec ripartite:"}
{"id": "1192876", "revid": "647919", "url": "https://it.wikipedia.org/wiki?curid=1192876", "title": "Wagggs", "text": ""}
{"id": "1192883", "revid": "228587", "url": "https://it.wikipedia.org/wiki?curid=1192883", "title": "Star Trekkin'", "text": "Star Trekkin' \u00e8 una canzone pubblicata dal duo inglese The Firm nel 1987.\nLa canzone pu\u00f2 essere ricondotta al genere del rock demenziale, ed \u00e8 una parodia delle avventure televisive di \"Star Trek\".\nLa composizione musicale ricorda quella delle filastrocche, con brevi frasi ritmiche ripetute. Il testo della canzone \u00e8 composto da versi che richiamano le frasi famose dei personaggi principali della serie TV.\nLa prima strofa \u00e8 composta solo dalle parole di Uhura e Spock e in ogni strofa successiva viene introdotto un nuovo personaggio ripetendo, con variazioni minime, le parole dei precedenti. La struttura testuale va cos\u00ec accrescendosi col procedere della canzone, mentre il ritmo diventa sempre pi\u00f9 rapido e forsennato.\nVengono citati, nell'ordine:\nI personaggi sono introdotti da una voce pesantemente distorta che ne pronuncia il nome. Nel finale \u00e8 presente una sequenza di musica psichedelica.\n\"Star Trekkin\"' \u00e8 stata composta da John O'Connor e da Graham Lister e fu registrata ai Bark Studios (di propriet\u00e0 dello stesso O'Connor) di Walthamstow (East London). Gli arrangiamenti erano di Bill C. Martin, che ha anche realizzato le parti per tastiera, mentre le voci erano di varie persone coinvolte nel progetto (O'Connor, Dev Douglas e Peter Sills).\nSi tratta della seconda canzone simile prodotta da O'Connor e Lister. La prima, \"Arthur Daley E's Alright\" (basata sulle frasi dei personaggi dello show inglese \"Minder\") era arrivata al quattordicesimo posto della classifica inglese, pur essendo un'autoproduzione.\nAnche per Star Trekkin', il duo propose la canzone a diverse case di produzione ed artisti, ricevendo per\u00f2 solo rifiuti. O'Connor produsse quindi 500 copie del disco presso il suo studio, pubblicandola in proprio.\nLa canzone ebbe un clamoroso ed inaspettato successo, diventando una delle principali \"hit\" sul mercato inglese. Rimase per due settimane alla prima posizione della classifica del Regno Unito, nove settimane nella UK Top 40 e arriv\u00f2 al terzo posto della classifica inglese. Entr\u00f2 nella parte alta delle classifiche anche in Giappone e in vari paesi d'Europa, vendendo oltre un milione di copie."}
{"id": "1192885", "revid": "486946", "url": "https://it.wikipedia.org/wiki?curid=1192885", "title": "Cappella palatina di Aquisgrana", "text": ""}
{"id": "1192890", "revid": "1632387", "url": "https://it.wikipedia.org/wiki?curid=1192890", "title": "Chamaeleo chamaeleon", "text": "Il camaleonte mediterraneo (Chamaeleo chamaeleon ) \u00e8 un sauro della famiglia Chamaeleonidae.\nDescrizione.\nIl camaleonte comune \u00e8 inconfondibile nella stragrande maggioranza del suo areale. Il colore della sua pelle \u00e8 determinato dall'ambiente e dalla temperatura circostanti ed \u00e8 capace di improvvisi mutamenti. Generalmente \u00e8 verde, pi\u00f9 chiaro la notte. Trascorre gran parte del suo tempo arrampicandosi sui cespugli, aggrappandosi ai rami con la coda e con le zampe modificate (le dita di ciascuna zampa sono formate da due artigli prensili). Misura da 9 a 17\u00a0cm, pi\u00f9 12-14 di coda. Il maschio \u00e8 poco pi\u00f9 grosso della femmina. Quest'ultima depone nella tarda estate 30-40 uova, che si schiuderanno la successiva primavera. Vive fino a 20 anni, il record in cattivit\u00e0 \u00e8 22 anni, ma in genere vive 12-13 anni.\nBiologia.\nAlimentazione.\nPrevalentemente insettivoro, caccia farfalle, zanzare, libellule e cavallette. Talvolta si nutre anche di ragni, scorpioni e di altri aracnidi. I maschi pi\u00f9 grandi cacciano per\u00f2 anche piccoli vertebrati, quali sauri, topi e giovani uccelli. La preda \u00e8 puntata da lontano, catturata con la lingua viscosa e ingoiata intera.\nDistribuzione e habitat.\nIl camaleonte mediterraneo \u00e8 presente in Europa meridionale (Spagna, Portogallo, Italia e Grecia), in Nord Africa (aree costiere del Sahara occidentale, Marocco, Algeria, Tunisia, Libia ed Egitto) e Asia sud-occidentale (Turchia meridionale, Siria, Libano, Israele, Giordania, Arabia saudita e Yemen).Presente a Malta, in alcune isole greche (Creta, Samos e Chios), e nella parte meridionale della penisola iberica. In Italia alcune sporadiche segnalazioni sono pervenute in passato dalla Sicilia ma si tratta di introduzioni accidentali di esemplari nordafricani: una recente revisione colloca \"C. chamaleon\" tra le specie la cui presenza in Sicilia non \u00e8 confermata. Pi\u00f9 recentemente popolazioni acclimatate sono state segnalate in Puglia e Calabria; entrambe le popolazioni sono il frutto di relativamente recenti reintroduzioni (rispettivamente dalla Tunisia e da Israele).\nSistematica.\nSono state descritte 4 sottospecie:\nSono presenti variazioni di colore e dimensione tra le popolazioni. Ad esempio, gli individui di Israele sono i pi\u00f9 piccoli, mentre i pi\u00f9 grandi vivono in Tunisia e Algeria.\nAllevamento.\nIl camaleonte comune \u00e8 un animale molto diffuso in terrari e simili. Tuttavia, ora \u00e8 protetto dalla CITES, e, per quanto riguarda l'Italia, ne \u00e8 vietata l'importrazione da paesi nordafricani e vicinorientali, cos\u00ec come da Grecia e Spagna. In pratica, si possono allevare solo esemplari provenienti da allevamenti.\nDopo l'acquisto, bisogna registrare il nuovo nato su un apposito registro consegnato con l'animale.. Ogni tanto, degli ispettori passeranno a controllare che il numero di animali dichiarati sul registro equivalga a quello degli animali realmente posseduti."}
{"id": "1192891", "revid": "339392", "url": "https://it.wikipedia.org/wiki?curid=1192891", "title": "Saint-Germain d'Auxerre", "text": ""}
{"id": "1192892", "revid": "773636", "url": "https://it.wikipedia.org/wiki?curid=1192892", "title": "Castello di Casallia", "text": "Il castello di Casallia si trova nel territorio comunale di Castiglione della Pescaia, in localit\u00e0 Le Case di Vetulonia, alcuni chilometri a valle dell'omonimo centro.\nStoria.\nIl castello sorse su un piccolo pianoro attorno all'anno mille come struttura conventuale che, nel corso del tempo, venne abbandonata dai monaci e trasformata in struttura fortificata. L'originario complesso dipendeva dalla vicina abbazia di Sestinga e, in seguito all'abbandono, venne acquistato da signori locali che lo trasformarono adibendolo a loro residenza e accettando la sottomissione a Siena a partire dal 1331.\nCon la caduta della Repubblica di Siena nella seconda met\u00e0 del Cinquecento, il castello fu inglobato nel Granducato di Toscana, pur rimanendo sempre di propriet\u00e0 privata.\nDal Settecento in poi, una serie di interventi di ristrutturazione andati avanti fino al XX secolo ha modificato in buona parte l'originario aspetto medievale.\nIl complesso \u00e8 costituito da un agglomerato di edifici abitativi che si dispongono attorno alla torre. Gran parte degli edifici sono il frutto di interventi di restauro avvenuti in epoche successive, pur avendo mantenuto le strutture murarie in pietra. Tuttavia, la loro particolare disposizione evidenzia le originarie funzioni di convento, lasciando facilmente immaginare la collocazione dell'antica chiesa e quali erano le strutture adibite a celle. L'edificio turriforme, che costituiva la torre campanaria dell'antico complesso religioso, \u00e8 quello che ha mantenuto pressoch\u00e9 intatto l'originario aspetto di epoca medievale. Si presenta a sezione quadrangolare, con basamento a scarpa cordonato e pareti completamente rivestite in pietra, dove si aprono alcune finestre disposte su tre livelli al di sopra del cordone che delimita superiormente la base. La parte sommitale, coperta da un tetto a 4 spioventi poco pronunciati e rivestiti con i classici mattoni toscani, \u00e8 il frutto di un rifacimento successivo che ha trasformato definitivamente l'antico campanile nell'attuale torre."}
{"id": "1192893", "revid": "1305772", "url": "https://it.wikipedia.org/wiki?curid=1192893", "title": "Chris Sawyer's Locomotion", "text": "Chris Sawyer's Locomotion (o pi\u00f9 semplicemente Locomotion) \u00e8 un videogioco strategico per Windows, avente per tema il mondo dei trasporti. \u00c8 stato sviluppato da Chris Sawyer, gi\u00e0 autore di \"Transport Tycoon\" e dei primi due \"RollerCoaster Tycoon\", e pubblicato nel 2004 da Atari.\nModalit\u00e0 di gioco.\nIl tema del videogioco \u00e8 il mondo dei trasporti e il relativo business. Il giocatore pu\u00f2 scegliere fra diversi tipi di scenario (isole, metropoli, villaggi) suddivisi per difficolt\u00e0.\nIl compito del giocatore \u00e8 quello di riuscire a completare tutti gli obiettivi stabiliti all'inizio della partita; essi possono consistere nel riuscire a trasportare una data quantit\u00e0 di merci o di passeggeri, nell'accumulare una certa quantit\u00e0 di profitti derivanti dall'attivit\u00e0 di trasporti, nel raggiungere un determinato profitto mensile, una determinata promozione o un determinato valore dell'azienda.\nPer raggiungere l'obiettivo si possono sfruttare diversi mezzi di trasporto, che spaziano da quello aereo a quello su gomma. Nel gioco \u00e8 anche necessario occuparsi di gestire i capitali, battere la concorrenza, raggiungere promozioni personali, sviluppare e migliorare i vari mezzi di trasporto. Nel corso di una partita si possono utilizzare nuovi modelli di veicoli dalle caratteristiche sempre migliori.\nTutti questi fattori determinano la propria posizione all'interno dell'azienda, in una scala che va dalla pi\u00f9 bassa (operaio) ai gradi pi\u00f9 alti (tecnico, controllore del traffico, coordinatore dei trasporti, supervisore logistico, direttore, capo dirigente, amministratore delegato, presidente, magnate).\nIl gioco dispone inoltre di un editor di mappe con il quale \u00e8 possibile creare i propri scenari di gioco personalizzati.\nSviluppo.\nVisto il grande successo di Transport Tycoon e della relativa versione Deluxe, Chris Sawyer inizi\u00f2 a lavorare su un seguito, ma il suo forte interesse per le montagne russe lo port\u00f2 ad accantonare il progetto in favore di \"RollerCoaster Tycoon\" e \"RollerCoaster Tycoon 2\". Soltanto dopo aver pubblicato questi ultimi due giochi riusc\u00ec a dedicarsi allo sviluppo di un vero e proprio successore di Transport Tycoon, pubblicato poi con il nome di \"Chris Sawyer's Locomotion\".\nCos\u00ec come per i giochi precedentemente creati da Chris Sawyer, anche \"Locomotion\" \u00e8 stato programmato principalmente in linguaggio assembly.\nIl motore grafico di \"Locomotion\" \u00e8 stato utilizzato per pubblicare nel 2013 una ri-edizione di Transport Tycoon per dispositivi Android e iOS.\nNel 2018, un gruppo di fan ha iniziato a creare una versione \"open source\" del gioco chiamata \"OpenLoco\". Attraverso un processo di ingegneria inversa, il codice originale del gioco \u00e8 stato trascritto in un pi\u00f9 moderno linguaggio C++, replicando quanto gi\u00e0 avvenuto con analoghi progetti relativi ai giochi precedenti di Sawyer. La versione \"open source\" \u00e8 compatibile non solo con Windows, ma anche con Linux e macOS."}
{"id": "1192901", "revid": "767487", "url": "https://it.wikipedia.org/wiki?curid=1192901", "title": "Manuel Gondra", "text": "Fu presidente del Paraguay dal 25 novembre 1910 al 17 gennaio 1911.\nAbbandonati gli studi di giurisprudenza, Gondra si occup\u00f2 di giornalismo e insegnamento e nel 1908 ader\u00ec alla Liga de la Juventud Independiente come rappresentante dei liberali. Ministro plenipotenziario in Brasile (1905-1908), fu ministro degli Esteri (1908-1910) e il 25 novembre 1910 venne eletto presidente della Repubblica. Uomo di larghe vedute, non riusc\u00ec a compiere riforme e fu deposto da un golpe guidato dal colonnello Albino Jara (17 gennaio 1911).\nTorn\u00f2 ad occupare la carica il 15 agosto 1920, ma fu deposto da una rivolta il 29 ottobre 1921."}
{"id": "1192906", "revid": "394", "url": "https://it.wikipedia.org/wiki?curid=1192906", "title": "Convento di Casallia", "text": ""}
{"id": "1192908", "revid": "108238731", "url": "https://it.wikipedia.org/wiki?curid=1192908", "title": "Group technology", "text": "L'idea base del concetto di Group Technology (GT) \u00e8 quello di suddividere un insieme tecnologico (ad esempio un insieme di parti) in sottoinsiemi tra di loro simili chiamati famiglie. Lo scopo di questa suddivisione \u00e8 quello di ottenere dei vantaggi economici (sia in termini di costo che di tempi) ed organizzativi.\nIl concetto di Group Technology pu\u00f2 essere utilizzato sia a livello tecnologico per suddividere un insieme di parti in famiglie simili tra loro, sia a livello impiantistico al fine di individuare un set di risorse in grado di effettuare lavorazioni su famiglie omogenee di pezzi (cellular manufacturing).\nLe applicazioni della GT nel campo della produzione sono relative quindi ai seguenti campi:\nA livello impiantistico la GT \u00e8 rivolta ad organizzare il sistema di produzione in un \u201ccellular manufacturing systems\u201d in base ai seguenti step:\nA livello tecnologico la GT \u00e8 essenzialmente riferita al raggruppamento in famiglie di pezzi. Come detto una famiglia \u00e8 costituita da un insieme di pezzi simili tra loro.\nUn raggruppamento pu\u00f2 essere effettuato in base a 2 tipologie di caratteristiche di pezzi, ovvero:\nPer il passaggio da un layout di tipo \"job shop\" a uno a celle, si esegue una \"part routing matrix\" che incrocia famiglie di codici o singoli articoli con i centri di lavoro attraversati durante la lavorazione e assegna un punteggio on/off (0 se non attraversato; 1 se attraversato), ovvero un peso proporzionale al tempo di lavorazione assegnato nelle fasi che riguardano un determinato centro di lavoro. La matrice viene poi diagonalizzata, ordinando gli elementi di riga e colonna in modo da individuare delle aree non vuote, ossia prodotti che attraversano centri simili e sono i candidati alla produzione di una certa cella. \nI cicli di lavorazione contengono le informazioni necessarie per questo tipo di analisi. Il ciclo riporta una serie di operazioni per ottenere il materiale, il centro di lavoro o della risorsa umana che segue la fase, una descrizione, il tempo assegnato per l'esecuzione dell'operazione e l'eventuale attrezzaggio.\nOltre al problema tecnologico, occorre una riprogettazione organizzativa, tenendo conto che il personale di una cella deve avere pi\u00f9 competenze di quello di un reparto, dovendo presidiare macchine utensili diverse che si utilizzano per la stessa famiglia di prodotti. In questo caso, le risorse umane devono essere confrontate con le competenze richieste per programmare e presidiare una certa macchina utensile.\nClassificazione e codifica delle parti.\nI metodi di classificazione si suddividono, in base alla tipologia di approccio in:\nEsistono due metodologie di classificazione:\nUn forte aiuto nella classificazione e codifica delle parti viene dalle tecnologie informatiche (Computer-aided process planning)."}
{"id": "1192909", "revid": "297031", "url": "https://it.wikipedia.org/wiki?curid=1192909", "title": "Uova di pesce", "text": "Per \u201cuova di pesce\u201d si intende non solo le uova dell'omonimo animale, ma anche quelle di riccio di mare, gamberetti e di alcune conchiglie. In cucina, pu\u00f2 essere usato in molti piatti come un ingrediente cotto ma anche crudo.\nIl caviale, considerato una classica prelibatezza culinaria, \u00e8 costituito da uova di storione.\nImpieghi in diversi paesi.\nGiappone.\nUna grande variet\u00e0 di tipi di uova di pesce sono usati nella cucina giapponese,\ntra cui distinguiamo:\nSvezia.\nUn piatto molto popolare in Svezia \u00e8 una pasta di uova di merluzzo, affumicata e salata, usualmente servita come panino.\nDanimarca.\nLe uova di lompo sono usate in vasta scala nella cucina danese, sopra uova sode tagliate a met\u00e0, o a fette, sopra dei mucchi di gamberetti, o insieme ad altri pesci o altri frutti di mare.\nGrecia.\nLe uova di carpa salate e affumicate vengono chiamate \"tarama\", che serve a fare la \"taramosalata\": un piatto greco costituito da \"tarama\" con succo di limone, briciole di pane, cipolla ed olio di oliva; viene mangiato come antipasto.\nItalia.\nLa bottarga \u00e8 un alimento costituito da uova di pesce essiccate e salate, consumata come guarnizione o come condimento per la pasta. Viene ricavata dalle uova di muggine, di tonno o di pesce spada.\nSi consumano inoltre uova di storione (caviale), lompo e cepola.\nLe uova di riccio di mare vengono consumate in Sicilia (soprattutto a Palermo), in Puglia e in Sardegna, sia in Street food, crude, prelevate con del pane dal riccio aperto sul momento, oppure preparate in salsa a crudo con olio extravergine di oliva pronte per condire i classici \"spaghetti ai ricci di mare\".\nIran.\nNelle regioni caspiche del Gilan e del Mazandaran, sono usati molti tipi di uova di pesce. Chiamate \"ashpal\" o \"ashbal\", possono essere consumate alla griglia, affumicate, salate o insieme ad altri ingredienti. Se sono salate o conservate, vengono consumate come condimento, mentre se sono fresche, vengono preparate alla griglia, al vapore o fritte insieme a uova per formare un piatto cremoso chiamato \"ashpal kuku\".\nIndia (Kerala e Bengala dell'Ovest) e Bangladesh.\nLe uova di \"hilsa\" sono considerate una squisitezza nel Bengala dell'Ovest e in Bangladesh. Di solito sono preparate fritte, anche se si trovano altre preparazioni come le uova schiacciate, con olio, cipolla e pepe o il curry d'uova. In una ricetta tradizionale dello stato del Kerala vengono fritte nell'olio di cocco. Tra la popolazione tribale invece, le uova arrostite all'aperto (come dei \"marshmallow\") sono considerate una ghiottoneria. In questa regione sono molto apprezzate anche le uova di \"Labeo rohita\"."}
{"id": "1192910", "revid": "124782995", "url": "https://it.wikipedia.org/wiki?curid=1192910", "title": "Cazzatura", "text": "La cazzatura \u00e8 una delle manovre marinaresche necessarie alla conduzione di una barca a vela, consiste nel tesare (stringere) una vela, tirandola a s\u00e9 utilizzando la rispettiva scotta.\nIl verbo da cui deriva, \"cazzare\", \u00e8 anche impiegato per indicare l'azione di tesare una qualunque cima. Il contrario di \"cazzare\" \u00e8 \"allascare\".\nModalit\u00e0 di attuazione.\nL'operazione \u00e8 effettuata per eseguire quelle manovre che servono per la messa a segno delle vele. Per esempio: si cazza la randa, si cazza il fiocco, il gennaker, e cos\u00ec via. Essendo la scotta la manovra corrente che agisce nella regolazione della vela \u00e8 anche corretto dire cazza la scotta.\nLa decisione di cazzare o lascare una vela dipende dalla direzione e dall'intensit\u00e0 del vento, in modo da avere la parte dell'inferitura sempre parallela alla direzione del vento.\nSolitamente l'ordine viene impartito gridando \"cazza!\" e facendo seguire il nome della vela da cazzare (es. la randa, o il fiocco) quando, dopo una variazione nella direzione del vento, si vuole mantenere la stessa rotta, oppure per cambiare andatura e orzare."}
{"id": "1192913", "revid": "124330640", "url": "https://it.wikipedia.org/wiki?curid=1192913", "title": "Paolo Angelo Ballerini", "text": "L'urto sorto a causa sua fra il neonato governo e la Santa Sede fu risolto solo nel 1867, nominandolo patriarca titolare di Alessandria dei Latini.\nBiografia.\nMinistero sacerdotale.\nPaolo Angelo Ballerini nacque a Milano, nella Contrada dei Ratti, in un'abitazione di una modesta famiglia di artigiani al numero 3191 (oggi via Cesare Cant\u00f9, 3). I suoi genitori erano originari del comune di Inveruno, nel milanese.\nIntrapresa la carriera ecclesiastica, venne ordinato sacerdote il 16 luglio 1837. Venne nominato vicario generale dell'arcidiocesi dal 1857, dopo che il 21 dicembre 1857 l'arcivescovo Carlo Bartolomeo Romilli ebbe un colpo apoplettico, all'inizio del 1858 assunse le funzioni vicarie.\nMinistero episcopale.\nMorto l'arcivescovo Carlo Bartolomeo Romilli, il 7 maggio 1859, Paolo Angelo Ballerini (rosminiano e patriota nel 1848, ma gi\u00e0 nel 1849 temporalista e quindi anti-piemontese) fu indicato alla Santa Sede dal governo austriaco il 4 giugno 1859 (lo stesso giorno della battaglia di Magenta) come primo di una terna di nomi, in base al diritto di presentazione allora vigente secondo il concordato del 1855. Il 20 giugno 1859 papa Pio IX lo scelse come arcivescovo di Milano.\nIl caso Ballerini.\nNel frattempo, per\u00f2, Milano era stata liberata: gli austriaci erano usciti dalla citt\u00e0 gi\u00e0 il 5 giugno e il giorno stesso la Deputazione municipale aveva approvato un indirizzo che rinnovava l'annessione della Lombardia al Regno di Sardegna gi\u00e0 votata nel 1848, consegnato l'indomani al quartier generale del re Vittorio Emanuele II di Savoia (che sarebbe entrato in citt\u00e0 l'8 giugno). Il giorno prima della nomina papale l'esercito austriaco era stato sconfitto nella battaglia di Solferino e San Martino. La popolazione milanese, che aveva visto la nomina del Ballerini come un ultimo sopruso austriaco, imped\u00ec allora il rientro del neoeletto arcivescovo a Milano. Il governo piemontese sostenne la nullit\u00e0 della nomina che era soggetta al regio \"placet\" ed imped\u00ec, anche militarmente, la presa di possesso dell'arcidiocesi, rafforzato nella sua pretesa dalla pace di Zurigo (10 novembre 1859), con la quale l'Impero d'Austria cedeva la Lombardia alla Francia, che la retrocedeva al Regno di Sardegna.\nNonostante tutto, l'8 dicembre 1860 ricevette l'ordinazione episcopale dal vescovo Carlo Caccia Dominioni.\nL'arcivescovo Ballerini si rifugi\u00f2 dapprima nel Canton Ticino, poi in Brianza, prendendo dimora a Vighizzolo, presso Cant\u00f9 all'estremo confine dell'arcidiocesi, dove tuttavia fu contestato dai liberali per poi trasferirsi a Seregno, dove ebbe migliore accoglienza.\nTra il Regno di Sardegna, che da l\u00ec a poco diventer\u00e0 il Regno d'Italia, e la Santa Sede, il caso Ballerini divent\u00f2 uno dei maggiori motivi di conflitto. La Chiesa vedeva un'arcidiocesi importante come quella di Milano privata del proprio presule in quanto impedito dall'autorit\u00e0 civile, mentre da parte dello Stato si sottolineava la scorrettezza di nominare un arcivescovo su designazione di uno stato come quello austriaco che non esercitava pi\u00f9 la sua sovranit\u00e0 sul territorio dell'arcidiocesi.\nMons. Ballerini si considerava a pieno titolo arcivescovo di Milano ed esercitava le sue funzioni attraverso il suo vicario generale Carlo Caccia Dominioni, gi\u00e0 vescovo ausiliare al tempo dell'arcivescovo Carlo Bartolomeo Romilli. L'autorit\u00e0 civile si mise in contrasto anche con il vicario, spingendolo a rifugiarsi in volontario esilio nel seminario di Monza il 15 luglio 1861 ed arrivando in seguito al suo arresto. Per la Santa Sede Carlo Caccia Dominioni era vicario generale della sede impedita, ma l'autorit\u00e0 civile lo considerava solo amministratore diocesano sede vacante. Il clero della stessa arcidiocesi era diviso fino al punto di rottura fra temporalisti o intransigenti (clero regolare e Oblati dei Santi Ambrogio e Carlo, titolari della formazione nei seminari) e liberali o conciliatoristi (clero secolare), ma la soluzione delle dimissioni dell'arcivescovo era ormai resa impossibile dalla questione di principio.\nLa questione dur\u00f2 con rigida contrapposizione per anni fino a quando mor\u00ec il vescovo Caccia Dominioni, il 6 ottobre 1866. Il capitolo dell'arcidiocesi di Milano elesse come nuovo amministratore diocesano il sacerdote Filippo Carcano; mons. Ballerini non grad\u00ec questa nomina e, nei primi mesi del 1867, siccome non fu trovata una soluzione conciliativa, l'arcivescovo Ballerini rinunci\u00f2 all'arcidiocesi ed il 27 marzo 1867 venne nominato patriarca titolare di Alessandria dei Latini.\nNella stessa data, come arcivescovo di Milano venne nominato Luigi Nazari di Calabiana, fino ad allora vescovo di Casale Monferrato, che era senatore del Regno e molto apprezzato da Casa Savoia. Egli prese possesso della diocesi il 23 giugno 1867. La crisi era finita.\nIl titolo di patriarca era molto onorifico e non implicava cure d'anime, tant'\u00e8 che mons. Ballerini risiedette a Seregno fino alla morte, avvenuta esattamente trent'anni dopo la nomina patriarcale, il 27 marzo 1897.\nIl monumento funebre di Paolo Angelo Ballerini, eseguito nel 1898 ad opera dello scultore Francesco Confalonieri (1850 - 1925), si trova a Seregno, nella Basilica Collegiata di San Giuseppe.\nIl cattolicesimo \"intransigente\".\nIl nuovo arcivescovo di Milano, Luigi Nazari di Calabiana veniva considerato un esponente dei \"conciliatoristi\" come venivano chiamati quegli esponenti cattolici che cercavano di diminuire l'attrito tra lo stato e la Chiesa. Per contro l'ormai patriarca Ballerini, nel suo \"quasi esilio\" di Seregno, veniva considerato il punto di riferimento degli \"intransigenti\" cio\u00e8 per quei cattolici che si ponevano in totale opposizione alle ingerenze dello stato nei temi religiosi. Durante il Concilio Vaticano I del 1870, Ballerini sostenne la proclamazione del dogma dell'infallibilit\u00e0 papale, mentre Calabiana appartenne alla minoranza anti-infallibilista, anche se poi obbed\u00ec e invit\u00f2 la sua arcidiocesi all'obbedienza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1192914", "revid": "228587", "url": "https://it.wikipedia.org/wiki?curid=1192914", "title": "Act a Fool", "text": "Act a Fool, \u00e8 il secondo singolo tratto da \"Crunk Rock\", album di debutto da solista di Lil Jon.\nIl brano \u00e8 stato creato in collaborazione col noto gruppo rap/punk, i Whole Wheat Bread, ed anche con DJ Paul e Juicy J dei Three 6 Mafia.\nPer la prima volta il singolo \u00e8 stato pubblicato sul MySpace di Lil Jon, nella giornata di Halloween il 31 ottobre 2006.\nGi\u00e0 nel primo giorno ha registrato 580.000 click sulla sua pagina.\nQualche giorno dopo, il singolo \u00e8 stato reso disponibile anche su iTunes.\nQuesto singolo si \u00e8 classificato alla novantunesima posizione delle classifiche R&amp;B/Hip Hop statunitensi.\nVoci correlate.\nLil Jon"}
{"id": "1192923", "revid": "4175", "url": "https://it.wikipedia.org/wiki?curid=1192923", "title": "Coppa FIRA 1990-1992", "text": "La Coppa FIRA 1990-92 (), anche Coppa Europa 1990-92, fu il 29\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nA laurearsi campione fu la , alla sua 24\u00aa affermazione; alle sue spalle giunse l', imbattuta tranne che nei due incontri con i vicini d'Oltralpe.\nLa manifestazione, dopo l'intermezzo dell'edizione precedente, torn\u00f2 alla cadenza biennale e alcune partite del torneo funsero anche come incontri di qualificazione alla Coppa del Mondo 1991; \u00e8 il caso delle due partite giocate in Italia tra gli Azzurri e la e tra quest'ultima e la .\nSe da un lato la manifestazione vide l'esordio della riunificata, prosecutrice del titolo sportivo della preesistente , dall'altro fu l'ultima edizione per alcuni Paesi.\nLa , in fase di dissoluzione e che si presentava al torneo in una veste ridotta, di fatto l'unione tra Serbia e Montenegro, neppure termin\u00f2 il torneo di 3\u00aa divisione perch\u00e9 il consiglio di sicurezza delle Nazioni Unite aveva deliberato l'embargo del Paese e il bando sportivo di qualsiasi sua rappresentativa nazionale, con conseguente esclusione dalla competizione (Art. 8/b risoluzione 727 del ).\nL'ultima partita della formazione jugoslava fu il 21 aprile 1991 contro la , una vittoria 22-6; la terza divisione divenne quindi uno spareggio tra e , vinto da quest'ultima che accedette alla seconda divisione.\nDiversa fu la sorte dell'Unione Sovietica, che a fine 1991 cess\u00f2 di esistere: l'ultimo incontro con tale denominazione fu una vittoria 19-16 a Siviglia il contro la , ma la squadra termin\u00f2 il torneo sotto la bandiera della Comunit\u00e0 degli Stati Indipendenti, per poi sciogliersi definitivamente e dare vita alle nuove squadre che aderirono alla F.I.R.A. prima del torneo successivo.\nNon furono previste retrocessioni; dalla seconda divisione salirono , , , e in vista dell'ampliamento a 10 squadre su due gironi del torneo di vertice dell'edizione successiva.\nDal punto di vista sportivo fu, invece, l'ultima edizione di torneo con la meta valevole 4 punti: il il congresso generale dell'IRFB a Wellington aveva deliberato, tra le altre modifiche regolamentari, l'aumento del valore della meta a 5 punti, variazione entrata in vigore a partire dalla successiva stagione sportiva."}
{"id": "1192925", "revid": "1318658", "url": "https://it.wikipedia.org/wiki?curid=1192925", "title": "Olomouc", "text": "Olomouc (pronuncia ; in tedesco \"Olm\u00fctz\", in polacco \"O\u0142omuniec\", in ungherese \"Alam\u00f3c\", in latino \"Iuliomontium\") \u00e8 una citt\u00e0 universitaria della Moravia nella Repubblica Ceca, capitale della Regione di Olomouc (in ceco \"Olomouck\u00fd kraj\"). \u00c8 bagnata dal fiume Morava.\nStoria.\nOrigini.\nOlomouc occupa oggi il luogo su cui sorgeva un Castrum romano fondato in et\u00e0 imperiale, il cui nome originario era \"Iuliomontium\", o \"Mons Julii\", che venne gradualmente modificato dalla lingua locale alla forma attuale. Quello che un tempo era solo una leggenda, \u00e8 per\u00f2 stato confermato da recenti scavi che hanno ravvisato la presenza di un forte romano presente al tempo delle Guerre marcomanniche.\nAscesa medievale.\nGi\u00e0 prima del IX secolo Olomouc divenne un importante fortilizio dell'impero della Grande Moravia, ma le prime fonti scritte compaiono solo dal 1019. Nel 1021 divenne sede del governo dei P\u0159emislidi, quindi capitale della regione della Moravia.\nVerso la met\u00e0 dell'XI secolo con lo smembramento della Grande Moravia, la Moravia viene divisa in tre principati distinti, ognuno dei quali, di discendenza dei P\u0159emislidi, era indipendente e soggetto solo al Regno di Boemia. Sedi di questi governanti, e quindi \"capitali\" di questi territori erano le citt\u00e0-castello di Brno, Olomouc, e Znojmo. Nel 1063 Olomouc venne elevata al rango di Diocesi di tutta la Moravia, ricavandone il territorio da quella di Praga.\nNel 1182, venne creato il Margraviato di Moravia dall'imperatore Federico Barbarossa unendo i tre principati, e il potere politico venne assegnato a Corrado II, figlio del principe Corrado di Znojmo. Corrado II elesse a capitale del nuovo stato equamente le citt\u00e0 di Brno e Olomouc, anche se Znojmo deteneva comunque un ruolo importante. Fino alla met\u00e0 del XVII secolo infatti la \"Moravsk\u00fd Zemsk\u00fd Snem\", Dieta della Moravia; le \"Moravsk\u00e9 Zemsk\u00e9 desky\", Catasto della Moravia e la \"Moravsk\u00fd Zemsk\u00fd soud\", Corte di Giustizia, erano tenute, secondo delle sedute alterne, in ambedue le citt\u00e0. Tuttavia, Brno era la sede ufficiale dei Margravi, alloggiati allo Spielberg, e Olomouc la sede della Diocesi cattolica di Moravia.\nNel 1242 la citt\u00e0 venne raggiunta e minacciata dai Tartari, ma eroicamente Venceslao I di Boemia riusc\u00ec a fermarli, senza tuttavia salvare la Moravia. In seguito incentiv\u00f2 lo stabilirsi nel Regno di Boemia, e quindi anche ad Olomouc, di mercanti germanici.\nNel 1306 il re Venceslao III si ferm\u00f2 qui durante la sua spedizione in Polonia, dove intendeva battersi con Ladislao I per reclamare i propri diritti sulla corona polacca, ma venne assassinato e con la sua morte la dinastia dei P\u0159emyslid si estinse.\nGuerre hussite.\nNel 1454 la citt\u00e0 espulse la popolazione ebraica, come gi\u00e0 avvenuto in Spagna e Portogallo. Quando il re di Boemia Giorgio di Pod\u011bbrady adott\u00f2 la fede Hussita, suo genero Mattia Corvino, re d'Ungheria, nel 1468, diede inizio alla cosiddetta guerra di Boemia, atta a riportare la Boemia al Cattolicesimo. L'invasione vide l'annessione della Moravia all'Ungheria, senza tuttavia conquistare Praga. Nel 1469, Mattia Corvino si autoproclam\u00f2 re di Boemia a Olomouc (di fatto anti-re). \nQuando Pod\u011bbrady mor\u00ec, nel 1471, la guerra di Boemia venne continuata dal suo successore Ladislao II fino a quando, il 2 aprile 1479, in citt\u00e0 venne firmato dai due re di Boemia la cosiddetta pace di Olomouc. Alla morte di Mattia Corvino nel 1490 Ladislao II gli succede come re di Boemia e d'Ungheria.\nOlomouc contenne sempre una gran parte della popolazione di origine germanica, che insieme alla forte Diocesi la fece restare fedele alla Chiesa cattolica contro quella Hussita. Dal 1566, infatti, la citt\u00e0 divenne un importante base dei Gesuiti che vi fondarono nel 1573 il \"Collegium Nordicum\", importante Collegio di livello universitario.\nXVII e XVIII secolo.\nDurante la Guerra dei Trent'anni, l'avvicinarsi delle armate svedesi imposero, nel 1641, il trasferimento a Brno di tutte le funzioni governative, e l'anno dopo Olomouc venne occupata dalla Svezia che la tenne per otto anni. Essi lasciarono la citt\u00e0 in rovina e la capitale rest\u00f2 a Brno. \nOlomouc venne fortificata come cittadella bastionata da Maria Teresa d'Asburgo fra il 1742 e il 1754. Ci\u00f2 le permise di resistere all'assedio di Federico il Grande di Prussia, che insidi\u00f2 la citt\u00e0 per sette settimane nel 1758. \nIl 5 dicembre 1777 con la Bolla pontificia \"Suprema dispositione\" di papa Pio VI, una parte del territorio diocesano venne ceduta a Brno per la creazione della sua Diocesi, ma Olomouc venne elevata a Sede arcivescovile.\nStoria moderna.\nNel 1848 Olomouc rappresent\u00f2 un sicuro rifugio per l'imperatore d'Austria in fuga da Vienna in seguito ai moti rivoluzionari austriaci della Primavera dei popoli. Il 2 dicembre 1848, la sala del Trono del palazzo arcivescovile cittadino fu scenario dell'abdicazione dell'Imperatore Ferdinando I d'Austria in favore del giovanissimo Francesco Giuseppe.\nNel 1850 Olomouc fu sede di un'importante conferenza tra Austria e Stati tedeschi, chiamata Puntualizzazione di Olm\u00fctz. Alla conferenza venne restaurata la Confederazione Tedesca e la Prussia si sottomise all'Austria.\nLa citt\u00e0 fu largamente influenzata dai contatti con l'Austria, soprattutto con Salisburgo. La lingua ufficiale rimaneva comunque il ceco, in particolare nei documenti ecclesiastici del XVIII e XIX secolo.\nComunque, a partire dal XX secolo prevalse il tedesco dato che la popolazione era costituita per due terzi da tedeschi. Olomouc rimase racchiusa dalle proprie mura sino al 1888 per decisione del consiglio comunale che preferiva una citt\u00e0 pi\u00f9 piccola, ma tedesca. L'espansione avvenne dopo la Prima guerra mondiale quando venne costituita la Cecoslovacchia, in cui Olomouc venne compresa.\nMonumenti e luoghi d'interesse.\nFontane barocche.\nOlomouc \u00e8 famosa anche per le sei fontane barocche che adornano la citt\u00e0. Al contrario di molte altre citt\u00e0 europee, Olomouc conserva infatti molte fontane che non furono mai rimosse, perch\u00e9 ritenute una valida riserva d'acqua in caso di incendio. Per la loro decorazione furono utilizzati motivi di ascendenza romana. Cinque di queste rappresentano divinit\u00e0 romane come Giove, Mercurio, Tritone, Nettuno e Ercole, e una rappresenta Giulio Cesare, il leggendario fondatore della citt\u00e0.\nLa comunit\u00e0 ebraica.\nUna comunit\u00e0 ebraica si stabil\u00ec a Olomouc a partire dal 906, ma venne relegata in un ghetto nel 1060 ed obbligata a portare una particolare stella gialla a sei punte (tradizione pi\u00f9 tardi ripresa dal nazismo). L'ordine di espulsione, emanato nel 1454, venne ritirato nel 1848, dopo la rivoluzione. La sinagoga di Olomouc venne costruita nel 1897, con una popolazione di ebrei, ma venne distrutta durante la sanguinosa Notte dei cristalli, il 10 novembre 1938.\nSport.\nLe principali attivit\u00e0 sportive ad Olomouc sono rappresentate dalle squadre della citt\u00e0:\nIn particolare il Sigma Olomouc vanta diverse apparizioni nelle competizioni calcistiche europee."}
{"id": "1192938", "revid": "113687310", "url": "https://it.wikipedia.org/wiki?curid=1192938", "title": "Prodiere", "text": "Il prodiere \u00e8 il membro dell'equipaggio di un'imbarcazione a vela che controlla la parte a prua dell'albero, inoltre issa o ammaina le vele di prua, come il fiocco, la genoa o lo spinnaker.\nInoltre, \u00e8 colui che \u00e8 impiegato nella risoluzione dei problemi legati a una drizza o ad una scotta incattivata (incastrata). \nIl prodiere nella storia.\nNella storia, il prodiere era un marinaio che, assieme ad altri suoi compagni, gestivano interamente le prue delle galee. Questi spesso erano galeotti in cerca di scappare dalla giustizia, o persino schiavi. Ci\u00f2 era fatto dalle classi meno agiate a causa della pesantezza del lavoro del prodiere. Con l'arrivo delle navi a motore, questo mestiere divenne sempre pi\u00f9 raro, ed oggi \u00e8 praticato solo come attivit\u00e0 sportiva.\nIl prodiere nello sport.\nAi tempi d'oggi, il prodiere \u00e8 colui che in una imbarcazioni a vela gestisce ci\u00f2 che si trova a prua dell'albero.\nHa il compito di determinare la distanza dalla linea di partenza nel prepartenza, controllare l'issata delle vele di prua (fiocco, spinnaker), e far passare il tangone durante le strambate\nSu una deriva o su un catamarano deve anche controllare l'inclinazione della barca ed eventualmente uscire al trapezio, oltre che regolare il fiocco o lo spinnaker.\nSu alcuni skiff, inoltre, controlla anche la regolazione della randa (randista)."}
{"id": "1192939", "revid": "339392", "url": "https://it.wikipedia.org/wiki?curid=1192939", "title": "Viktor Kortschnoi", "text": ""}
{"id": "1192941", "revid": "132406", "url": "https://it.wikipedia.org/wiki?curid=1192941", "title": "Partito Radicale (Francia)", "text": "Il Partito Radicale (in francese Parti radical, PR), detto anche Valoisien (dal nome della piazza Valois in cui aveva sede), \u00e8 stato un partito politico francese, costituitosi nella sua forma attuale nel 1971 ed erede ufficiale del Partito Repubblicano, Radicale e Radical-Socialista fondato nel 1901.\nDopo la separazione dal Partito Radicale di Sinistra, si collocava nel centrodestra dello schieramento politico francese.\nStoria.\nOrigini.\nNel 1969 Jean-Jacques Servan-Schreiber divenne il leader del Partito Repubblicano, Radicale e Radical-Socialista e, da ammiratore del modello degli Stati Uniti d'America e bench\u00e9 fosse uomo di sinistra, inizi\u00f2 il passaggio del partito verso il centrodestra. Tuttavia al congresso di Suresnes (15-17 ottobre 1971) due logiche si affrontarono: quella di Servan Schreiber, favorevole a una strategia di alleanza per un centrismo riformatore (431 voti), e quella di Maurice Faure, favorevole a una unione a sinistra (237 voti). La minoranza si scisse, creando il Movimento dei radicali di sinistra, oggi Partito Radicale di Sinistra, che sostenne Fran\u00e7ois Mitterrand alla elezione presidenziale del 1974.\nDal punto di vista legale, la maggioranza mantenne la continuit\u00e0 giuridica con il Partito Repubblicano, Radicale e Radical-Socialista, ma a partire da questa data viene conosciuto, per evitare confusioni, come Partito radicale \"Valoisien\", dal nome della piazza (\"place de Valois\") dove si trova la sede nazionale.\nI due partiti mantengono peraltro l'unit\u00e0 dal punto di vista parlamentare, continuando a formare insieme, al Senato, il gruppo parlamentare Raggruppamento Democratico e Sociale Europeo, noto in precedenza come Sinistra Democratica.\nNel 1973 il Partito radicale si alle\u00f2 ai centristi provenienti dal MRP di Jean Lecanuet, dando vita al Movimento Riformatore. Contrari a un'alleanza elettorale con i comunisti, ma allo stesso tempo sempre anti-gollisti, i radicali appoggiarono le principali riforme sociali della presidenza di Val\u00e9ry Giscard d'Estaing (autorizzazione della pillola contraccettiva, riconoscimento dei diritti delle donne) e chiesero una nuova organizzazione del territorio, aumentando i poteri delle autorit\u00e0 locali.\nQuesto nuovo corso impresso da Servan-Schreiber grazie alla sua vittoria a sorpresa nel 1970 contro un deputato gollista, fin\u00ec per\u00f2 con un fallimento, subendo sconfitte elettorali a ripetizione, fino ad scendere sotto il 2% alle elezioni europee del 1979.\nL'integrazione con l'UDF.\nIl partito deve il mantenimento della sua influenza politica alla sua partecipazione al processo di costituzione del Unione per la Democrazia Francese (UDF), iniziato da Val\u00e9ry Giscard d'Estaing nel 1978. Il PR divenne uno dei sei componenti insieme al centrista Centro dei Democratici Sociali, al liberale Partito Repubblicano, alla Federazione Nazionale dei Circoli Prospettive e Realt\u00e0, ai socialdemocratici del Movimento Democratico Socialista e ai cosiddetti \"Aderenti Diretti\", cio\u00e8 coloro i quali non fossero iscritti a nessuno dei partiti componenti.\nAttraverso l'UDF, il Partito radicale partecip\u00f2 a tutti i governi di maggioranza formati in coalizione con i gollisti del Raggruppamento per la Repubblica (RPR).\nL'associazione con l'UMP.\nIn vista delle elezioni presidenziali del 2002, il Partito Radicale decide di lasciare l'UDF per partecipare alla coalizione di centrodestra lanciata dall'RPR a sostegno della rielezione di Jacques Chirac, l'Unione per la maggioranza presidenziale. Dopo le elezioni, quando la coalizione si trasforma in un partito, denominato Unione per un Movimento Popolare (UMP), il Partito radicale decide di diventarne partito associato.\nL'associazione prosegue anche nella legislatura seguente, a sostegno di Nicolas Sarkozy, fino al 2011, quando il Partito Radicale decide di partecipare alla fondazione dell'Alleanza Repubblicana, Ecologista e Sociale, una federazione di partiti centristi che comunque alle elezioni del 2012 rinnova il proprio sostegno a Sarkozy; alle successive elezioni legislative del 2012 il Partito Radicale ottiene l'1,2% e 6 deputati (Franck Reynier, Bertrand Pancher, Jean-Louis Borloo, Yves Jego, Arnaud Richard e Michel Zumkeller), formando in Parlamento il gruppo centrista dell'Unione dei Democratici e Indipendenti (UDI), divenuta poi ufficialmente una federazione di partiti. Il leader del PR Jean-Louis Borloo \u00e8 stato nominato segretario dell'UDI.\nAlle elezioni legislative del 2017 il partito ottiene 4 seggi all'Assemblea nazionale (Bertrand Pancher, Philippe Hupp\u00e9, Yves J\u00e9go e Michel Zumkeller). Nel dicembre 2017 la formazione si fonde col Partito Radicale di Sinistra per formare il Movimento Radicale (Social Liberale)."}
{"id": "1192942", "revid": "287204", "url": "https://it.wikipedia.org/wiki?curid=1192942", "title": "Aske", "text": "Aske (in norvegese: \"ceneri\") \u00e8 l'unico EP di Burzum. Venne originariamente pubblicato nel 1993 dall'etichetta Deathlike Silence Productions di propriet\u00e0 del leader dei Mayhem, Euronymous.\nNon fu mai ufficialmente ristampato in versione originale, ma venne pubblicato come \"Burzum/Aske\" su Misanthropy Records nel 1995, abbinato all'album di debutto di Burzum. In questa edizione, la copertina dell'EP \u00e8 stata stampata su un piccolo adesivo e pu\u00f2 anche essere vista sull'etichetta del CD.\nIl disco.\nQuesto disco \u00e8 celebre soprattutto per la sua copertina raffigurante lo scheletro (sono integre solo le travi portanti) dell'incendiata stavkirke di Fantoft, una chiesa risalente al 1150. Varg Vikernes, afferm\u00f2 di aver scattato personalmente questa foto (nonch\u00e9 di essere l'autore del rogo) ma non \u00e8 mai stato verificato se ci\u00f2 corrispondesse al vero.\nIl basso in due delle tre tracce su disco fu suonato da Samoth degli Emperor.\nUn nastro demo originariamente intitolato \"Inn I Dr\u00f8mmens Slott\" (tradotto dal norvegese: \"Nel castello dei sogni\") fu prodotto da Varg e diffuso da lui e Samoth, con l'intento di farlo uscire per l'etichetta di propriet\u00e0 di Vikernes chiamata \"Burz-Nazg Prod\" (successivamente Cymophane) prima che fosse acquisito dalla Deathlike Silence. Le prime mille copie di \"Aske\" furono vendute assieme a un accendino zippo raffigurante la stessa foto dell'EP, creando un certo scompiglio. \"Aske\" venne successivamente ristampato, unendolo assieme al debut album \"Burzum\", dalla Misanthropy Records.\nIl disco venne prodotto in vinile e in CD entrambi limitati a 1,000 copie ciascuno per la Deathlike Silence Productions.\nSul retro della copertina c'\u00e8 una foto sbarrata di Anton Szandor LaVey, odiato nella scena black metal norvegese, insieme alla scritta \"no fun, no core, no mosh, no trend\".\nStile e contenuto.\nLe canzoni sono molto ripetitive e semplici. La voce \u00e8 composta unicamente da agghiaccianti urla prolungate, che spesso imitano il ritmo dei riff. I riff in questione sono costituiti principalmente da power chords.\n\"Stemmen fra t\u00e5rnet\" \u00e8 un pezzo di black metal veloce che consiste in un riff monotono e termina bruscamente. \u00c8 l'unica canzone dell'EP pubblicata in lingua norvegese, e il testo si ispira al romanzo \"Il Signore degli Anelli\". \"Dominus Sathanas\" \u00e8 un breve pezzo strumentale che viene suonato con calma su una chitarra. In questo brano \u00e8 possibile sentire dei sussurri sommessi fino a quando un urlo rompe il silenzio. \"A Lost Forgotten Sad Spirit\", una nuova registrazione di un brano dell'album di debutto \"Burzum\", segna la fine del disco. Con quasi 11 minuti di durata, \u00e8 la traccia pi\u00f9 lunga sull'EP e dura pi\u00f9 della prima versione. Per ottenere questo effetto, il pezzo venne registrato ad un ritmo lento, con pochi cambiamenti di ritmo e in gran parte basato sullo stesso riff.\nDopo che Vikernes si allontan\u00f2 dal satanismo dandosi invece all'estremismo di destra e al neo-paganesimo, egli cerc\u00f2 di reinterpretare i suoi testi precedenti alla luce della mitologia norrena e neg\u00f2 le tendenze sataniche:"}
{"id": "1192946", "revid": "75447", "url": "https://it.wikipedia.org/wiki?curid=1192946", "title": "Go show", "text": ""}
{"id": "1192948", "revid": "6923", "url": "https://it.wikipedia.org/wiki?curid=1192948", "title": "Mikhail Gorba\u010d\u00ebv", "text": ""}
{"id": "1192950", "revid": "287204", "url": "https://it.wikipedia.org/wiki?curid=1192950", "title": "Timoniere", "text": "Il timoniere \u00e8 un membro dell'equipaggio di un'imbarcazione, addetto alla manovra del timone. Tra i timonieri di una nave il timoniere di manovra \u00e8 un incarico di fiducia ricoperto da un esperto timoniere per le manovre di entrata e di uscita dai porti o, pi\u00f9 generalmente, per la navigazione in tratti di mare resi pericolosi dalla presenza di numerosi ostacoli, a differenza di un normale timoniere comunemente chiamato a governare in acque aperte. La Convenzione internazionale sugli standard di addestramento, abilitazione e tenuta della guardia per i marittimi richiede che un timoniere sia in grado di comprendere e rispondere agli ordini riguardante il timone in inglese.\nLa proliferazione di sistemi di pilota automatico e la maggiore informatizzazione delle operazioni sul ponte di una nave diminuiscono la necessit\u00e0 di timonieri di guardia in mare aperto.\nVisto che il timoniere \u00e8 colui che conduce materialmente la nave sulla giusta rotta, non di rado il termine \u00e8 associato a importanti personalit\u00e0 del campo politico. In tale accezione metaforica, Mao Zedong era ad esempio detto \"il Grande Timoniere\".\nIl governo della nave.\nGovernare una nave in modo efficace richiede abilit\u00e0 acquisite attraverso la formazione e l'esperienza. Un timoniere esperto ha un acuto senso di come una particolare nave risponder\u00e0 al timone o di come le diverse condizioni del mare influiscano sul governo. Ad esempio, l'esperienza insegna a un timoniere la capacit\u00e0 di correggere il timone prima che una nave cada sostanzialmente fuori rotta. Ci\u00f2 richiede la capacit\u00e0 di anticipare il ritardo tra il momento in cui viene applicato il timone e il momento in cui la nave risponde al timone. Allo stesso modo, un abile timoniere eviter\u00e0 di compensare eccessivamente il movimento di una nave causato da condizioni locali, come vento, onde, correnti o mare mosso.\nSimulazione al computer.\nI simulatori basati su computer forniscono un ambiente di formazione per l'apprendimento delle capacit\u00e0 di governo di una nave. La formazione pu\u00f2 essere programmata per replicare una variet\u00e0 di dimensioni di navi e condizioni ambientali. Gli scenari rappresentati nella grafica 3-D vanno dalla correzione della rotta in acque aperte alle manovre in porto, fiumi o in acque poco profonde. Il costo rispetto a una nave reale \u00e8 basso. I marinai apprendono come rispondere nelle situazioni pericolose nella sicurezza di un ambiente virtuale.\nI simulatori incorporano bussole magnetiche e giroscopiche per il governo e inoltre, fa parte della configurazione un indicatore dell'angolo del timone che risponde in modo appropriato al timone.\nTuttavia la tecnologia consente anche una moltitudine di postazioni di lavoro pi\u00f9 piccole in un ambiente scolastico. Gli amministratori collegano in rete le postazioni di lavoro degli allievi in modo che l'istruttore possa avviare scenari individuali in ogni postazione. I modelli al computer vengono utilizzati per simulare con precisione condizioni come vento, mare e correnti. Inoltre, possono essere rappresentati anche gli effetti delle acque poco profonde o altre forze idrodinamiche, come le navi che passano vicine l'una all'altra. Un'applicazione per computer registra le sessioni di formazione, complete di comandi vocali emessi dall'istruttore che vengono ricevuti dagli allievi tramite un auricolare.\nFormazione professionale.\nL'addestramento alla navigazione \u00e8 fondamentale per un timoniere che sviluppa la capacit\u00e0 di \"percepire\" o anticipare come una nave risponder\u00e0 in condizioni diverse. Il timoniere esperto utilizza risposte misurate alle condizioni del mare, anche in caso di condizioni meteorologiche avverse che possono causare il beccheggio e il rollio di una nave mentre si fa strada tra le onde in arrivo. Successivamente, il timoniere impara a tenere in considerazione il ritmo naturale della nave. L'applicazione del timone minimo richiesto per governare una rotta riduce la resistenza della nave, influendo cos\u00ec favorevolmente sulla velocit\u00e0 della nave e sui costi operativi.\nUno dei compiti pi\u00f9 importanti del timoniere \u00e8 governare una nave in un porto o in un porto quando le velocit\u00e0 ridotte rallentano la risposta di una nave al timone. Perch\u00e9 \u00e8 durante gli arrivi e le partenze delle navi, quando si verificano la maggior parte delle collisioni. Una comunicazione chiara, tra l'ufficiale di plancia e il timoniere \u00e8 essenziale per operazioni sicure. L'ufficiale, o il pilota del porto si affida al timoniere per eseguire in modo impeccabile i comandi di governo per evitare una serie di pericoli, inclusi ostacoli artificiali, formazioni di terra, incagliamento in acque poco profonde e la minaccia di collisione con altre navi. Inoltre, le potenti maree e le correnti fluviali incontrate nei porti marittimi aumentano i pericoli della navigazione, poich\u00e9 la capacit\u00e0 di fermarsi di una nave \u00e8 fortemente limitata.\nI timonieri delle navi mercantili e militari in navigazione stanno di guardia al timone per un determinato periodo di tempo prima di essere sostituiti da un altro timoniere di guardia. La persona che viene rilevata completer\u00e0 qualsiasi cambio di rotta o altra manovra critica in corso prima di consegnare il timone a chi lo sostituisce in plancia.\nNella vela.\nNell'imbarcazione a vela le sue principali funzioni sono: orzare il timone e poggiare il timone. In imbarcazioni piccole (tipicamente nelle derive) un unico membro dell'equipaggio pu\u00f2 ricoprire il ruolo sia del timoniere sia del randista.\nNel canottaggio.\nIl termine \u00e8 usato anche nel canottaggio per indicare quel membro dell'equipaggio che ha il compito di condurre la barca, inoltre marcando il tempo ai rematori, (il ritmo o tempo della vogata \u00e8 dato dal capovoga). Solitamente la sua posizione \u00e8 a poppa. Nelle competizioni internazionali egli \u00e8 premiato con le medaglie al pari degli atleti e non sono rari i casi in cui alcuni timonieri acquisiscano una certa notoriet\u00e0, si veda il caso del timoniere dei fratelli Abbagnale, il salernitano Giuseppe Di Capua detto \"Peppiniello\".\nIl compito principale di un timoniere \u00e8 quello di garantire la sicurezza dell'equipaggio della barca. In un ambiente di gara, il timoniere ha il compito di motivare la squadra ed \u00e8 anche tenuto a conoscere la corretta tecnica di voga e l'esecuzione di esercitazioni per migliorare la tecnica.\nIl timoniere \u00e8 l'allenatore in barca e durante una gara il successo dipende dalla forza fisica e mentale dei vogatori e dal modo in cui il timoniere motiva i rematori.\nRegia Marina.\nNella Regia Marina immediatamente dopo la Proclamazione del Regno d'Italia il timoniere era il grado pi\u00f9 alto della truppa della categoria marinai. Nel 1868 con la costituzione della categoria dei timonieri i grado della nuova categoria erano capo di timoneria di 1\u00aa e 2\u00aa classe e allievo di timoneria; i gradi di capo di timoneria di 1\u00aa e 2\u00aa classe facevano parte dei sottufficiali ed erano omologhi al nocchiere di 2\u00aa e 3\u00aa classe della categoria marinai, mentre l'allievo di timoneria faceva parte della truppa.\nNel 1878 con la Legge Brin vennero introdotti per tutte le categoria i gradi di capo di 1\u00aa, 2\u00aa e 3\u00aa classe, di secondo capo e di sottocapo.&lt;ref name=\"RD4610/1878\"&gt;Regio decreto n\u00ba 4610 del 3 dicembre 1878, \"che riordina il personale della Regia Marina Militare\"&lt;/ref&gt; seguiti dalla denominazione della categoria; in alcune categorie la denominazione era diversa. Il grado di secondo capo e di sottocapo erano omologhi rispettivamente al sergente e al caporal maggiore del Regio Esercito. Tra i timonieri i gradi erano quelli \ncapo timoniere di 1\u00aa, 2\u00aa e 3\u00aa classe, secondo capo timoniere, sottocapo timoniere e timoniere; nella categoria marinai i gradi di capo timoniere di 1\u00aa, 2\u00aa e 3\u00aa classe erano omologhi ai gradi di nocchiere di 1\u00aa, 2\u00aa e 3\u00aa classe, il grado sottocapo timoniere era corrispondente al secondo nocchiere, il sottocapo timoniere al sottonocchiere e il timoniere al marinaio di 1\u00aa classe, successivamente rinominato marinaio scelto.\nIl 4 luglio 1882 venne stabilito che i sottufficiali della categoria Timonieri potessero conseguire il passaggio ad ufficiale, con la nomina a guardiamarina, mediante la frequenza al 3\u00ba e 4\u00ba corso normale dell'Accademia Navale dopo aver superato un esame di ammissione; la buona condotta, il periodo di imbarco, l'et\u00e0 e il superamento dell'esame di ammissione erano requisiti necessari per accedere alla nuova carriera. Da parte della Regina Marina questo era un efficace escamotage al fine di aumentare il numero degli ufficiali di vascello, specie nei gradi subalterni, il cui organico era fortemente deficitario.\nMarina Militare.\nNella Marina Militare Italiana il timoniere \u00e8 un militare della categoria nocchieri."}
{"id": "1192959", "revid": "1065366", "url": "https://it.wikipedia.org/wiki?curid=1192959", "title": "Regione ecclesiastica Sardegna", "text": "La Regione ecclesiastica Sardegna \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde al territorio della regione amministrativa Sardegna della Repubblica Italiana.\nLa regione ecclesiastica oggi.\nSuddivisione.\nQuesta regione ecclesiastica \u00e8 composta da dieci diocesi cos\u00ec ripartite:\nLa regione ecclesiastica possiede un suo seminario regionale, il Pontificio Seminario Regionale Sardo ubicato a Cagliari."}
{"id": "1192960", "revid": "643662", "url": "https://it.wikipedia.org/wiki?curid=1192960", "title": "Khimki", "text": ""}
{"id": "1192964", "revid": "1610933", "url": "https://it.wikipedia.org/wiki?curid=1192964", "title": "Cormorano attero", "text": ""}
{"id": "1192965", "revid": "1610933", "url": "https://it.wikipedia.org/wiki?curid=1192965", "title": "Cormorano delle Galapagos", "text": ""}
{"id": "1192968", "revid": "1446238", "url": "https://it.wikipedia.org/wiki?curid=1192968", "title": "Confederazione regionale di Saarbr\u00fccken", "text": "La confederazione regionale di Saarbr\u00fccken (ted. Regionalverband Saarbr\u00fccken) \u00e8 un ente sovracomunale del Saarland, in Germania, che esercita funzioni equiparabili a quelle di un circondario.\nLa confederazione comprende 5 citt\u00e0 e 5 comuni.\nCapoluogo e centro maggiore \u00e8 Saarbr\u00fccken.\nStoria.\nIl 1\u00ba gennaio 1974 Saarbr\u00fccken, fino ad allora citt\u00e0 extracircondariale, fu unita all'omonimo circondario rurale, a formare un nuovo ente, denominato \"Confederazione urbana di Saarbr\u00fccken\" (\"Stadtverband Saarbr\u00fccken\").\nScopo dell'unione, la prima del suo genere nella Germania Federale, era la necessit\u00e0 di garantire un maggiore coordinamento fra il governo della citt\u00e0 e quello della sua area metropolitana.\nIl 1\u00ba gennaio 2008 la confederazione urbana assunse il nome attuale, e contemporaneamente poteri pi\u00f9 estesi, seguendo il modello applicato in Bassa Sassonia con la creazione della Regione di Hannover."}
{"id": "1192970", "revid": "114083478", "url": "https://it.wikipedia.org/wiki?curid=1192970", "title": "Circondario di Hildburghausen", "text": "Il circondario di Hildburghausen (in tedesco \"Landkreis Hildburghausen\") \u00e8 un circondario (\"Landkreis\") della Turingia, in Germania.\nComprende 7 citt\u00e0 e 30 comuni.\nCapoluogo e centro maggiore \u00e8 Hildburghausen."}
{"id": "1192972", "revid": "45927", "url": "https://it.wikipedia.org/wiki?curid=1192972", "title": "Modello MA", "text": ""}
{"id": "1192973", "revid": "45927", "url": "https://it.wikipedia.org/wiki?curid=1192973", "title": "MA(q)", "text": ""}
{"id": "1192974", "revid": "45927", "url": "https://it.wikipedia.org/wiki?curid=1192974", "title": "Modelli a media mobile", "text": ""}
{"id": "1192975", "revid": "1310927", "url": "https://it.wikipedia.org/wiki?curid=1192975", "title": "Royal Albert-Elizabeth Club de Mons", "text": "Il R.A.E.C. Mons (nome completo \"Royal Albert-Elizabeth Club de Mons\"), chiamato comunemente Mons, era una societ\u00e0 calcistica con sede a Mons, in Belgio. Nella stagione 2014-15 gioc\u00f2 nella Proximus League, la seconda serie del campionato belga e alla fine del medesimo anno \u00e8 stato dichiarato il fallimento del club.\nStoria.\nIl R.A.E.C. Mons \u00e8 stato creato l'11 aprile 1911 ed \u00e8 stato registrato alla Federcalcio belga il 17 giugno dello stesso anno (matricola n\u00b0 44)."}
{"id": "1192977", "revid": "119989193", "url": "https://it.wikipedia.org/wiki?curid=1192977", "title": "Milano-Madrid", "text": "Milano-Madrid \u00e8 il quarto album di studio che il cantante spagnolo Miguel Bos\u00e9 pubblica in Italia, nel 1983. L'album sarebbe in realt\u00e0 il quinto della discografia, se si considera la precedente raccolta di successi cantati in italiano \"Bravi ragazzi - I grandi successi di Miguel Bos\u00e9\", uscita l'anno precedente. Il disco prende il suo titolo dalle due citt\u00e0 in cui il progetto viene realizzato, appunto Milano e Madrid. L'edizione spagnola, invece, interamente realizzata nella sola penisola iberica, ed affidata ai musicisti spagnoli pi\u00f9 in voga del periodo, si intitola coerentemente \"Made in Spain\".\nI brani pi\u00f9 noti del disco sono \"Non siamo soli\" (pubblicato anche come singolo, con il brano di apertura del 33, \"A che serve la notte\", inserito sul Lato B) e \"Angeli caduti\". L'album comprende dieci canzoni, tutte scritte, nell'edizione italiana, dalla collaudata coppia di autori Morra &amp; Fabrizio (gi\u00e0 responsabili, l'anno prima, per la stesura di \"Bravi ragazzi\" e \"Sono amici\", i due inediti inseriti nella citata raccolta). Diversamente dagli album precedentemente commercializzati in Italia, tutti caratterizzati da un mix di brani in inglese e brani in italiano, questo long-playing presenta esclusivamente tracce in italiano, seguendo l'esempio della precedente raccolta, anche se i pezzi qui proposti sono per\u00f2 tutti inediti. L'album Milano-Madrid andr\u00e0 abbastanza bene, anche se il suo successo dipender\u00e0 pi\u00f9 dalla scia del successo del singolo dell'anno prima e dalla grande popolarit\u00e0 dei due autori dei brani (\u00e8 loro la canzone vincitrice di Sanremo 1982, \"Storie di tutti i giorni\", interpretata da Riccardo Fogli) che da motivi intrinsechi al lavoro stesso. Dopo l'apice raggiunto con \"Bravi ragazzi\", la carriera italiana di Bos\u00e9 entra infatti in una fase di lieve declino, che terminer\u00e0 soltanto alcuni anni dopo con il singolo \"Se tu non torni\".\nDa notare la grafica di copertina, con il volto di Miguel proposto in varie pose e colori, in pieno stile pop art, realizzata da Andy Warhol. Dei dieci brani inclusi sull'album del 1983, soltanto il brano di chiusura \"Gente come noi\" verr\u00e0 riproposta nella seconda raccolta di successi di Miguel, pubblicata prima in vinile, nel 1988, e poi, largamente rimaneggiata, in CD, nel 1993, l'anno prima del suo nuovo exploit, con \"Sotto il segno di Caino\". Per riascoltare gran parte dei pezzi (sei) di Milano-Madrid su CD, bisogner\u00e0 invece attendere la doppia raccolta del 2002, pubblicata dalla Sony, intitolata \"I successi di Miguel Bos\u00e9\", l'unica delle varie collection a contenere \"Non siamo soli\" e \"Angeli caduti\", escluse da tutte le altre raccolte, compreso il completissimo \"Best of Miguel Bos\u00e9\" del 1999, che pure ripercorre tutto l'arco della carriera musicale dell'artista, riproponendone 18 brani, di cui 9 originariamente pubblicati dalla CBS e 9 dalla WEA."}
{"id": "1192978", "revid": "767487", "url": "https://it.wikipedia.org/wiki?curid=1192978", "title": "Dopoguerra (album)", "text": "Dopoguerra \u00e8 il secondo album del gruppo alternative rock italiano Klimt 1918 pubblicato nel 2005.\nL'album \u00e8 stato masterizzato da Mika Jussila dei Finnvox Studios, Helsinki, i testi e le musiche sono tutte opera del cantante e chitarrista Marco Soellner, tranne per quanto riguarda la canzone \"Sleepwalk in Rome\", le tastiere di \"_\", \"Snow of '85\", \"Nightdriver\" e \"Because of You, Tonight\" sono di Francesco Sosto.\nNe \u00e8 stata pubblicata anche una versione deluxe contenente un secondo cd con 6 tracce bonus."}
{"id": "1192979", "revid": "599013", "url": "https://it.wikipedia.org/wiki?curid=1192979", "title": "Rocca aldobrandesca (Manciano)", "text": "La Rocca aldobrandesca \u00e8 un castello nel centro storico di Manciano risalente al XII secolo.\nDescrizione.\nSorge su un basamento quadrangolare delimitato da cortine murarie ed \u00e8 costituita da due corpi di fabbrica addossati tra loro su un lato, uno pi\u00f9 ampio, di altezza minore, a sezione quadrangolare e uno pi\u00f9 alto che costituisce la torre della rocca. L'edificio principale presenta basamenti a scarpa, pareti interamente rivestite in pietra dove si aprono finestre disposte su tre livelli; la parte alta, cordonata, \u00e8 coronata da una caratteristica merlatura sommitale. La torre \u00e8 caratterizzata da una parte alta cordonata e dalla merlatura sommitale che riprendono perfettamente l'aspetto estetico dell'altro corpo di fabbrica. Le pareti in pietra presentano meno aperture e il basamento a scarpa \u00e8 molto pi\u00f9 alto e pronunciato, circondato su tre lati da cortine murarie che delimitano una sorta di piccolo fortilizio, addossandosi alla parte bassa dell'altro corpo di fabbrica.\nIl complesso \u00e8 sede del Comune di Manciano.\nStoria.\nLa rocca venne costruita nel corso del XII secolo, divenendo propriet\u00e0 della famiglia Aldobrandeschi.\nDagli inizi del Trecento in poi, vi furono numerose contese per il controllo della fortificazione, considerata da molti in posizione strategica. Dopo una breve occupazione da parte degli Orvietani, la rocca pass\u00f2 agli Orsini di Pitigliano che la controllarono fino al Seicento, a parte un temporaneo dominio senese nella prima met\u00e0 del Quattrocento durante il quale furono effettuati alcuni lavori di ristrutturazione ed ampliamento.\nAttorno alla met\u00e0 del Seicento, Manciano e la sua rocca entrarono a far parte del Granducato di Toscana, assieme ai rimanenti territori della Contea degli Orsini, che scompariva definitivamente dallo scenario geopolitico.\nNella seconda met\u00e0 del Settecento furono effettuati lavori di restauro per salvare la fortificazione dal degrado; un ultimo intervento di recupero \u00e8 stato condotto nel secolo scorso."}
{"id": "1192981", "revid": "1005847", "url": "https://it.wikipedia.org/wiki?curid=1192981", "title": "Massimo Carraro", "text": "Biografia.\nLaureato in giurisprudenza, \u00e8 stato avvocato e dottorando di ricerca in materie pubblicistiche. Nel 1987 lascia l'attivit\u00e0 accademica per dedicarsi al mondo imprenditoriale: acquisisce la Morellato, l'azienda leader nel settore dei cinturini per orologio, e diventa presidente dei giovani imprenditori di Padova e del Veneto.\nVicepresidente della Confindustria del Veneto, nel 1999 \u00e8 stato eletto deputato al Parlamento europeo come indipendente nella lista dei Democratici di Sinistra nel collegio del Nord-Est. Alle elezioni regionali del 2005 \u00e8 il candidato dell'Unione alla carica di presidente del Veneto: Carraro riceve il 42,4% dei consensi e viene sconfitto dal candidato del centrodestra Giancarlo Galan che vince al 50,5%\nDiventa comunque consigliere regionale e capogruppo del centrosinistra nel consiglio regionale veneto, annunciando che fino al 2010 non avrebbe occupato nessun'altra carica politica oltre a quella. Lascer\u00e0 l'incarico un anno dopo."}
{"id": "1192983", "revid": "287204", "url": "https://it.wikipedia.org/wiki?curid=1192983", "title": "Eirik Hundvin", "text": "Album prodotti.\nAeternus\nBorknagar\nBurzum\nCorona Borealis\nEinherjer\nEnslaved\nEmperor \nGorgoroth\nImmortal\nMayhem \nWindir"}
{"id": "1192985", "revid": "322321", "url": "https://it.wikipedia.org/wiki?curid=1192985", "title": "Regione ecclesiastica Umbria", "text": "La Regione ecclesiastica Umbria \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio comprende il territorio della regione amministrativa Umbria della Repubblica Italiana e alcune localit\u00e0 nel Lazio e nelle Marche.\nLa regione ecclesiastica oggi.\nStatistiche.\nSuperficie in km\u00b2: 9.129&lt;br&gt;\nAbitanti: 843.181&lt;br&gt;\nParrocchie: 591&lt;br&gt;\nNumero dei sacerdoti secolari: 623&lt;br&gt;\nNumero dei sacerdoti regolari: 428&lt;br&gt;\nNumero dei diaconi permanenti: 104\nSuddivisione.\nQuesta regione ecclesiastica \u00e8 composta da otto diocesi, cos\u00ec ripartite:\nConferenza episcopale Umbra.\nLa conferenza episcopale umbra ha sede ad Assisi."}
{"id": "1192986", "revid": "12405", "url": "https://it.wikipedia.org/wiki?curid=1192986", "title": "Pytten", "text": ""}
{"id": "1192992", "revid": "287204", "url": "https://it.wikipedia.org/wiki?curid=1192992", "title": "Canottaggio ai Giochi della XXIV Olimpiade", "text": ""}
{"id": "1192993", "revid": "767487", "url": "https://it.wikipedia.org/wiki?curid=1192993", "title": "Davy Vain", "text": "Contribuisce alla produzione del debut album dei Death Angel \"The Ultra-Violence\" nel 1987.\nNel 2000, con la partecipazione dei membri dei Vain Scott, Mitchell e Senor, pubblica l'album solista \"In from Out of Nowhere\" e cerca lavoro come produttore discografico.\nNel 2002 partecipa anche alla produzione dell'album \"Stripped\" di Christina Aguilera."}
{"id": "1192994", "revid": "287204", "url": "https://it.wikipedia.org/wiki?curid=1192994", "title": "Canottaggio ai Giochi della XXIII Olimpiade", "text": ""}
{"id": "1192995", "revid": "1275164", "url": "https://it.wikipedia.org/wiki?curid=1192995", "title": "Allons en France", "text": "\u00ab Allons en France \u00bb (AEF) \u00e8 un programma, creato in occasione del Campionato mondiale di calcio 1998 che continua negli anni dieci del ventunesimo secolo e che ogni anno offre un soggiorno in Francia ai migliori allievi di lingua francese del mondo intero.\nDal 1998, il \"Minist\u00e8re des Affaires \u00e9trang\u00e8res\" (Ministero degli Affari esteri francese) organizza, al fine di selezionare i partecipanti, un concorso destinato a valorizzare l'apprendimento della lingua francese al di fuori della Francia. I vincitori di questo concorso sono quindi invitati a scoprire i vari aspetti della cultura francese mediante un soggiorno in Francia.\nQuesto programma intitolato \u00abAllons en France\u00bb ha lo scopo di favorire la costruzione dell'identit\u00e0 francofona dei partecipanti mediante l'utilizzo in modo attivo della lingua francese.\n\u00abAllons en France\u00bb premia ogni anno con un soggiorno in Francia circa 200 giovani selezionati fra 40.000 candidati al concorso in una cinquantina di paesi. Tutti hanno fra i 16 e i 20 anni.\nSvolgimento.\n\u00abAllons en France\u00bb si svolge in 3 tappe:\nI partecipanti del programma \u00abAllons en France\u00bb sono detti \u00abAEFiens\u00bb (letto a\u00e9fien)."}
{"id": "1192997", "revid": "1784492", "url": "https://it.wikipedia.org/wiki?curid=1192997", "title": "Canottaggio ai Giochi della XXII Olimpiade", "text": ""}
{"id": "1192998", "revid": "1983214", "url": "https://it.wikipedia.org/wiki?curid=1192998", "title": "Arandaspida", "text": "Gli arandaspidi (Arandaspida) sono un gruppo di vertebrati fossili primitivi, tra i pi\u00f9 antichi finora rinvenuti.\nI primi \"pesci\".\nI loro fossili risalgono all'Ordoviciano inferiore e medio (tra 480 e 440 milioni di anni fa). Si pensa appartenessero alla classe degli pteraspidomorfi, a causa della presenza di grandi placche in posizione dorsale e ventrale, caratteristiche del gruppo. I resti fossili di questi animali sono stati ritrovati in Sudamerica (Argentina e Bolivia) e Australia, in sedimenti marini. In generale, la forma del corpo ricordava quella di un girino stranamente allungato. Non erano presenti nessun tipo di pinne, a eccezione di quella caudale.\nDescrizione.\nGli arandaspidi sono caratterizzati da occhi posti anteriormente, frontali, in un'apposita fossetta che si apriva nello scudo dorsale. Tra questa grande placca e quella ventrale vi era una serie di venti piccoli scudi a forma di diamante. Tra queste placche si aprivano minuscole branchie esterne. Lo scudo cefalico degli arandaspidi \u00e8 allungato, con un dorso relativamente piatto e un ventre bombato. Le narici, probabilmente, erano situate tra gli occhi. Le ossa dermiche degli arandaspidi erano composte di aspidina (osso acellulare) ed erano ornate da tubercoli privi di dentina. \nInterrelazioni.\nGli arandaspidi comprendono quattro generi monospecifici: \"Arandaspis\", \"Porophoraspis\", \"Sacabambaspis\" e \"Andinaspis\". Principalmente si rinvengono in strati dell'Ordoviciano medio, ma frammenti di corazze di arandaspidi sono stati ritrovati in terreni databili all'inizio dell'Ordoviciano. Non esiste una filogenia chiara del gruppo, considerato che \"Andinaspis\" e \"Porophoraspis\" sono conosciuti per frammenti. Le caratteristiche dei vari generi, dunque, si basano sull'aspetto degli ornamenti dermici. I tubercoli di \"Arandaspis\" sono a forma di goccia, quelli di \"Porophoraspis\" perforati da grandi pori, quelli di \"Andinaspis\" e \"Sacabambaspis\" sono a forma di foglia. Quale fosse il tipo di tubercoli pi\u00f9 primitivo non \u00e8 noto, anche se i frammenti pi\u00f9 antichi richiamano quelli di \"Porophoraspis\".\nBibliografia.\nGagnier, P. Y. (1989). The oldest vertebrate: a 470-million-year-old jawless fish, Sacabambaspis janvieri, from the Ordovician of South America. National Geographic Research, 5, 250-253.\nGagnier, P. Y. (1993a). Sacabambaspis janvieri, Vert\u00e9br\u00e9 ordovicien de Bolivie. 1, Analyse morphologique. Annales de Pal\u00e9ontologie, 79, 19-69.\nGagnier, P. Y. (1993b). Sacabambaspis janvieri, Vert\u00e9br\u00e9 ordovicien de Bolivie. 2. Analyse phylog\u00e9n\u00e9tique. Annales de Pal\u00e9ontologie, 79, 119-166.\nRitchie, A., and Gilbert-Tomlinson, J. (1977). First Ordovician vertebrates from the southern hemisphere. Alcheringa, 1, 351-368.\nShergold, J. H. (1991). Late Proterozoic and Early Palaeozoic palaeontology and biostratigraphy of the Amadeus Basin. In Geological and Geophysical Studies in the Amadeus basin, Central Australia (ed. R. J. Korsch and J. M. Kennard). Bulletin of the Bureau of Mineral Resources, 236, 97-111."}
{"id": "1193000", "revid": "765341", "url": "https://it.wikipedia.org/wiki?curid=1193000", "title": "Canottaggio ai Giochi della XXI Olimpiade", "text": "Le prove di canottaggio ai Giochi di Montr\u00e9al si sono svolte tra 18 e il 25 luglio 1976 al bacino artificiale dell'\u00cele Notre-Dame. Il programma prevedeva 14 eventi dei quali otto maschili e, per la prima volta nella storia della disciplina, sei femminili, per un totale di 593 atleti provenienti da 31 nazioni."}
{"id": "1193001", "revid": "156341", "url": "https://it.wikipedia.org/wiki?curid=1193001", "title": "Basketball Hall of Fame femminile", "text": ""}
{"id": "1193002", "revid": "767487", "url": "https://it.wikipedia.org/wiki?curid=1193002", "title": "Skinlab", "text": "Gli Skinlab sono un gruppo Thrash/Groove metal formatosi nel 1995 a San Francisco, California."}
{"id": "1193008", "revid": "339392", "url": "https://it.wikipedia.org/wiki?curid=1193008", "title": "RAI 1", "text": ""}
{"id": "1193009", "revid": "767487", "url": "https://it.wikipedia.org/wiki?curid=1193009", "title": "All Those Strangers", "text": "All Those Strangers \u00e8 il secondo album dei Vain, uscito nel 1991 per l'Etichetta discografica Island/Polystar Records."}
{"id": "1193012", "revid": "1272592", "url": "https://it.wikipedia.org/wiki?curid=1193012", "title": "Italiano regionale della Sardegna", "text": "La lingua italiana parlata in Sardegna si differenzia rispetto a quella standard per aspetti sintattici, fonetici e lessicali per l'influenza delle lingue locali come il sardo, le varianti sassarese e gallurese, l'algherese e il tabarchino.\nStoria dell'italiano in Sardegna.\nAnche in Sardegna, come nelle altre regioni, l'utilizzo preponderante della lingua italiana a scapito di quelle locali si sarebbe realizzato in sostanza dalla fine della seconda guerra mondiale in poi con l'alfabetizzazione e i mezzi di comunicazione di massa.\nL'antesignano dell'italiano, il toscano, si era diffuso un poco nella Sardegna settentrionale durante il medioevo, per via soprattutto della vicinanza geografica con la Corsica, ma anche dell'influenza politica e commerciale delle repubbliche marinare. L'influenza del toscano medievale nel corso dei secoli \u00e8 documentata nel vocabolario della lingua sarda, la quale conserva, oltre a quelli contemporanei dell'italiano, un gran numero di prestiti linguistici; questi si sono perfettamente adattati alla fonetica sarda e sono, perci\u00f2, spesso difficilmente riconoscibili. Malgrado ci\u00f2, nella Sardegna medievale si registra una netta prevalenza di documenti scritti in lingua sarda, oltre che in quelle iberiche.\nL'annessione catalano-aragonese port\u00f2 all'utilizzo ufficiale del catalano prima e dello spagnolo poi fino al XVIII secolo, accompagnato al sardo in second'ordine (ovviamente per i documentiper i quali non era necessario l'uso del latino).\nL'italiano come lingua scritta e di cultura venne invece sancito nel momento in cui i Savoia, ricevuta l'isola in cambio della Sicilia nel 1720, imposero in Sardegna tale idioma come lingua ufficiale in Sardegna, nel 1760. L'italianizzazione dell'insegnamento e dell'amministrazione, nelle intenzioni dei funzionari sabaudi, avrebbe condotto la Sardegna nell'alveo culturale della penisola, attraverso il suo allineamento con gli Stati di terraferma.\nOrigini.\nNel secolo VIII l'egemonia mediterranea dei musulmani e le ripetute incursioni saracene portarono gradualmente all'abbandono dell'isola da parte dei Bizantini e nel secolo IX ebbe inizio l'epoca dei Giudicati.\n\u00c8 in questa fase storica che nell'isola ha inizio l'evoluzione del sardo come lingua ufficiale parlata e, in seguito, scritta: risalgono infatti alla seconda met\u00e0 del secolo XI i primi documenti redatti in sardo medioevale e antico (la \"carta volgare\", il \"privilegio logudorese\" e la \"donazione di Torchitorio\").\nIl secolo XI segn\u00f2 anche l'inizio delle prime influenze dell'antesignano dell'italiano, il toscano, sulla lingua sarda: nel 1016 le flotte delle repubbliche marinare di Pisa e Genova sconfissero i saraceni e inizi\u00f2 l'influenza delle due repubbliche, dapprima economica e culturale e in seguito politica. Dal secolo XI al secolo XIV il volgare sardo ottemperava a molte esigenze interne, sociali, culturali e politiche, ma i rapporti commerciali e politici sempre pi\u00f9 stretti dei Giudicati con le repubbliche e la Chiesa resero necessario l'uso del latino e anche la lenta introduzione del volgare toscano. In questo periodo ci fu, nell'isola, una forte penetrazione economica e commerciale dei Pisani, a cui faceva seguito l'influenza sociale e culturale degli ordini monastici.\nLa lingua toscana si diffuse anche grazie anche allo stanziamento di monaci benedettini, camaldolesi e vallombrosiani nell'isola. Un importante documento in volgare toscano \u00e8 il Breve di Villa di Chiesa, la cui redazione definitiva \u00e8 del 1304, costituito da un codice di leggi della citt\u00e0 mineraria di Villa di Chiesa (attuale Iglesias). Di epoca posteriore \u00e8 il \"Breve portus kallaretani\", redatto in latino ma pervenutoci nella traduzione toscana (1318-1319). In quegli stessi anni vide la luce un testo in latino, il \"Liber fondachi\", importante inventario dei beni pisani nel Giudicato di Gallura, contenente un inserto in toscano (1317-1318) e l'elenco dei toponimi in sardo e toscano.\nNel corso del XIII secolo, i Pisani estesero la loro egemonia in parte dell'isola corrispondente ai territori del comune di Sassari (poi sotto l'influenza di Genova), del Giudicato di Gallura e del Giudicato di Cagliari e, indirettamente, al Giudicato di Arborea, l'unico che rimase indipendente dall'influenza pisana e genovese. Il dominio pisano su questi territori cess\u00f2 con la realizzazione del Regno di Sardegna e Corsica nella prima met\u00e0 del secolo XIV, quando ebbe inizio la dominazione catalano-aragonese, a cui fece seguito, nel secolo XV, quella spagnola.\nEsiste un qual certo dibattito sull'ipotesi che le varianti meridionali del sardo abbiano subito delle modificazioni nella sua struttura fonetica, come conseguenza dell'influenza culturale e linguistica toscana che dovette portare con s\u00e9 il controllo diretto di Cagliari e di parte del Campidano da parte di Pisa, ma \u00e8 certo che vi fu, nel sardo di tutta l'isola, l'incorporamento di un gran numero di vocaboli di origine toscana che furono individuati da Max Leopold Wagner.\nLa commistione tra gli elementi pisani, genovesi, corsi e sardi avrebbe propiziato nella regione del sassarese la nascita e lo sviluppo della lingua omonima. Le origini \"pisane\" della parlata risalirebbero alle influenze delle repubbliche marinare sulla citt\u00e0\n, mentre secondo un'altra ipotesi il sassarese, come il gallurese, sarebbe nato come conseguenza di un consistente flusso migratorio dalla Corsica meridionale, come suggerito dai pi\u00f9 antichi documenti che ne parlino, le lettere scritte da due gesuiti spagnoli e datate al 1561. In questo caso, il fondo toscano del sassarese sarebbe solo indiretto e piuttosto mediato dall'influenza di un corso ormai toscanizzato, importato dalla folta comunit\u00e0 dei vicini isolani residente in citt\u00e0.\nLa Sardegna nelle Corone d'Aragona e spagnola.\nPer quattro secoli le vicende della Sardegna si legarono a quelle della penisola iberica, pi\u00f9 che a quelle della penisola italiana.\nLa durata plurisecolare e l'influenza del periodo aragonese-spagnolo fu di portata tale che il catalano ed il castigliano sono, dopo il latino, le lingue che hanno avuto il maggiore influsso sul sardo. Purtuttavia, l'internazionalizzazione europea del rinascimento italiano avrebbe determinato la riaccensione di un qual certo interesse da parte degli isolani nei confronti della cultura italiana. Durante quest'epoca, l'italiano era associato ad alcuni strati sociali delle citt\u00e0 che mantenevano rapporti commerciali con l'Italia, soprattutto Genova. Della fine del XV secolo \u00e8 il cosiddetto \"codice di Borutta\" (Sassari), composto da laudi di carattere religioso redatte in toscano. Va inoltre citata una raccolta di poesie in italiano (\"Rime diverse\", 1595) ad opera di uno scrittore sardo originario di Bosa, Pietro Delitala: le Rime furono influenzate dal Tasso sotto il profilo formale, mentre il mondo poetico evocato ricorda quello petrarchesco.\nNella seconda met\u00e0 del Cinquecento, nelle pi\u00f9 importanti biblioteche sarde i testi stampati in Italia furono numerosi: nel 1573, un inventario effettuato in una delle pi\u00f9 prestigiose biblioteche private del regno di Sardegna, quella dell'arcivescovo di Cagliari Antonio Parragu\u00e9s de Castillejo, rivela che il 50% dei libri conservati proveniva da Venezia e da Basilea, il 28% dalla Francia (nello specifico Parigi e Lione), un 7% da altre citt\u00e0 italiane (soprattutto Roma), un 8% da alcune citt\u00e0 tedesche e un 5,5% dalle Fiandre; pochi sarebbero stati i testi propriamente spagnoli e due soli quelli pubblicati a Cagliari. Ciononostante, secondo le stime della scuola di Bruno Anatra, circa l'87% dei libri stampati nella capitale del Regno era in spagnolo.\nNonostante tutto, la lingua italiana ebbe una qual certa diffusione presso le classi sarde pi\u00f9 colte nel Cinquecento e nei primi decenni del Seicento. Alla riattivazione del tribunale dell'inquisizione nell'isola, la sua gestione venne affidata soprattutto a funzionari spagnoli, giacch\u00e9 si riteneva che i nativi fossero pi\u00f9 inclini alla nazione francese e a quella italiana che a quella spagnola. In una sessione parlamentare convocata da Don Alvaro de Madrigal, vicer\u00e9 del regno sardo dal 1556 al 1569, su proposta dello stamento militare si ordin\u00f2 che gli statuti di Iglesias e Bosa redatti in toscano, nonch\u00e9 i capitoli della citt\u00e0 di Sassari redatti in genovese o italiano, fossero piuttosto tradotti in sardo o in catalano. Gli statuti di Sassari sarebbero stati approvati nel 1565 in italiano e un nuovo Parlamento, convocato dal vicer\u00e9 conte d'Elda, fu costretto a reiterare la richiesta nel 1603. Nel 1559, una prammatica di Filippo II ingiunse ai suoi sudditi di non studiare in universit\u00e0 straniere: tale misura colp\u00ec, fra gli altri, quei sardi che proseguivano gli studi nelle universit\u00e0 italiane. Si stima che nel XVI secolo nella sola universit\u00e0 di Pisa si laurearono 148 sardi, numero salito a 296 nel XVII secolo. Purtuttavia, tale divieto non riusc\u00ec, nelle parole di Francesco Alziator, ad \u00ab...arginare questo flusso della giovent\u00f9 studiosa che dalla Sardegna verso la penisola italiana\u00bb si muoveva. Nel 1567, fu fatto divieto ai gesuiti di usare sia la lingua italiana sia quella sarda nell'insegnamento, ma la vitalit\u00e0 di entrambe continu\u00f2 a farsi sentire nei collegi. Secondo Bruno Anatra, nel 1598-99 il 77% dei gesuiti presente nell'isola era nativo della Sardegna, mentre il 14% proveniva dalla penisola italiana e il 7,5% era originario di quella iberica.\nLa Sardegna sabauda.\nDalla met\u00e0 del secolo XVIII, con le riforme di Giovanni Battista Lorenzo Bogino ebbe inizio l'introduzione in Sardegna dell'italiano come lingua ufficiale, il cui statuto dura fino ai giorni nostri. La Sardegna era diventata un Regno sabaudo nel 1720, dapprima come entit\u00e0 autonoma e successivamente unitaria nel 1847 attraverso la fusione perfetta. L'inizio del Regno sabaudo s'inseriva in un contesto socio-culturale marcatamente condizionato da cinque secoli d'influenza iberica. Per tutto il Settecento, le lingue locali erano diffuse sia negli strati sociali bassi, ivi comprese le comunit\u00e0 ecclesiastiche rurali, sia in quelli alti, che tuttavia impiegavano spesso e volentieri lo spagnolo, e in determinati contesti sopravvisse persino il catalano, usati per la pubblicazione di alcuni documenti anche dopo il 1720. Negli strati ecclesiastici alti si diffondeva invece l'uso del latino e del sardo letterario.\nNella seconda met\u00e0 del Settecento l'italiano divent\u00f2 lingua ufficiale, per la volont\u00e0 dei Savoia di allineare culturalmente l'isola agli Stati continentali, nei quali l'italiano era da ormai due secoli lingua ufficiale. Sia pur lentamente, inizi\u00f2 a diffondersi attraverso l'insegnamento, interessando comunque determinati strati sociali. \u00c8 nel secolo XIX che avvenne una forte penetrazione dell'italiano, soprattutto come lingua scritta, mentre il sardo continu\u00f2 ad essere usato come lingua parlata, in una popolazione presso la quale l'analfabetismo arrivava a cifre significative.\nFu infine con la Fusione Perfetta, nel 1847, che il sardo venne nettamente declassato in termini di prestigio rispetto all'italiano; nelle parole di Antonietta Dettori, ci\u00f2 comport\u00f2 che \u00abla \u2018lingua della sarda nazione\u2019 perse il valore di strumento di identificazione etnica di un popolo e della sua cultura, da codificare e valorizzare, per diventare uno dei tanti dialetti regionali subordinati alla lingua nazionale\u00bb.\nInsieme all'italiano, che si impose come lingua scritta per eccellenza, vi furono diverse pubblicazioni in sardo e gallurese, specie in contesti letterari o per necessit\u00e0 pratiche, come vocabolari bilingui e alcuni testi didascalici; in questo secolo vi fu inoltre un gran fiorire della poesia in sardo e, fino al Novecento inoltrato, quello della poesia rimase un ambito decisamente sardofono in Sardegna.\nL'adozione dell'italiano nella burocrazia e nelle scuole, nel corso dei decenni successivi, avrebbe determinato la sua progressiva diffusione anche come lingua popolare (denominata ironicamente dalla comunit\u00e0 sardofona \"italianu porchedd\u00ecnu\", ovvero \"italiano maialesco\": un concetto simile a quello di latino \"maccheronico\"), dapprima nelle citt\u00e0 e poi anche nelle aree rurali.\nLa Sardegna contemporanea.\nGeneralmente si ritiene che l'italiano regionale parlato dai sardi sia relativamente vicino al modello standard, bench\u00e9 alcune ricerche ne abbiano posto in dubbio la sostanziale correttezza.\nGli studi linguistici che si sono intensificati negli ultimi anni hanno evidenziato una forte caratterizzazione dell'italiano regionale di Sardegna, con sensibili influenze da parte delle lingue locali, in parte lessicali e in parte sintattiche, morfologiche e grammaticali. Contemporaneamente si assiste a una progressiva scomparsa di queste lingue, che a sua volta subiscono interferenze profonde, soprattutto lessicali, da parte dell'italiano, sia pure con pesi diversificati nei suoi vari rami linguistici e nei suoi diversi ambiti sociolinguistici. Per arrestare questo declino, assai pi\u00f9 rapido, profondo ed evidente nelle citt\u00e0, recentemente si cerca di promuovere, attraverso l'opera di diversi organismi, un processo di rivalorizzazione delle lingue locali che miri a consolidarne, in un contesto bilingue, la presenza nei vari ambiti di utilizzo.\nLa variet\u00e0 linguistica dell'italiano regionale sardo, per quanto distinta, non sembra essere molto stabile, variando pi\u00f9 della stessa lingua sarda in funzione degli ambiti geografici e sociali. La maggior parte delle differenze lessicali fra l'italiano standard e l'italiano della Sardegna, a parte poche parole di uso pi\u00f9 diffuso, si riferiscono a un areale diastratico e geografico assai ridotto, che potrebbero far ricadere questa variet\u00e0 linguistica sotto la definizione di semplice \"gergo\" ed etnoletto.\nL'italiano regionale della Sardegna.\nFonetica.\nBlasco Ferrer cita tre fenomeni principali appartenenti alla fonetica:\nSintassi.\nSono diffusi alcuni costrutti sintattici mutuati dal sardo.\nUso del gerundio anzich\u00e9 dell'infinito per esprimere un'azione nel suo svolgersi, anche quando non \u00e8 compiuta dal soggetto: per esempio \"\"ho visto a Marco uscendo di casa\" invece di \"ho visto Marco uscire da casa\".\nComplemento oggetto introdotto dalla preposizione \"a\" quando riferito a persona:\n\"\"ho visto a Giovanni\" invece di \"ho visto Giovanni\".\nComplemento di vantaggio retto dall'ausiliare avere, anzich\u00e9 da essere:\n\"mi ho mangiato una mela\" invece di \"mi sono mangiato una mela\" (calco del sardo \"m'apo mandicau/papau una mela\"\"; questa \u00e8 una caratteristica comune a tutte le lingue romanze della penisola iberica). Tale costrutto \u00e8 tipico del parlante sassarese anche colto e, in misura minore, nelle zone lugodoresi limitrofe, mentre non esiste in ambienti campidanesi\nFormazione di frasi affermative, premessi da \"gi\u00e0\":\n\"\"gi\u00e0 ci andr\u00f2\" che significa \"andr\u00f2 sicuramente\" (calco dal sardo: \"jai b'ando / giai ddu ando / gei 'ndi bandu\"); \"gi\u00e0 lo so\" che significa \"lo so\" (calco dal sardo: \"gei ddu sciu\"\"/ \"ja l'isco\"); \"\"gi\u00e0 sei poco scemo\" che significa \"sei proprio uno scemo\" (calco dal sardo: \"giai ses pagu scimpru\"\"/ \"ja ses pagu maccu\"; anche in questo caso, il sardo condivide questa caratteristica con spagnolo, portoghese e catalano).\nUna nota a parte merita l'uso di alcuni verbi che nell'italiano regionale di Sardegna, per via dell'influsso del sardo, occupano un campo semantico diverso da quello dei loro corrispettivi italiani. Esempio di ci\u00f2 \u00e8 l'uso del verbo andare in Sardegna, laddove in italiano standard si preferirebbe usare venire. Il sardo, cos\u00ec come lo spagnolo, il catalano, il portoghese e numerose altre lingue, attribuisce al verbo \"andare\" l'accezione semantica di \"recarsi in un luogo distante da quello in cui ci si trova\", riservando quindi al verbo \"venire\" quella di \"recarsi nel luogo in cui si \u00e8\", oppure \"accompagnare qualcuno nell'atto di recarsi in un luogo distante\". Ecco che quindi nell'italiano di Sardegna si dice normalmente \"domani andr\u00f2 a visitarti\" (\"cras apo a andare a t'abbisitare\"), mentre nell'italiano standard si direbbe nella maggior parte dei casi \"domani vengo a trovarti\".\nLessico e locuzioni.\nSecondo Blasco Ferrer, gli aspetti lessicali dell'italiano regionale in Sardegna sono riconducibili a differenti casi.\nUn primo caso di sardismo lessicale \u00e8 una commistione fra italiano popolare e italiano regionale. Si tratta di interferenze linguistiche dei registri bassi, tipici di chi parla il sardo come lingua madre e non ha una sufficiente formazione scolastica e padroneggia poco l'italiano. Al vocabolo italiano si sostituisce letteralmente quello sardo, con la stessa accezione, spesso con adattamenti grammaticali che tendono ad armonizzare foneticamente l'interferenza. La causa di questo sardismo popolare risiede nel possesso di un vocabolario italiano povero, per cui si tende a compensare spontaneamente le carenze lessicali attingendo a quello sardo. La frequenza del ricorso a questi sardismi \u00e8 subordinata al rapporto che c'\u00e8 fra competenza lessicale (in italiano), specificit\u00e0 tematica del linguaggio, uso comune del vocabolo. Il possesso di un lessico poverissimo porta a un ricorso frequente ai sardismi anche per termini d'uso comune.\nLa specificit\u00e0 del linguaggio pu\u00f2 aumentare la frequenza del ricorso al sardismo, interessando anche persone con un maggior grado d'istruzione. La ridotta frequenza di alcuni termini nel linguaggio parlato pu\u00f2 comportare il ricorso ai sardismi anche nei registri pi\u00f9 alti, generalmente in forma colloquiale, da parte di persone che hanno l'italiano come lingua madre e che addirittura, a volte, neppure parlano il sardo abitualmente: in molti casi, infatti, i sardismi hanno raggiunto un livello di penetrazione e di frequenza d'uso tale che vengono reputati corretti in italiano nell'isola o, in concreto, nelle zone dove sono diffusi. Infatti, molti parlanti che utilizzano questi termini non sono a conoscenza dell'assenza degli stessi nell'italiano della penisola. Nella maggior parte dei casi, tuttavia, l'uso dei sardismi da parte di tali persone \u00e8 associato alla consapevolezza del ricorso a un regionalismo: ad esempio, l'uso del sardismo \"merdona\" in luogo di ratto, equivale all'uso comune di \"pantegana\" nel settentrione o di \"zoccola\" nel meridione.\nNon mancano, infine, occasioni relative a un uso pi\u00f9 formale dei sardismi, e si possono trovare anche sotto forma scritta.\nEsempi di sardismi nell'italiano.\nA volte non \u00e8 immediatamente riscontrabile un legame diretto con il sardo, come nei casi di \"gaggio\" (\"rozzo\", nel senso di \"persona di cattivo gusto\"; uso colloquiale); \"scacciacqua\" (\"impermeabile con cappuccio\"; uso standard); \"melograno\" (\"granata\"; uso standard); \"birroncino\" (bottiglietta da 33 cl; uso standard); \"scioppino\" (birra da 20 o 25 cl; Campidano, uso standard); \"pappina\" o \"papina\" (\"ceffone dato sulla nuca\"; uso standard); \"pattana\" (\"copricerchione\", nella ruota di una macchina; uso standard); \"mirto\" o \"mirtino\" (\"bicchierino di liquore di mirto\", uso standard e molto esteso). Capita poi che i termini usati nell'italiano di Sardegna coincidano con altrettanti vocaboli dell'italiano standard, ma con un significato diverso rispetto a questi, oppure aggiungendogli una sfumatura sconosciuta fuori dall'isola. \u00c8 questo il caso di \"spina\" (che in Sardegna indica anche una \"birra alla spina, generalmente da 20 cl.\", uso standard e molto esteso); \"spinetta\" (\"birra alla spina da 20 cl.\"; colloquiale); \"pastina\" (in Sardegna indica una \"brioche\" e non una \"minestrina\"; uso standard e molto esteso); \"canadese\" (nel centro-sud dell'isola viene usato anche per indicare la \"tuta da ginnastica\"; uso standard e nel nord dell'isola indica la \"tenda da campeggio\"); \"cazzotto\" (in alcune zone indica un \"calcio\" e non un \"pugno\", significato che ritroviamo anche in sardo); \"vela\" (centro-sud e Olbia, \"assenza ingiustificata da scuola\"; uso standard e molto esteso); \"ferie\" (Sassari e Alghero, equivalente di \"vela\"; uso standard e molto esteso), \"tram\" (ad Alghero e Sassari indica \"l'autobus cittadino\"; uso standard e molto esteso); \"accozzo\" (\"raccomandazione per ottenere un favore, spesso un posto di lavoro\"; uso standard e molto esteso); \"incozzo\" (variante sassarese di accozzo).\nInoltre, alcuni dei termini in uso in Sardegna, anche se molto raramente in verit\u00e0, sono annoverati anche nei maggiori dizionari di italiano, seppur senza un riferimento specifico all'uso sardo come regionalismo. Appartengono a questa categoria termini come \"imperiale\" (in Sardegna indica il \"portabagagli che si colloca sulla capotta di un'automobile\", uso pressoch\u00e9 scomparso fuori dall'isola); \"brigare\" (da \"brigare/brigai\", \"litigare, bisticciare, discutere\", uso considerato letterario o arcaico altrove); \"paste\" (anche \"paste di crema\"; termine usato per indicare vari prodotti di pasticceria, generalmente, ma non sempre, farciti con crema, e che vengono chiamati con altri nomi altrove). Menzione particolare merita l'uso del termino gremio (gremi), apparentemente poco conosciuto in Italia, che in Sardegna, dove \u00e8 stato mutato dal sardo che a sua volta l'ha ereditato dallo spagnolo e dal catalano, indica delle corporazioni di lavoratori, come i gremi dei Candelieri di Sassari o della Sartiglia di Oristano. La cosa singolare \u00e8 che la parola gremio \u00e8 di uso corrente nella lingua parlata cos\u00ec come in quella scritta non solo in Sardegna ma anche nell'italiano della Svizzera, nel Canton Ticino (la parola \"Gremium\" \u00e8 altres\u00ec presente anche nella lingua tedesca, con lo stesso significato).\nSono poi degni di nota i termini riferiti a prodotti tipici, in alcuni casi originatisi nell'isola come nomi propri, per indicare generi alimentari, attrezzi o prodotti di vario tipo, e poi spesso diventati, attraverso il loro uso, nomi comuni che a volte indicano tutta una serie di prodotti relazionati con quello che ha dato origine al nome, anche se in alcuni casi leggermente diversi. Questi termini, usati molto frequentemente nell'italiano di Sardegna, hanno spesso varcato i confini dell'isola, ritagliandosi un loro spazio nella lingua italiana in generale, e diventando, in alcune occasioni, una sorta di \"marchio di fabbrica\" del \"made in\" Sardegna. \u00c8 questo il caso, per esempio, di \"malloreddus\" (gnocchetti sardi); \"leppa\" o \"pattadese\" (da \"patadesa\", originariamente riferito a un tipo di coltelli fabbricati a \"Pattada\", paese della provincia di Sassari, e che poi sono passati a indicare un qualsiasi coltello a serramanico in manico d'osso di fattura sarda); \"fil'e ferru\" (l'acquavite tipica sarda); \"mirto\" (da \"licor'e murta\", liquore ottenuto dalla pianta del mirto); \"zippole\" o \"zeppole\" (da \"tz\u00ecpulas\", dolci di carnevale tipici, dalla caratteristica forma allungata e attorcigliata, chiamati anche \"arabe\" o con altri nomi fuori dall'isola); \"fatti e fritti\", \"fatti fritti,\" \"frati fritti \"o\" para fritti\" (cfr. presumibilmente in origine una traduzione letterale di \"paras frissius\", \"frati fritti\", termine che indica un tipo di ciambelle tonde e con il buco, senza ripieno, la cui forma richiama proprio la tipica chierica dei frati con la pelata al centro. Giovanni Secci); \"culurgiones\" (i tipici ravioli sardi); pane \"carasau\" (un tipo di pane tipico e molto diffuso, chiamato altrove \"carta da musica\"); pane \"gutiau\" (pane \"carasau\" condito con un goccio d'olio, salato e messo a tostare); \"pistocu\" (termine generico che, secondo le varie zone, si pu\u00f2 riferire sia a un tipo di pane, sia a una variet\u00e0 sarda di biscotti, \"is pistocus\"); \"maialetto\" o \"porcetto\" (maialetto arrostito al fuoco secondo l'uso sardo); \"fain\u00e8\" (simile alla farinata di origine ligure, diffusissima a Sassari e dintorni nonch\u00e9 a Carloforte, in quest'ultima con il nome di \"fain\u00f2;\" sia il nome di Sassari che quello di Carloforte, derivano dal genovese \"fain\u00e0/fain\u00e6,\" che indica la stessa pietanza).\nOltre ai prestiti puri, abbiamo poi il fenomeno dei calchi, ossia le traduzioni letterali di locuzioni sarde in italiano, utilizzando una combinazione corrispondente di parole italiane che per\u00f2, fuori dalla Sardegna, non hanno il significato che gli si d\u00e0 nell'isola. Un esempio tipico di questo fenomeno \u00e8 l'espressione \"brutta\" (o \"cattiva\") \"voglia\" (da \"gana mala\"; uso standard e molto esteso) che indica \"uno stato di nausea\", \"non fa\" (Campidano, da \"no fait\"; uso standard e molto esteso), per dire \"non \u00e8 possibile, non funziona\" oppure la forma \"cosa sembra?\" (centro Sardegna, da \"ite paret / parimus\"?; colloquiale), usata col significato di \"come va?\", generalmente per salutare un conoscente.\nCi sono poi i calchi semantici, ossia parole che esistono gi\u00e0 in italiano, ma che nell'italiano di Sardegna assumono anche il significato di una parola sarda corrispondente, che quindi si aggiunge a quello che il termine gi\u00e0 aveva in italiano, e che, perci\u00f2, molto spesso \u00e8 sconosciuto o poco usato in Sardegna. La parola sarda che d\u00e0 origine al calco semantico pu\u00f2 coincidere totalmente con quella italiana, oppure pu\u00f2 differenziarsi leggermente. Costituiscono dei calchi semantici le seguenti espressioni: \"cassare\" (da \"cassare/cassai\", in Sardegna assume il significato di \"acchiappare, prendere, afferrare, sorprendere, pescare\", mentre in italiano indica \"annullare, abrogare, abolire\"; uso standard); \"novenario\" (da \"novenariu\", in Sardegna indica anche un \"santuario campestre dedicato al Santo di un paese\"; uso standard e molto esteso), da cui l'aggettivo\"novenante\" (\"persona che partecipa a una novena in onore di un santo, generalmente in un \"novenario\"\", uso standard); \"cruda\" (da \"crua\", \"acerba\", riferito alla frutta; colloquiale).\nRapporto con l'italiano parlato in altre regioni.\nRiguardo al rapporto con l'italiano regionale di altre regioni, poco frequentemente si incontrano espressioni che calcano semanticamente o che si avvicinano a espressioni locali fuori dall'isola. \u00c8 il caso di \"Cosa sembra?\" (\"Ite paret?\" / \"Ita parit?\") che pu\u00f2 essere assimilata all'utilizzo standard locale veronese di \"com'\u00e8?\" per intendere \"come va?\", generalmente utilizzato come saluto ad un conoscente.\nAltres\u00ec, \u00e8 da segnalare l'avverbio di tempo \"avantieri\" (o anche \"avant'ieri\", \"avanti ieri\", presente in diversi dizionari, anche online) che, malgrado sia da ritenere come una forma meno comune di \"l'altro ieri\", viene accomunata all'italiano regionale di Toscana, Sicilia e Calabria.\nIn altri casi, la mutazione di una parola italiana che ha avuto luogo in Sardegna pu\u00f2 corrispondere nella sostanza a quella attuata in altre regioni italiane: \u00e8 questo il caso della gi\u00e0 menzionata \"apixedda\" (dal diminutivo in sardo del motocarro Ape); infatti, in Sicilia, e soprattutto a Palermo, il termine in uso per indicare tali veicoli \u00e8 \"lapino\", che altro appunto non \u00e8 che il diminutivo di \"l'Ape\", in questo caso con l'articolo aggregato al nome."}
{"id": "1193013", "revid": "729019", "url": "https://it.wikipedia.org/wiki?curid=1193013", "title": "Stazione di Berlino Est", "text": "La stazione di Berlino Est () \u00e8 una stazione ferroviaria di Berlino, nel quartiere di Friedrichshain.\nStoria.\nLa stazione nasce nel 1842 con il nome di \"Frankfurter Bahnhof\" e il ruolo di capolinea della \"Frankfurter Eisenbahn\", diretta a Francoforte sull'Oder. Gi\u00e0 nel 1845, con il prolungamento della linea verso la Slesia, la stazione viene rinominata in \"Niederschlesisch-M\u00e4rkischer Bahnhof\", e dal 1852 \"Schlesischer Bahnhof\". La \"Ostbahn\", diretta a K\u00f6nigsberg, aveva invece capolinea nell'allora \"Ostbahnhof\", oggi non pi\u00f9 esistente.\nNel 1882, con l'apertura della \"Stadtbahn\", la stazione perde la configurazione di testa per acquisirne una passante. Contemporaneamente, l\"'Ostbahn\" viene deviata a confluire nel \"Schlesischer Bahnhof\".\nNel 1903 la linea per Wriezen, fino ad allora con capolinea alla stazione di Lichtenberg, viene prolungata al \"Schlesischer Bahnhof\", con la costruzione di un nuovo marciapiede esterno, il \"Wriezener Bahnsteig\". Nel 1924 questo marciapiede viene rinominato \"Wriezener Bahnhof\", e sar\u00e0 eliminato nel 1949 per l'ampliamento dello scalo merci (e la linea di Wriezen sar\u00e0 di nuovo arretrata a Lichtenberg).\n Negli stessi anni (dal 1985 al 1989) venne anche eretto un nuovo fabbricato viaggiatori, progettato dagli architetti Karl-Ernst Swora, Heinz Aust e J\u00fcrgen Pilz, e da un collettivo diretto da Erhardt Gi\u00dfke.\nDal 1998, viste la sua scarsa importanza e la sua localizzazione molto decentrata \u2013 caratteristiche che male si conciliavano con la denominazione di \"Hauptbahnhof\" \u2013 la stazione riprese la denominazione di \"Ostbahnhof\".\nStrutture e impianti.\nL\"'Ostbahnhof\" ha complessivamente 11 binari, di cui 9 serviti da marciapiede. Di questi, 4 sono adibiti alle linee \"S-Bahn\". La stazione \u00e8 coperta da un sistema di due arcate.\nMovimento.\nLunga percorrenza.\nAnche dopo l'apertura del \"Hauptbahnhof\", l\"'Ostbahnhof\" ha mantenuto pressoch\u00e9 intatto il suo traffico ferroviario a lunga percorrenza. Fra i vari percorsi internazionali, notevole \u00e8 quello del \"Sibirjak\", che ogni sabato parte dalla stazione \"Zoologischer Garten\" (proseguendo per il \"Hauptbahnhof\") ed in Russia si dirama in varie direzioni, tra cui Novosibirsk (lungo parte della \"Transiberiana\"), ed Astana (Kazakistan, periodicamente). Questo Espresso, che fino ad alcuni anni fa partiva dalla stazione di Lichtenberg, compie uno dei percorsi ferroviari pi\u00f9 lunghi d'Europa.\nTrasporto regionale.\nLa stazione \u00e8 servita dalle linee S3, S5, S7 e S9 della S-Bahn.\nInterscambi.\nLa stazione Est \u00e8 servita da alcune linee di autobus."}
{"id": "1193017", "revid": "767487", "url": "https://it.wikipedia.org/wiki?curid=1193017", "title": "Move on It", "text": "Move On It \u00e8 il terzo album dei Vain, uscito nel 1993 per l'Etichetta discografica Polystar Records."}
{"id": "1193018", "revid": "6923", "url": "https://it.wikipedia.org/wiki?curid=1193018", "title": "Berlino Hauptbahnhof", "text": ""}
{"id": "1193019", "revid": "599013", "url": "https://it.wikipedia.org/wiki?curid=1193019", "title": "Dorothy Gaters", "text": "Carriera.\nFa parte della \"Women's Basketball Hall of Fame\" dal 2000. Ha allenato per 29 anni la squadra femminile della Marshall High School di Chicago, la pi\u00f9 vincente di sempre dell'Illinois. Ha vinto 22 campionati cittadini e 7 statali. Ha allenato anche la nazionale olimpica statunitense ed \u00e8 stata nominata tra le cento donne pi\u00f9 importanti di Chicago."}
{"id": "1193025", "revid": "1543377", "url": "https://it.wikipedia.org/wiki?curid=1193025", "title": "Peugeot XR6", "text": "La Peugeot XR6 \u00e8 una motocicletta da strada di piccola cilindrata (50 cm\u00b3) che si pu\u00f2 guidare a partire dai quattordici anni ed essendo in possesso di patente AM (ex \"Patentino\")\nProdotta dalla casa francese Peugeot, la \"XR6\" ha un motore monocilindrico a 2 tempi, raffreddato a liquido. Grazie al peso contenuto (90 kg) gode di un'ottima accelerazione per quanto possibile al piccolo ma grintoso motore.\nLa protezione aerodinamica \u00e8 garantita da un piccolo cupolino. Il cambio \u00e8 a sei rapporti e i freni sono a disco come sui motocicli di maggior cilindrata.\nLa stampa specializzata ha giudicato la due ruote in maniera molto positiva .\nSul mercato spagnolo \u00e8 in vendita come Motorhispania RX"}
{"id": "1193028", "revid": "767487", "url": "https://it.wikipedia.org/wiki?curid=1193028", "title": "Fade (Vain)", "text": "Fade \u00e8 il quarto album dei Vain, uscito nel 1995 per l'Etichetta discografica Polystar Records."}
{"id": "1193029", "revid": "547034", "url": "https://it.wikipedia.org/wiki?curid=1193029", "title": "Parafas\u00eca", "text": "Con il termine parafas\u00eca si indica un disturbo del linguaggio che consiste nella sostituzione di termini esatti con altri sbagliati o nel cambiamento d'ordine di sillabe o parole per cui il discorso, nelle forme pi\u00f9 gravi del disturbo, risulta di difficile o impossibile comprensione.\nEtimologia.\nIl termine parafasia deriva dalla lingua greca: il prefisso \u03c0\u03b1\u03c1\u03ac indica somiglianza, vicinanza concettuale, mentre il sostantivo \u03c6\u03b7\u03bc\u03b7 significa parola. Il termine perci\u00f2 sta letteralmente ad indicare lo scambio di un termine esatto con altri sbagliati ma vicini al termine originario.\nCause.\nIl disturbo si associa assai spesso all'ictus cerebrale od altri tipi di malattie encefaliche da cause vascolari, ma anche a traumi, malattie degenerative che conducono a demenza o neoplasie cerebrali. Anche il normale invecchiamento e la malattia di Alzheimer si associano a modifiche di elaborazione del linguaggio che possono evolvere in parafasia.\nClassificazione e caratteristiche cliniche.\nLa parafasia pu\u00f2 essere ulteriormente suddivisa in 3 categorie:\nAnche nel linguaggio parlato da soggetti normali si possono verificare un numero molto basso di errori parafasici. Le parafasie (ed in particolare le parafasie fonologiche) sono invece di gran lunga pi\u00f9 frequenti in caso di afasia di Wernicke e di afasia transcorticale sensoriale.\nDiagnosi.\nLa diagnosi viene posta a seguito della valutazione neuropsicologica."}
{"id": "1193030", "revid": "287204", "url": "https://it.wikipedia.org/wiki?curid=1193030", "title": "Parafasia", "text": ""}
{"id": "1193031", "revid": "767487", "url": "https://it.wikipedia.org/wiki?curid=1193031", "title": "On the Line (Vain)", "text": "On the Line \u00e8 il quinto album dei Vain, uscito nel 2005 per l'Etichetta discografica Perris Records."}
{"id": "1193034", "revid": "54708", "url": "https://it.wikipedia.org/wiki?curid=1193034", "title": "Esperienza della pompa pneumatica", "text": ""}
{"id": "1193036", "revid": "79968", "url": "https://it.wikipedia.org/wiki?curid=1193036", "title": "Raga", "text": "Il termine Raga o R\u0101ga indica, nella musica classica indiana, particolari strutture musicali, che seguono nell'esecuzione precise regole relativamente alle frasi melodiche consentite o vietate, e sono basati su un certo numero di scale musicali di base. Per ogni scala di base esistono innumerevoli R\u0101ga teoricamente possibili, anche se nella pratica effettiva dei musicisti ammontano complessivamente a qualche centinaio. Una particolarit\u00e0 rispetto alla prassi esecutiva occidentale \u00e8 che molti R\u0101ga prevedono l'utilizzo di due scale differenti, a seconda che la frase musicale sia ascendente o discendente.\nIn India esistono due sistemi di musica classica, quello indostano del Nord e quello carnatico del Sud, che si differenziano in molti aspetti pur mantenendo una base fondamentale comune. Le scale di base del sistema indostano sono 10, sei delle quali conosciute anche in Occidente, scelte per le loro particolari caratteristiche strutturali. Queste formano un punto di riferimento per un gran numero di altre scale. Il sistema carnatico invece contempla 72 scale teoriche possibili, di cui 32 effettivamente utilizzabili, basate sulle combinazioni delle note. Le scale dei due sistemi sono usate intercambiabilmente, anche se con nomi e classificazione diversi.\nOgni brano classico dell'India, \u00e8 basato su un certo R\u0101ga: l'accompagnamento del canto o l'esecuzione solista viene eseguita improvvisando sulle note della scala del raga, in accordo alle regole caratteristiche del raga stesso.\nLe 7 note indiane che compongono la scala diatonica sono chiamate Sa, Re, Ga, Ma, Pa, Dha, Ni.\nCicli temporali.\nNella cultura indiana la concezione del tempo \u00e8 ciclica. In ambito musicale questa concezione si manifesta a tre livelli:\nCiclo annuale.\nDurante l'anno in India si avvicendano cinque stagioni, ognuna delle quali possiede qualit\u00e0 emotive e sentimentali dominanti. Ognuna di queste qualit\u00e0 trova rispondenza nelle qualit\u00e0 dei raga, in base a ci\u00f2 determinati raga sono eseguiti preferibilmente in alcune stagioni rispetto ad altre. Questa classificazione \u00e8 pi\u00f9 o meno stringente a seconda che il raga in questione sia pi\u00f9 o meno fortemente caratterizzato (certi raga possono essere eseguiti solo in periodi dell'anno ben precisi, mentre altri vengono eseguiti tutto l'anno).\nCiclo giornaliero.\nAnaloga suddivisione esiste per il ciclo giornaliero. Le 24 ore sono suddivise in otto parti da tre ore di durata, ognuna di queste parti \u00e8 caratterizzata da diversi sentimenti dominanti e da una diversa combinazione, in particolare, delle energie del Sole e della Terra, e favorisce o sfavorisce la buona riuscita dell'esecuzione di un raga e della manifestazione del suo sentimento. Ci\u00f2 determina anche il limite teorico di durata di una particolare esecuzione (tre ore appunto), in quanto il cambiamento della fase temporale del giorno pu\u00f2 implicare la non adeguatezza del raga per la nuova fase. Determinate note della scala possono essere adatte o meno ad una determinata ora del giorno, quindi anche in questo caso certi raga vengono eseguiti solo in certe fasi del ciclo di 24 ore, mentre altri possono essere eseguiti in qualsiasi momento.\nCiclo ritmico musicale.\nNell'esecuzione di un raga, dopo la fase iniziale di improvvisazione priva di un preciso schema ritmico, entra in gioco il \"tala\", termine che indica una struttura ritmica ciclica suddivisa in un certo numero di unit\u00e0 di base (\"matra\"), con una forma caratteristica che individua precisamente il particolare tala. Non esistono tempi generici come in Occidente (4/4, 6/8, ecc.), ma forme ritmiche cicliche ben riconoscibili e con caratteristiche proprie, che combinate con la forma del raga vincolano lo sviluppo dell'improvvisazione. Analogamente a quanto avviene per la melodia con la forma del raga, la forma del tala \u00e8 punto di partenza per l'elaborazione di improvvisazioni ritmiche di grande complessit\u00e0, con variazioni sulla forma di base e con cicli che si ripetono all'interno di cicli pi\u00f9 vasti.\nMusicisti.\nTra i musicisti e le musiciste indiani pi\u00f9 importanti e conosciuti ricordiamo:"}
{"id": "1193037", "revid": "4175", "url": "https://it.wikipedia.org/wiki?curid=1193037", "title": "Coppa FIRA 1992-1994", "text": "La Coppa FIRA 1992-94 (), anche Coppa Europa 1992-94, fu il 30\u00ba campionato europeo di rugby a 15 organizzato dalla FIRA.\n che si affrontarono con la formula, inedita per tale torneo, di doppia fase a gironi.\nA laurearsi campione fu, per la venticinquesima e ultima volta, la ; a pari punti con essa si classificarono l', per la prima volta in testa alla classifica di tale torneo, e la .\nIl torneo si svolse con una formula mai adottata in precedenza: le dieci squadre di prima divisione furono divise in due gironi di cinque ciascuna e, con tale formazione, fu disputato un torneo preliminare che occup\u00f2 tutto il primo anno di competizione e durante il quale le squadre di ogni girone si incontrarono tra di esse in gare di sola andata; le prime due di ogni girone e la migliore terza, determinata da spareggio, accedettero al girone a cinque per il titolo che si tenne nel secondo anno di torneo, mentre la perdente lo spareggio e le due ultime di ogni girone si contesero i posti dal sesto al decimo.\nA disputare lo spareggio furono e : la FIRA stabil\u00ec che la gara adatta a tale scopo dovesse essere quella, gi\u00e0 in programma, al torneo di rugby ai Giochi del Mediterraneo 1993 ma, essendo terminata in parit\u00e0 6-6, ne dispose la ripetizione a Tolosa a ottobre 1993, quando la seconda fase di torneo era gi\u00e0 iniziata.\nLa Spagna vinse 48-17 la ripetizione e pass\u00f2 al gruppo delle prime cinque.\nNel girone per il titolo l' comp\u00ec un'impresa mai riuscita prima, ovvero battere la Francia per 16-9, risultato tecnicamente rilevante bench\u00e9 i \u00ec \"Bleus\" si presentassero con la formazione A senza presenza internazionale; a impedire all' il punteggio pieno e la vittoria finale fu la che nella penultima giornata batt\u00e9 gli Azzurri 26-12 appaiandoli in classifica e permettendo alla Francia, vittoriosa sulla nell'ultimo incontro, di raggiungere in classifica le due capilista e superarle per migliore differenza punti fatti/subiti.\nIl torneo si sovrappose anche alle qualificazioni alla Coppa del Mondo 1995: alcuni incontri della seconda divisione, tra i quali quello tra e dell'ottobre 1993, valsero per entrambe le competizioni.\nIl torneo riflett\u00e9 anche i sommovimenti sociopolitici seguenti alla caduta del muro di Berlino e la fine dell'Unione Sovietica: quest'ultima fu rimpiazzata dalla che ne eredit\u00f2 il titolo sportivo, mentre al torneo furono iscritte le squadre delle federazioni di , , , e .\nPer quanto riguarda i Paesi sorti a seguito dello scioglimento della Jugoslavia, le nuove arrivate furono e .\nLa , invece, si separ\u00f2 a fine 1992 dando vita alla Repubblica Ceca, che assunse l'eredit\u00e0 sportiva dell'ex Paese e prosegu\u00ec il torneo, e la , che solo pi\u00f9 di dieci anni pi\u00f9 tardi diede vita a una propria nazionale.\nAl pari di e un anno prima, vittoriose nella loro ultima partita di sempre, la del rugby si consegn\u00f2 agli archivi con un acuto battendo 21-16 i a Praga il .\nDal punto di vista regolamentare fu il primo torneo internazionale in Europa a tenersi con la meta valida non pi\u00f9 4, ma 5 punti; la misura era stata deliberata il dal congresso generale dell'IRFB a Wellington, e solo nel 1993 il Cinque Nazioni pot\u00e9 adottare tale nuovo punteggio.\nSi tratt\u00f2, infine, dell'ultima edizione di campionato europeo tenutasi nell'era dilettantistica: ad agosto 1995 l'IRFB, nel suo congresso di Parigi, ammise il professionismo nella disciplina."}
{"id": "1193038", "revid": "2229123", "url": "https://it.wikipedia.org/wiki?curid=1193038", "title": "Esperimento su un uccello nella pompa pneumatica", "text": "Esperimento con una pompa ad aria \u00e8 un dipinto a olio su tela di Joseph Wright of Derby; fa parte di una serie di scene in cui la luce proviene principalmente da un lume di candela. La realizzazione della serie \u00e8 iniziata nel 1760, per poi essere ultimata nel 1768. La \"pompa ad aria\" si discosta molto dalle precedenti convenzioni pittoriche: il soggetto scientifico \u00e8 reso in maniera reverenziale, alla stregua di una scena storica o religiosa. L'intendo di Wright era quello di rappresentare la Rivoluzione industriale e le scoperte scientifiche dell\u2019Illuminismo, ma sebbene l'eccezionalit\u00e0 delle sue opere fosse riconosciuta dai suoi contemporanei, il suo status provinciale e la scelta di soggetti avanguardistici per l'epoca fecero s\u00ec che il suo stile non fosse mai largamente imitato. Il dipinto si trova alla National Gallery di Londra dal 1863 ed \u00e8 riconosciuto come uno dei capolavori dell'arte inglese.\nRappresenta un \"filosofo naturale\" - un precursore del moderno scienziato - mentre ricrea un esperimento con una pompa ad aria di Robert Boyle: tale esperimento consiste nel privare un uccellino dell'ossigeno. Un gruppo di osservatori assiste alla scena, esibendo reazioni differenti , ma la curiosit\u00e0 scientifica prevale sulla preoccupazione per il volatile. La figura centrale guarda oltre il dipinto, come se stesse invitando l'osservatore a partecipare e accertarsi in prima persona dell'esito dell'esperimento.\nPreambolo storico.\nNel 1659, Robert Boyle commission\u00f2 la costruzione di una pompa ad aria, oggi nota come \"pompa a vuoto\", al tempo conosciuta anche come \"motore pneumatico\". La pompa ad aria era stata inventata nel 1650 da Otto von Guericke, ma il suo costo aveva scoraggiato molti scienziati dell'epoca nella costruzione dell\u2019apparato. Boyle, figlio del Conte di Cork, non aveva tuttavia tali preoccupazioni e fece dunque assemblare un primo modello di pompa, che don\u00f2 alla Royal Society. In seguito fece costruire altri due esemplari dell'apparecchiatura, per usarli personalmente. Oltre alle tre pompe di Boyle, probabilmente non esistevano pi\u00f9 di altri quattro modelli dell'apparato nel 1660: Christian Huygens, ad esempio, ne aveva una a L'Aia; Henry Powers potrebbe averne avuta una ad Halifax e potrebbero essercene state altre al Christ's College a Cambridge e all'Accademia di Montmor a Parigi. La pompa di Boyle (progettata in base alle indicazioni dello stesso e costruita da Robert Hooke) era complicata, poco affidabile e difficile da far funzionare. Numerose dimostrazioni poterono essere portate a termine unicamente sotto la guida di Hooke, e Boyle spesso affid\u00f2 il compito di eseguire delle dimostrazioni critiche in pubblico esclusivamente a lui, dato che il suo talento drammatico era pari alle sue capacit\u00e0 tecniche.\nNonostante gli ostacoli operativi e di manutenzione, la costruzione della pompa permise a Boyle di condurre numerosi esperimenti sulle propriet\u00e0 dell'aria, che successivamente riport\u00f2 nel suo \"New Experiments Physico-Mechanicall, Touching the Spring of the Air, and its Effects (Made, for the Most Part, in a New Pneumatical Engine)\". Nel libro egli descrisse in gran dettaglio quarantatr\u00e9 esperimenti da lui condotti, talvolta assistito da Hooke, circa gli effetti dell'aria su vari fenomeni. Boyle verific\u00f2 gli effetti dell'aria \"rarefatta\" su combustione, magnetismo, suono e barometri, ed esamin\u00f2 gli effetti di una maggiore pressione dell'aria su varie sostanze. Espose inoltre due esperimenti su creature viventi, tra i quali l' \"Esperimento 40\", che verificava l'abilit\u00e0 degli insetti di volare con una pressione ridotta dell'aria, e il drammatico \"Esperimento 41\", che dimostrava come le creature viventi facessero affidamento sull'aria per sopravvivere. In quest'ultimo tentativo di scoprire qualcosa \"sulla considerazione in base alla quale la respirazione \u00e8 cos\u00ec necessaria agli animali, tanto che la natura li ha provvisti di polmoni\", Boyle condusse numerose prove durante le quali pose una gran variet\u00e0 di creature (tra cui uccelli, topi, anguille, lumache e mosche) nel recipiente della pompa e ne studi\u00f2 le reazioni mentre l'aria veniva rimossa. L'estratto sottostante descrive dettagliatamente un'allodola, ferita per via di questi esperimenti:\nAll'epoca in cui Wright dipinse il suo quadro, nel 1768, le pompe ad aria erano uno strumento scientifico relativamente comune, e i \"conferenzieri itineranti di filosofia naturale\" (solitamente uomini di spettacolo pi\u00f9 che scienziati) spesso eseguivano \"l'esperimento dell'animale nella pompa ad aria\" come elemento centrale della loro dimostrazione pubblica. Questi esperimenti venivano eseguiti in municipi e altri grandi edifici, per un pubblico che acquistava i biglietti, prenotati da societ\u00e0 o commissionati in qualit\u00e0 di spettacoli privati nelle case dei benestanti, come risultava essere lo scenario suggerito in entrambi i pezzi dimostrativi di Wright. Uno dei pi\u00f9 notevoli e rispettabili dei conferenzieri itineranti era James Ferguson FRS, un astronomo scozzese e probabile conoscente di Joseph Wright (entrambi erano amici di John Whitehurst). Ferguson osserv\u00f2 che un \"bicchiere-polmone\", con una piccola vescica piena d'aria all'interno, era spesso usato al posto dell'animale, poich\u00e9 usare una creatura vivente era \"troppo scioccante per qualsiasi spettatore che abbia solo il minimo grado di umanit\u00e0\".\nLa luna piena nell'immagine \u00e8 significativa, dato che le riunioni del Circolo Lunare (ribattezzato la Societ\u00e0 Lunare dal 1775) erano programmate per sfruttarne la luce durante i viaggi.\nWright conobbe Erasmus Darwin all'inizio degli anni 1760, probabilmente attraverso la loro comune conoscenza John Whitehurst, e lo consult\u00f2 per la prima volta in merito alla sua cattiva salute nel 1767, quando soggiorn\u00f2 per una settimana a casa sua. L'energia e la vivacit\u00e0 di Erasmus e Mary (Polly) Darwin impressionarono Wright. Negli anni '80 Eric Evans (National Gallery) ha suggerito che Darwin fosse la figura in primo piano a sinistra che tiene un orologio. Poich\u00e9 la figura di questo cronometrista compassato non \u00e8 coerente con il carattere fiammeggiante di Darwin, tuttavia, \u00e8 pi\u00f9 probabile si tratti al contrario del dottor William Small. L'attenzione al cronometraggio si adatta al ruolo del dottor Small, in quanto segretario sociale del Circolo Lunare. Small torn\u00f2 dalla Virginia nel 1764 ed esercit\u00f2 la sua professione a Birmingham nel 1765, coerentemente con il fatto che questo incontro risalirebbe al 1767. Il profilo e la parrucca di questa figura sono oltretutto coerenti con un ritratto contemporaneo di Small di Tilly Kettle.\nDescrizione.\nL\"'Esperimento su un uccello nella pompa pneumatica\" (183 x 244 cm) raffigura una stanza in cui, sotto gli occhi di diversi astanti, sta avvenendo un esperimento volto a dimostrare la morte dovuta ad atmosfere sotto-ossigenate. Per dimostrare il decesso per asfissia, lo sperimentatore sta rimuovendo gradualmente l'aria da un'ampolla di vetro in cui \u00e8 posto un piccolo pappagallo bianco che svolazza disperatamente: sar\u00e0 l'eventuale morte di quest'ultimo a stabilire se la teoria dello scienziato \u00e8 pi\u00f9 o meno attendibile.\nI testimoni di questo drammatico evento sono colti da emozioni assai diverse, che esprimono le reazioni contrastanti della societ\u00e0 settecentesca nei confronti della scienza: meraviglia e preoccupazione, interesse e sgomento, curiosit\u00e0 e paura. Una delle ragazze guarda ansiosamente il piccolo volatile, partecipe della sua agonia, mentre l'altra \u00e8 troppo agitata per prendere visione della scena e viene confortata dal padre, che cinge la sua spalla come per proteggerla. Due gentiluomini (uno dei quali sta cronometrando i tempi dell'agonia del pappagallo) e un ragazzo osservano la scena con molto interesse, mentre i giovani amanti sulla sinistra si guardano negli occhi, estraniandosi da ci\u00f2 che avviene, senza lasciare che l'esperimento spezzi il loro idillio amoroso. Lo scienziato, protagonista dalla scena, ha lo sguardo rivolto direttamente al di fuori del quadro, quasi a spiegare quello che avviene allo spettatore e a chiedergli se l'esperimento debba continuare fino alla fine o debba invece essere interrotto, salvando il volatile. Degna di nota la reazione dell'uomo seduto a destra, assorto dalla sorte del volatile, colto in uno stato di filosofica contemplazione.\nTralasciando i bambini, nessuno degli spettatori sembra mostrare empatia per la sorte del povero volatile, preferendo piuttosto interessarsi all'esperimento; David Solkin suggerisce dunque che i soggetti del dipinto siano l'emblema dello spassionato distacco proprio della nascente societ\u00e0 scientifica. Sullo sfondo si riconosce la gabbia vuota del pappagallo, sorvegliata da un ragazzo; anche quest'ultimo ha lo sguardo fisso al di fuori del quadro, come se stesse chiedendo all'osservatore se debba chiudere definitivamente la gabbia del pennuto. All'estrema destra del dipinto, infine, \u00e8 visibile una finestra, dove si affaccia la sagoma bianca della luna, oscurata dalle nuvole.\nInteressante notare che l'opera ha una forte carica esoterica, conferita dall'atteggiamento dello sperimentatore (che, pi\u00f9 che uno scienziato, sembra quasi uno stregone, per via dei capelli fluenti e dell'abito rosso) e della scelta del volatile. Il pappagallo, infatti, era un uccello pressoch\u00e9 sconosciuto nell'Inghilterra del Settecento, siccome divenne noto solo dopo i viaggi e le relazioni di James Cook.\nLa tavola sulla quale \u00e8 collocata la pompa pneumatica \u00e8 gremita di diversi altri oggetti, ciascuno utilizzato dallo scienziato per il suo esperimento sul volatile. Si scorgono, infatti, un termometro, uno spegnitoio, un tappo di sughero, una bottiglia e, a lato di quest'ultima, due emisferi di Magdeburgo, utilizzati per simulare in piccolo la pompa pneumatica, e pertanto per mostrare gli effetti della pressione atmosferica. Sempre sul tavolo \u00e8 collocata una brocca riempita d'acqua in cui \u00e8 immerso un teschio, la quale con i suoi riverberi (presumibilmente vi \u00e8 una candela dietro) costituisce l'unica fonte luminosa della scena. Secondo William Schupbach essa rappresenta una \"vanitas\", in quanto allude alla caducit\u00e0 della vita e all'effimera condizione del pappagallo.\nStile.\nL'intensit\u00e0 della potente fonte di luce d\u00e0 vita a un chiaroscuro di matrice caravaggesca, atto a simboleggiare l'interesse per la scienza. Questa soluzione insolita fu altamente lodata, e furono in molti a elogiare l'uso che l'artista fece della luce, \u00abtalmente brillante che non pu\u00f2 che essere la luce della rivelazione\u00bb. \"Esperimento su un uccello nella pompa pneumatica\", cos\u00ec come gran parte della produzione artistica di Wright, attinge dalla tradizione della pittura storica, ma \u00e8 privo dell'azione eroica centrale tipica di quel genere: in tal senso, molti critici hanno individuato diverse analogie tra questo dipinto e quelli di William Hogarth, dal quale Wright avrebbe ripreso l'intenzione di fornire uno spaccato della societ\u00e0 contemporanea, senza per\u00f2 dedicarsi alla satira.\nRetaggio.\nSembra che Wright non abbia dipinto l\"'Esperimento su un uccello nella pompa pneumatica\" in seguito a una commissione. L'opera fu esposta alla Societ\u00e0 degli Artisti nel 1768. Molti ne apprezzarono il disegno \u00abperspicace e vigoroso\u00bb, mentre Gustave Flaubert, che lo ammir\u00f2 nel suo soggiorno inglese degli anni 1865 e 1866, lo consider\u00f2 \u00abcharmant de na\u00efvet\u00e9 et profondeur\u00bb. Il dipinto divenne talmente popolare che fu riprodotto da Valentine Green in un'acquaforte, la quale venne pubblicata il 24 giugno 1769 da John Boydell e venduta per 15 scellini. Vennero peraltro effettuate numerose copie dell'opera per tutto il Settecento e l'Ottocento. Il quadro guadagn\u00f2 anche i plausi di Ellis Wauterhouse, che lo defin\u00ec \u00abuno dei capolavori dell'arte inglese\u00bb.\nL\"'Esperimento su un uccello nella pompa pneumatica\", in ogni caso, fu venduto al dottor Benjamin Bates, gi\u00e0 proprietario di un'altra tela di Wright, il \"Gladiatore\". Il dipinto pass\u00f2 successivamente da Bates a Walter Tyrell. Uno dei membri della famiglia di quest'ultimo, Edward Tyrell, lo don\u00f2 poi alla National Gallery nel 1863. L'opera fu trasferita nelle collezioni della Tate Gallery nel 1929, per poi fare ritorno, dopo diverse esposizioni all'estero (Washington D.C., Stoccolma, New York, Parigi), di nuovo alla National nel 1986. Le condizioni del dipinto sono buone, con delle alterazioni minori visibili solo su alcune figure; l'ultimo restauro \u00e8 stato effettuato nel 1974.\nNel 2020 \u00e8 stato esposto in Italia, alla galleria degli Uffizi."}
{"id": "1193040", "revid": "614713", "url": "https://it.wikipedia.org/wiki?curid=1193040", "title": "Castelliere", "text": "Il castelliere (o \"castellare\") \u00e8 un piccolo insediamento, o villaggio, fortificato protostorico (et\u00e0 del bronzo e del ferro), sorto in genere in posizione elevata facilmente difendibile, in cui una situazione difensiva naturale veniva sfruttata e rafforzata dall'opera dell'uomo.\nQuesto termine identifica in particolare le costruzioni di questo tipo della zona del Veneto, Carso, del Friuli e dell'Istria; nelle Marche sono note con il termine di grad\u00ecne.\nDescrizione.\nLe fortificazioni sono in genere costituite da aggeri e palizzate di legno. Nella Venezia Giulia, dove si individuano i castellieri pi\u00f9 evoluti, essi possono essere delimitati da due o tre valli che seguono il profilo della collina come una curva di livello. Nei castellieri \"a muraglione\", al contrario di quelli \"a terrapieno\", tali cinte sono costruite con blocchi di pietra e possono mancare sui versanti gi\u00e0 naturalmente difesi. Gli accessi possono essere fortificati.\nNon sono frequenti i resti dei villaggi che occupavano queste fortificazioni. In quelli pi\u00f9 antichi si ritrovano ceramiche scure e utensili in pietra levigata, mentre in quelli dell'et\u00e0 del ferro gi\u00e0 si trovano fibule e capeduncole nere lucidate.\nAl villaggio fortificato sono a volte associate necropoli esterne, anticamente ad inumazione con il defunto racchiuso entro cassette costituite da lastre pietrose, impreziosite da vasi e martelli. Nell'et\u00e0 del ferro, invece, le necropoli sono ad incinerazione ed i reperti sono pi\u00f9 vasti, comprendenti ossuari, anelloni, ossa di cervo, oggetti metallici.\nI luoghi e la storia.\nI castellieri caratterizzano la cultura dei castellieri, sviluppatasi in Istria e nelle zone limitrofe (Venezia Giulia e Friuli) tra il XV e il III secolo a.C.\nIn Istria ve ne sono oltre 500. I pi\u00f9 noti sono quelli di Montorcino o Monte Ursino (presso Dignano), Nesazio, i tre Pizzughi, Elleri e Verno. Il termine viene dal latino \"castellum\", poi trasformato nel Medioevo in \"castelerium\". Si trovano anche nelle zone di confine in Croazia, noti per\u00f2 come gradine o gradisce (dallo slavo \"grad\", luogo fortificato). Le teorie sull'inizio di questa cultura considerano o che possa essere autoctona e neolitica, o che sia stata importata da due ondate migratorie successive, la seconda delle quali avrebbe introdotto l'incinerazione.\nAltri castellieri in Italia si trovano in Veneto, in Liguria, Emilia-Romagna, Piemonte e Lombardia sono riferiti al popolo dei Liguri, in Puglia e sugli altopiani dell'appennino umbro-marchigiano, come ad esempio quelli del monte Orve o del monte Cassicchio sugli altopiani di Colfiorito e quello di Citt\u00e0 di Fallera (comune di Piegaro) nella zona del lago Trasimeno. Si hanno alcuni resti di castellieri in Trentino, ad esempio sul monte Ozol in val di Non, ed anche presso il monte Conero, dove sono noti col nome slavo di gradine.\n\u00c8 incerto per\u00f2 se ci fosse un'unit\u00e0 culturale fra le popolazioni di questi castellieri, ben comuni molte parti dell'Europa.\nInfatti, insediamenti simili sono stati rinvenuti anche nell'Europa centrale, riconducibili alle culture di Hallstatt e di La T\u00e8ne, noti come \"burgwall\" o \"ringwal\"; presso Nizza e in Provenza, noti come \"castellar\", forse dal termine usato in Liguria; nell'Europa settentrionale, noti come \"hill fort\" o fortezze di collina.\nSpesso le loro ubicazioni ben difendibili sono state riutilizzate sia ai tempi degli antichi romani, sia durante il Medioevo, fino a diventare odierne citt\u00e0 come Udine, Trieste e Pola.\nClassificazione.\nI castellieri si possono classificare in tre tipologie a seconda del periodo storico:"}
{"id": "1193045", "revid": "14691", "url": "https://it.wikipedia.org/wiki?curid=1193045", "title": "Cebuano", "text": ""}
{"id": "1193047", "revid": "767487", "url": "https://it.wikipedia.org/wiki?curid=1193047", "title": "Balls to Picasso", "text": "Balls to Picasso \u00e8 il secondo album in studio del cantante britannico Bruce Dickinson, pubblicato nel 1994 dalla EMI.\nIl disco.\nDopo la fuoriuscita del cantante dagli Iron Maiden ed un periodo di pausa durato un anno, Dickinson si ripresenta al pubblico con un album profondamente diverso da \"Tattooed Millionaire\": il genere Hard rock che aveva fatto la fortuna del precedente lavoro \u00e8 sostituito da una miscela molto variegata di brani che spaziano dal metal aggressivo di \"Cyclops\" alla ballad quasi Jazz \"Change of Hearts\", da composizioni quasi maideniane come \"1000 Points of Light\" e \"Fire\" alle intrusioni Rap di \"Sacred Cowboys\". L'album \u00e8 stato duramente criticato, ai tempi, per la mancanza di uno stile guida ben definito a dimostrare come il cantante non avesse le idee molto chiare su quale direzione dare alla sua carriera solista. Il brano conclusivo \"Tears of the Dragon\", apprezzato dalla critica ed acclamato dai fans ad ogni sua esibizione dal vivo, non \u00e8 stato sufficiente a sollevare le sorti dell'album, che ha raccolto risultati deludenti in termini di vendite.\nDickinson \u00e8 accompagnato dal chitarrista Roy Z e dai membri della sua band, i Tribe of Gypsies.\nIl Bonus CD abbinato all'album nell'edizione del 2005 contiene tutte le b-sides inserite nei due singoli \"Tears of the Dragon\" e \"Shoot All the Clowns\" pubblicati in differenti versioni."}
{"id": "1193050", "revid": "7336", "url": "https://it.wikipedia.org/wiki?curid=1193050", "title": "Irrigazioni nasali", "text": ""}
{"id": "1193057", "revid": "1373765", "url": "https://it.wikipedia.org/wiki?curid=1193057", "title": "Frammentazione della Democrazia Cristiana", "text": "La frammentazione della Democrazia Cristiana ebbe luogo negli anni '90, a seguito della crisi politica italiana che vide la rottura dei vecchi equilibri politici, la nascita di partiti autonomisti come la Lega Lombarda, il crollo della Cortina di ferro e le inchieste giudiziarie di Mani pulite, il partito fu formalmente sciolto nel 1994, lasciando come eredit\u00e0 la formazioni di tanti piccoli gruppi politici che in vario modo cercarono di prenderne l'eredit\u00e0.\nIl monolitismo cattolico preesistente.\nNell'ottobre 1942 la fondazione della Democrazia Cristiana (DC) realizz\u00f2 la fusione fra il disciolto Partito Popolare Italiano di Alcide De Gasperi e il Movimento Guelfo d'Azione di Piero Malvestiti permettendo cos\u00ec la polarizzazione del voto dei cattolici italiani, indicata come \"unit\u00e0 politica dei cattolici\". Una nota dell'Osservatore Romano del 1945 afferm\u00f2 espressamente che solo la DC aveva titolo per rappresentare i cattolici in politica. Per oltre cinquanta anni (1942-1994) la DC sar\u00e0 sempre il primo partito d'Italia (con l'unica eccezione delle elezioni europee del 1984), punto di riferimento privilegiato, in chiave anticomunista, della Santa Sede. Il tema dell'unit\u00e0 dei cattolici in politica era ben presente nel magistero della Chiesa cattolica. Ancora nel 1985, il papa Giovanni Paolo II, nel suo intervento al Convegno ecclesiale italiano di Loreto, ricord\u00f2 come, pur mantenendo distinto l'impegno di apostolato da quello politico e pur accettando cordialmente la struttura democratica dello Stato, tra i cattolici avesse sempre prevalso la tendenza verso un impegno unitario \"\u00absoprattutto nei momenti in cui lo richiedeva il bene supremo della nazione\u00bb\". \"\u00abQuesto insegnamento della storia\"\u00bb, concluse il pontefice, non andava dimenticato: al contrario, esso doveva essere tenuto ancora ben presente \"\u00abnei momenti delle responsabili e coerenti scelte\u00bb\" che il cittadino cristiano era chiamato a compiere in quel periodo della storia d'Italia. Malgrado il mondo cattolico prevedesse al suo interno una larga diversit\u00e0 di sensibilit\u00e0, la DC coagul\u00f2 su di s\u00e9 la maggior parte del consenso elettorale dei cattolici e fu l'unico soggetto politico rilevante di ispirazione dichiaratamente cristiana.\nLa crisi degli anni Novanta.\nL'emergere della Lega Nord e la fine dell'Unione Sovietica.\nL'unit\u00e0 venne meno nel corso degli anni novanta, con all'esterno il crollo dell'URSS e all'interno l'emergere della Lega Nord. La fine della guerra fredda apr\u00ec nuovi orizzonti anche per le politiche dei vari paesi europei, allentando i condizionamenti ideologici e le paure per la minaccia alla libert\u00e0 che il comunismo rappresentava per tutti.\nLa Lega Nord, dal canto suo, determin\u00f2 un deciso cambiamento di rotta nel tradizionale elettorato democristiano delle Regioni settentrionali (in particolare Lombardia, Piemonte e Veneto), con un guidato da Umberto Bossi, con marcate tinte separatiste.\nIl movimento referendario di Mariotto Segni.\nUlteriore elemento di rivolgimento del sistema politico fu rappresentato dal movimento referendario animato e guidato dall'esponente democristiano Mariotto Segni, che nel 1990 riusc\u00ec a portare all'esame della Corte Costituzionale tre quesiti referendari che miravano ad apportare significative modifiche al sistema elettorale italiano (abolizione del quorum del 65% per far scattare l'elezione con sistema uninominale al Senato, abrogazione della preferenza plurima alla Camera e introduzione di quella unica, estensione del sistema uninominale a tutti i Comuni italiani a prescindere dalle dimensioni). La Consulta bocci\u00f2 due dei tre quesiti e ammise al voto quello sulla preferenza unica alla Camera. Il referendum si svolse il 9 giugno 1991 e, nonostante gli inviti all'astensione di Craxi e Bossi e il disinteresse della DC, andarono a votare due terzi degli aventi diritto. Il risultato fu un plebiscito a favore del SI' e della conseguente abrogazione della preferenza plurima che ottenne il 95,6% dei voti espressi, costituendo un enorme successo per i promotori e per Segni in particolare, che divenne uno dei punti di riferimento dell'agognata riforma istituzionale. Sull'onda del successo ottenuto, i referendari con Segni in testa diedero vita al movimento politico \"Alleanza Democratica\", che aveva come obiettivo la prosecuzione della campagna referendaria per ottenere la totale trasformazione del sistema elettorale da proporzionale a maggioritario. A marzo del 1993 poi, Mariotto Segni, che non aveva accettato le proposte di assumerne la guida, abbandon\u00f2 la Democrazia Cristiana e si dedic\u00f2 totalmente all'organizzazione, insieme ai radicali, del nuovo referendum che, nell'aprile del 1993, vide un'altra netta affermazione dei SI' con l'82,70% dei voti espressi e l'introduzione del sistema maggioritario al Senato.\nLa vicenda politica di Segni prosegu\u00ec con la creazione di un partito, il Patto Segni, che si alle\u00f2 con il Partito Popolare Italiano alle elezioni politiche del 1994 e che lo vide indicato dalla coalizione di centro come candidato alla Presidenza del Consiglio dei Ministri. La netta sconfitta elettorale del Patto per l'Italia (la coalizione tra PPI e Patto Segni), il superamento della questione elettorale con l'approvazione di una nuova legge elettorale complessiva (il cosiddetto \"Mattarellum\") e l'incapacit\u00e0 dell'esponente sardo di riconvertirsi a un'azione politica di respiro pi\u00f9 generale ne segnarono il declino politico. Tuttavia, anche l'esperienza che vide in Segni il proprio leader fu uno degli elementi pi\u00f9 importanti nel complesso processo che port\u00f2 alla trasformazione del sistema politico italiano di quegli anni, alla nascita della cosiddetta \"Seconda Repubblica\" e al tracollo dei partiti tradizionali. Pes\u00f2 in particolare sulla Democrazia Cristiana la scelta di Segni di non assumere la guida del partito e anzi di abbandonarla, seguendo in questo l'esempio del conterraneo e compagno di partito Cossiga.\nLe \"picconate\" di Francesco Cossiga.\nUn deciso scossone alle fondamenta dell'edificio politico-istituzionale esistente dal dopoguerra e alla Democrazia Cristiana in modo specifico fu assestato proprio dal principale custode del buon funzionamento delle istituzioni, il Presidente della Repubblica in carica Francesco Cossiga.\nQuesti, che per quasi tutto il settennato di presidenza aveva mantenuto un profilo poco appariscente, svolgendo le sue funzioni secondo il modello classico dell'arbitro tra i poteri costituzionali, a partire dal 1991 inizi\u00f2 a rilasciare continue dichiarazioni (\"esternazioni\" o \"picconate\", come egli stesso le defin\u00ec: \"\"Adesso gli scherzi sono finiti, \u00e8 arrivato il tempo delle \"picconate\"\", disse il 23 marzo 1991 quando, intervistato alla Fiera di Roma, Cossiga minacci\u00f2 lo scioglimento delle Camere) sia in forma istituzionale (messaggi alle Camere) sia in forma libera, che misero in subbuglio i partiti e le istituzioni. Nel novembre del 1991 afferm\u00f2: \"Ho dato al sistema picconate tali che non possa essere restaurato ma debba essere cambiato\". Cossiga distribuiva le sue picconate in tutte le direzioni. Attacc\u00f2 soprattutto Achille Occhetto come reazione al fatto che il PDS aveva appoggiato la proposta di messa in stato d'accusa del Capo dello Stato promossa dai radicali sulla vicenda Gladio. Il 22 gennaio 1992, in risposta al PDS che lo attaccava \"sul piano Solo, P2, su golpismo e impeachment, disse che \"Occhetto aveva il potere di far rivivere le cose pi\u00f9 abbiette e pi\u00f9 volgari del paleo-stalinismo\". Entr\u00f2 in conflitto col vicepresidente del CSM Galloni arrivando a revocargli la delega in corso di seduta. Famosa fu la frase sui \"giudici ragazzini\" mandati in trincea in Sicilia a combattere la mafia. Furono proprio la magistratura e il suo partito di provenienza, la DC, i bersagli pi\u00f9 frequenti delle sue esternazioni. Il 31 dicembre 1991 rinunci\u00f2 a formulare i tradizionali auguri di fine anno (gli ultimi del suo mandato) spiegando cos\u00ec la decisione: \"Non certo mancanza di coraggio o peggio resa verso le intimidazioni ma il dovere sommo, e direi quasi disperato, della prudenza sembra consigliare di non dire, in questa solenne e serena circostanza, tutto quello che in spirito e dovere di sincerit\u00e0 si dovrebbe dire; tuttavia, parlare non dicendo, tacendo anzi quello che tacere non si dovrebbe, non sarebbe conforme alla mia dignit\u00e0 di uomo libero, al mio costume di schiettezza, ai miei doveri nei confronti della Nazione E questo proprio ormai alla fine del mio mandato che appunto va a scadere il prossimo 3 luglio 1992.\". Agli inizi del 1992 annunci\u00f2 la decisione di lasciare il proprio partito, la Democrazia Cristiana, che secondo lui l'aveva abbandonato ai suoi avversari. Cossiga scrisse la sua decisione in una lettera del 23 gennaio 1992 inviata al quotidiano \"Il Popolo\" che per\u00f2 non la pubblic\u00f2, amareggiando l'autore che a maggio dello stesso anno, gi\u00e0 dimessosi dall'incarico, dichiar\u00f2: \"\"\u00c8 la DC il nemico che ha tradito, incapace di modificare la sua arroganza, allo sbando. I dirigenti DC la gente li prender\u00e0 a sassate per la strada. Io non li ho buttati gi\u00f9 dalle scale, ma la gente non avr\u00e0 i miei scrupoli (...). DC da lapidare. De Mita \u00e8 il meglio. Forlani \u00e8 un ipocrita: non mente, lui, nasconde la verit\u00e0\" (..) Ho scritto al Popolo una lettera, in cui spiegavo perch\u00e9 non mi sarei pi\u00f9 iscritto al gruppo DC del Senato. Hanno rifiutato di pubblicarmela; era pi\u00f9 importante la seduta alla sezione della Garbatella\"\" (da \"Il Secolo\", venerd\u00ec 1\u00ba maggio 1992). Sono parole che, drammaticamente (anche se in circostanze ben diverse) riecheggiano quelle scritte 14 anni prima da Aldo Moro contro il suo partito (anche lui disse di lasciare la DC) e che pesarono come un macigno sul periodo successivo di vita del partito e del paese.\nL'inchiesta \"Mani pulite\".\nL'indagine chiamata \"Mani pulite\" scoperchi\u00f2 il sistema di corruzione e di finanziamento illecito di tutti i partiti di governo e determin\u00f2 un vero terremoto politico, nel quale numerosi dirigenti di partito furono arrestati e condannati e i leader dei partiti storici, che fino a pochi mesi prima discutevano della loro elezione al Quirinale o dell'incarico a Palazzo Chigi, videro terminare bruscamente la loro esperienza politica. Allo stesso tempo, il terremoto giudiziario allontan\u00f2 gli elettori dai partiti tradizionali e in particolare dalla DC.\nNel 1994 la DC venne dichiarata sciolta dal Consiglio nazionale del partito (senza per\u00f2 una deliberazione a livello giuridico) e assorbita da un nuovo soggetto politico, il Partito Popolare Italiano. Questa decisione fu preceduta e seguita da una serie di scissioni e ricomposizioni, di costituzioni e di estinzioni di nuovi partiti di matrice democristiana.\nI primi cambiamenti del panorama politico italiano (1991-1992).\n\"La Rete\" di Leoluca Orlando.\nDopo essere uscito dalla DC, il 24 gennaio 1991 Leoluca Orlando fond\u00f2 La Rete, un partito politico che diventer\u00e0 un luogo di aggregazione tra esponenti della sinistra democristiana e esponenti della sinistra ambientalista e comunista, con cui parteciper\u00e0 alle elezioni regionali siciliane nel giugno dello stesso anno, ed alle elezioni politiche dell'anno successivo. Fu la prima scissione di una corrente dal partito dalla fondazione della Democrazia Cristiana.\nLa fine del Partito Comunista Italiano.\nNello stesso periodo, facendo seguito a quanto annunciato nel novembre 1989, il Partito Comunista Italiano, tradizionale antagonista della DC sin dalla nascita della Repubblica Italiana, si sciolse il 3 febbraio 1991, trasformandosi in Partito Democratico della Sinistra e abbandonando di conseguenza il suo riferimento al comunismo. Venne cos\u00ec meno per molti elettori moderati la necessit\u00e0 di votare DC in funzione anticomunista.\nL'omicidio di Salvo Lima.\nIl mondo politico e l'opinione pubblica furono inoltre scossi nel marzo 1992 dall'uccisione di Salvo Lima ad opera della mafia, leader siciliano della corrente politica di Giulio Andreotti omicidio che rese evidenti le collusioni fra DC e mafia.\nLe elezioni del 1992.\nIl 5 aprile 1992 le elezioni politiche videro per la prima volta la DC scendere sotto la soglia del 30% dei voti, anche a causa di una forte emorragia di voti a favore dei partiti autonomisti nelle tradizionali \"regioni bianche\" dell'Italia settentrionale. Il fatto poi che l'insieme del quadripartito che sosteneva il governo Andreotti VII fosse sotto il 49%, dimostr\u00f2 che con la DC entrava definitivamente in crisi un intero sistema politico. Tuttavia DC, PSI, PSDI e PLI mantenevano ancora la maggioranza in Parlamento e riuscirono a formare un nuovo governo presieduto da Giuliano Amato: in tal modo si realizz\u00f2 il patto pensato al momento delle elezioni, che prevedeva il ritorno dei socialisti a Palazzo Chigi e la conferma di un democristiano al Quirinale, ma - a causa degli stravolgimenti causati dalle indagini giudiziarie - la DC e il PSI furono costretti a cambiare le persone designate, con Scalfaro e Amato scelti al posto dei predestinati Forlani e Craxi.\nMa i colpi inferti al sistema politico dai provvedimenti della magistratura (che di quando in quando andavano a colpire anche esponenti del governo), dalle urla e dai voti della Lega Nord e dai successi del movimento referendario trasversale guidato da Mariotto Segni proseguirono e costrinsero di l\u00ec a meno di un anno Amato a dimettersi per fare posto a un governo tecnico-politico, guidato da Carlo Azeglio Ciampi (cooptato dalla Banca d'Italia e gradito alla sinistra), chiamato a proseguire l'azione di rigore economico gi\u00e0 avviata da Amato. Il Governo Ciampi fu un governo di larga coalizione a cui parteciparono anche i partiti di sinistra (PDS e Verdi) con propri esponenti nominati ministri. Peraltro i ministri del PDS Visco e Berlinguer e il verde Rutelli si dimisero pochi giorni dopo il giuramento per far posto a due tecnici e a un esponente socialista.\nGli omicidi di Falcone e Borsellino e l'elezione di Scalfaro al Quirinale.\nLa crisi del sistema politico fu accentuata in pochi mesi dall'omicidio dei due magistrati simbolo della lotta giudiziaria alla mafia, Giovanni Falcone a maggio e Paolo Borsellino a luglio. Falcone e Borsellino, infatti, avevano messo in luce nelle loro indagini i legami tra le cosche siciliane e i politici locali, con inevitabili riflessi anche sulla libert\u00e0 di voto. L'uccisione di Falcone, paradossalmente, agevol\u00f2, quasi alla stregua di un canto del cigno, la salita al Quirinale dell'ultimo esponente democristiano chiamato a svolgere incarichi istituzionali di vertice, Oscar Luigi Scalfaro, dopo che il Parlamento, per diverse settimane, non era riuscito a scegliere il successore di Francesco Cossiga.\nLa segreteria di Mino Martinazzoli (1992-1994).\nLe dimissioni di Forlani e l'elezione di Martinazzoli a segretario della DC.\nDopo le elezioni politiche del 1992, si pose per la DC il problema di rinnovarsi preservando la sua unit\u00e0. A sostenere ci\u00f2 in quei mesi \u00e8 anche un gesuita teologo e politologo del calibro di padre Bartolomeo Sorge (ispiratore anche del movimento della Rete di Orlando), che il 20 giugno 1992 intervistato da \"Panorama\" avvert\u00ec: \"\u00abse dovesse fallire l'ennesimo tentativo di rinnovamento della DC, dalla tradizione cattolico-democratica gemmer\u00e0 spontaneamente, come partito rinnovato, il vero Partito popolare di Sturzo\u00bb\" e \"\u00abla vecchia DC, ulteriormente ridimensionata, potrebbe trasformarsi nel polo conservatore della politica italiana\u00bb\"Secondo Sorge, per evitare scissioni dalla DC \"\u00abdovrebbero verificarsi tre condizioni: chiaro cambiamento di classe dirigente, riforma interna del partito e un programma politico forte\u00bb\".\nDimessosi Forlani, il 12 ottobre 1992 il Consiglio Nazionale della DC elesse per acclamazione nuovo segretario del partito Mino Martinazzoli, che si orient\u00f2 subito per un rinnovo profondo della struttura partito che doveva dirigere. Quindici giorni dopo Rosa Russo Jervolino divenne presidente del Consiglio Nazionale in sostituzione di Ciriaco De Mita.\nIl 2 dicembre successivo Franco Marini present\u00f2 un piano \"per il rilancio organizzativo del partito all'insegna del rinnovamento\" che prevedeva anche l'azzeramento del tesseramento. Lo scopo dichiarato era quello di costruire un nuovo partito che sapesse attirare sulla base di un programma e di un'idea, e non per il cosiddetto \"spauracchio del comunismo\" o perch\u00e9 partito di potere.\nVista la pesante sconfitta (dal 36 al 24% di voti) alle elezioni amministrative del 13 e 14 dicembre, la Direzione Nazionale DC affrett\u00f2 il passo nel cammino del rinnovamento e su \"Il Popolo\" del 31 dicembre venne pubblicato il \"Manifesto di adesione alla DC\".\nAlla fine del gennaio 1993 Martinazzoli propose come meta una \u00abCamaldoli 2\u00bb, con riferimento al Codice di Camaldoli del 1943-1945 che tracciava idee e principi ai quali la DC pi\u00f9 o meno si attenne nei decenni successivi.\nIl 26 marzo venne approvato il \"Codice deontologico\" del democristiano, ma tre giorni dopo Mario Segni lasci\u00f2 la Dc per scetticismo sulla reale efficacia dell'operato di Martinazzoli.\nProprio in quei giorni di fine marzo del 1993 la Democrazia Cristiana sub\u00ec un'ulteriore gravissimo colpo per via giudiziaria: a Palermo venne formalmente imputato per associazione mafiosa Giulio Andreotti, emblema vivente del partito, sempre al potere dalla sua nascita nel dopoguerra, pi\u00f9 volte Presidente del Consiglio e guida di una corrente sempre decisiva per le scelte politiche a livello nazionale. Il processo ad Andreotti venne interpretato da alcuni osservatori come un processo a un'intera classe politica e a tutta la DC. Andreotti fu processato anche a Perugia per l'omicidio del giornalista Mino Pecorelli, di cui fu considerato il mandante dalla pubblica accusa. Il processo rappresent\u00f2 un altro decisivo colpo per la sopravvivenza del partito. Lo stesso Mino Martinazzoli, come pure l'ex Presidente della Repubblica Francesco Cossiga, furono chiamati a testimoniare. Dopo l'assoluzione in primo grado nel 1999, Martinazzoli pronunci\u00f2 una vera e propria filippica (che ricordava nei toni il \"non ci processerete\" di Aldo Moro all'epoca del processo per lo scandalo Lockheed) contro coloro che avevano voluto \"riscrivere la storia d'Italia\" con quel processo (riferimento non velato agli stessi magistrati palermitani e a esponenti politici che strumentalizzarono il processo), invitando gli accusatori a \"chiedere scusa ad Andreotti\" e indicando quest'ultimo come modello di comportamento. Dal canto suo, Cossiga dichiar\u00f2 che il Procuratore capo Giancarlo Caselli si sarebbe dovuto dimettere.\nDopo il referendum abrogativo del 1993, appoggiato anche dalla DC, la legge elettorale fu riformata in senso maggioritario: mentre l'opinione pubblica sollecitava l'avvio di una Seconda Repubblica, la DC cercava di adeguarsi al nuovo clima politico.\nIl 23 giugno al Giornale Radio 2, Martinazzoli azzard\u00f2 l'idea di un nuovo partito da chiamare \"Centro Popolare\". Il partito reag\u00ec male e il 25 giugno alla riunione della Direzione Nazionale del partito Martinazzoli sment\u00ec di voler sciogliere la DC e si dimise da segretario. Le sue dimissioni furono respinte all'unanimit\u00e0 e la Direzione Nazionale accord\u00f2 nuovamente la fiducia sul progetto di rinnovamento della DC.\nIl 10 luglio la segretaria regionale del Veneto, Rosy Bindi insieme a tutta la DC veneta chiese da Abano Terme \u00abuna nuova formazione politica, democratica e popolare\u00bb.\nCirca due settimane dopo, a Roma si tenne l\"'Assemblea programmatica costituente\" (23-26 luglio), nella quale Martinazzoli lanci\u00f2 l'idea di aprire la \u00abterza fase storica della tradizione cattolico-democratica\u00bb con \u00abun partito nazionale di programma, fondato sul valore cristiano della solidariet\u00e0\u00bb da chiamare \u00abPartito Popolare\u00bb. Ad ascoltarlo erano presenti 500 persone divise a met\u00e0 tra membri della DC e personalit\u00e0 del cattolicesimo e non solo.\nL'Assemblea concluse i suoi lavori approvando un documento politico che dava un pieno mandato di fiducia a Martinazzoli di costruire un Partito Popolare sulle ceneri della DC. Unico a votare contro fu l'economista Ermanno Gorrieri, il quale l'11 settembre successivo lascer\u00e0 la DC per fondare il Movimento dei Cristiano Sociali con Pierre Carniti, Paola Gaiotti, Luciano Guerzoni, Gianni Mattioli, Dario Franceschini, Laura Rozza, Luigi Viviani e altri sindacalisti ed ex-aclisti. La DC perdeva cos\u00ec con una scissione la sua sinistra.\nUn mese dopo l'Assemblea programmatica, Martinazzoli fiss\u00f2 il mese di gennaio 1994 come data di fondazione del Partito Popolare.\nIntanto continuava l'emorragia di voti: le elezioni amministrative del 21 e 22 novembre videro la DC attestarsi all'11,2% nei comuni sopra i quindicimila abitanti. La DC entrava in agitazione e il 24 Clemente Mastella chiese un congresso nazionale immediato nel quale si sarebbe candidato alla segreteria. Per Martinazzoli il congresso restava convocato per il 18 gennaio successivo, 75\u00ba anniversario della nascita del PPI di Luigi Sturzo.\nFu l'inizio di un mese intenso dove la convivenza delle varie componenti DC divenne sempre pi\u00f9 difficile. Al centro del dibattito vi era la questione della linea politica che avrebbe dovuto tenere il futuro partito. Il 2 dicembre il capogruppo alla Camera dei deputati Gerardo Bianco chiese di andare verso \u00abil filone liberal-democratico e del socialismo riformista\u00bb. Il 16 dicembre Pier Ferdinando Casini e altri 75 centristi circa chiesero a Martinazzoli di \u00abverificare la possibilit\u00e0 di creare un grande rassemblement popolare e moderato, che sia coerente con il nostro patrimonio di valori ideali e programmatici e che veda assieme cattolici e laici, compenetrando la dottrina sociale della Chiesa e la cultura liberal democratica\u00bb. Intanto il 13 dicembre Rocco Buttiglione si era candidato alla guida del PPI.\nIl 30 dicembre Casini e Mastella presentarono il loro progetto volto a ottenere un PPI nettamente contrapposto alla coalizione del PDS e per questo alleato della Lega Nord, del Patto Segni, dell'ancora non nata Forza Italia di Silvio Berlusconi ed eventualmente anche del nuovo MSI-Alleanza Nazionale di Gianfranco Fini.\nMa la corrente centrista di Casini e Mastella dur\u00f2 poco: nonostante la \"Lettera ai vescovi italiani sulle responsabilit\u00e0 dei cattolici nell'ora presente\" scritta il 6 gennaio 1994 (ma divulgata il 10) da papa Giovanni Paolo II, il 13 avvenne la spaccatura del partito. Quel giorno, infatti, Casini e Mastella rendono noti i propri coordinatori regionali alternativi a quelli nominati da Martinazzoli. Falliscono cos\u00ec gli ultimi tentativi di ricucire condotti da Ciriaco De Mita e a Francesco Cossiga.\nLa scissione dei Cristiano Sociali.\nA luglio del 1993 nacque, come detto, la compagine dei Cristiano Sociali, fuoriuscita dalla DC di cui non condivise la progettata trasformazione in Partito Popolare Italiano. L'intento dei Cristiano Sociali, guidati da Pierre Carniti e Mimmo Luc\u00e0, fu quello di costituire una partecipazione del cristianesimo sociale e politico all'interno dello schieramento progressista che si andava formando per iniziativa di Achille Occhetto, segretario del PDS. I Cristiano Sociali fecero parte delle coalizioni di centrosinistra alle elezioni politiche del 1994 e del 1996 (L'Ulivo) sino allo scioglimento con la contestuale confluenza nel partito dei DS avvenuto nel 1998.\nLa nascita del Partito Popolare Italiano.\nLa mattina del 18 gennaio 1994 nasce il Centro Cristiano Democratico (CCD) di Casini e Mastella, il quale subito avvia colloqui con Berlusconi che proprio quello stesso giorno fonda il \"Movimento Politico Forza Italia\".\nNel pomeriggio nasce invece il Partito Popolare Italiano (PPI) all'Istituto Sturzo.\nIl giorno dopo i parlamentari DC aderiscono in massa al nuovo PPI, tranne 22 deputati che si dichiarano del CCD. L\"'Osservatore Romano\" auspica ancora \u00abla ricomposizione e l'unit\u00e0\u00bb.\nCon queste premesse, il 22 si tiene, presso il palazzo dei Congressi di Roma, l'Assemblea Costituente del nuovo Partito Popolare Italiano.\nIl 29 gennaio il consiglio nazionale della DC scioglie il partito anche se tale scioglimento non aveva effetto giuridico, come dimostrato da una sentenza del 2010, e il 31 sar\u00e0 riconosciuto al CCD il 15% del patrimonio DC. \u00c8 del PPI \u00abla prevalente utilizzazione dello scudo crociato\u00bb.\nTutto ci\u00f2 avviene alla vigilia delle elezioni politiche del 1994, indette per il 27 e 28 marzo. Coerentemente con quanto dichiarato in precedenza, Martinazzoli rifiuta l'idea di un'alleanza elettorale con Berlusconi, Bossi e Fini (17 febbraio) e lancia invece (25 febbraio) un polo centrista, il \"Patto per l'Italia\", con Giuliano Amato, Giorgio La Malfa e Mario Segni, quest'ultimo candidato alla Presidenza del Consiglio.\nLe elezioni sancirono una netta sconfitta per la coalizione di centro (11,1% per il PPI) e il 30 marzo Martinazzoli d\u00e0 le dimissioni. Il 29 luglio il I Congresso Nazionale del PPI elegge segretario nazionale Rocco Buttiglione col 55% dei voti. Contraria la sinistra del partito (Martinazzoli compreso) che contrappose Giovanni Bianchi prima e Nicola Mancino poi. Bianchi diverr\u00e0 comunque presidente del consiglio nazionale.\nLa scissione del Centro Cristiano Democratico.\nIl partito fondato da Pier Ferdinando Casini e Clemente Mastella port\u00f2 avanti, nei suoi anni di operativit\u00e0 compresi tra il 1994 e il 2002, una linea politica di costante alleanza con i partiti del centrodestra (Forza Italia, Alleanza Nazionale e Lega Nord), contribuendo alla vittoria elettorale del 1994 con la nascita del primo Governo Berlusconi, nel quale Mastella ricopr\u00ec l'incarico di Ministro del Lavoro e Francesco D'Onofrio quello di Ministro della Pubblica Istruzione. Fece opposizione ai governi Dini, Prodi I, D'Alema I e II e Amato II, tornando alla vittoria col centrodestra nel 2001 e appoggiando il nuovo Governo Berlusconi. In questa legislatura Casini fu eletto Presidente della Camera. L'esperienza politica del CCD si concluse nel 2002 con la fusione con CDU e DE che diede vita all'UDC. Segretari del CCD furono Pier Ferdinando Casini e Marco Follini.\nLa scissione del Partito Popolare Italiano in due partiti: il CDU e i Popolari (1995).\nLa questione del collocamento del PPI nel nuovo bipolarismo italiano.\nFallito il polo centrista e caduto il Governo Berlusconi I (21 dicembre 1994), rest\u00f2 irrisolta la collocazione del PPI nel nuovo bipolarismo italiano. Il CCD invece conferm\u00f2 la piena adesione al Polo delle Libert\u00e0 di Berlusconi.\nI maggiorenti della sinistra del partito (Bianchi, Bindi, Mattarella, Andreatta, Jervolino e altri) iniziarono unilateralmente a trattare per un sostegno alla candidatura di Prodi alla guida del governo, forzando in tal modo i deliberati congressuali.\nButtiglione reag\u00ec, intavolando trattative sul versante opposto. Il 27 gennaio 1995 si present\u00f2 al congresso di scioglimento del Movimento Sociale Italiano e di fondazione di Alleanza Nazionale. Una parte del PPI insorse, vedendo tradite le radici antifasciste della cultura democristiana, ma il 30 Buttiglione rilanci\u00f2 la sua linea, suggerendo al PPI di \"\u00abvalutare il ragionevole rischio di allearsi con Alleanza Nazionale fin dalle successive elezioni regionali\u00bb\".\nIl 2 febbraio i capigruppo Andreatta e Mancino e il presidente Bianchi formalizzarono la candidatura di Prodi alla guida di uno schieramento di centrosinistra. L'iniziativa venne per\u00f2 censurata dalla dirigenza del PPI, che defer\u00ec i tre al Collegio dei probiviri.\nIn vista delle amministrative del 23 aprile 1995, Buttiglione firm\u00f2 l'8 marzo un accordo elettorale col Polo. L'accordo per\u00f2 venne respinto tre giorni dopo dal Consiglio Nazionale del partito con 102 voti contro 99. Su quel voto Buttiglione aveva posto la questione di fiducia, ma rifiut\u00f2 comunque di dimettersi perch\u00e9 constat\u00f2 l'irregolarit\u00e0 del voto del Cn, non avendo il presidente Bianchi ammesso al voto quattro consiglieri sospesi dal partito perch\u00e9 indagati dalla magistratura e ammesso invece tre consiglieri sospesi dai probiviri.\nButtiglione fece dunque ricorso ai probiviri, che il 14 marzo lo accolsero con 5 voti a favore, tre contrari e un astenuto. Due giorni dopo per\u00f2 il Cn, presente al 53%, elesse all'unanimit\u00e0 nuovo segretario Gerardo Bianco. Buttiglione risponde espellendo i 114 consiglieri che hanno partecipato all'elezione di Bianco. Da questo momento in poi operarono due soggetti politici che si facevano chiamare PPI, l'uno di Bianco e l'altro di Buttiglione: il primo fondato sulla delibera del Cn annullata dai probiviri, il secondo sugli esiti del Congresso nazionale del 1994.\nNel contesto del conflitto interno al PPI si registr\u00f2 un significativo intervento del presidente della Conferenza Episcopale Italiana, il cardinale Camillo Ruini, il quale dichiar\u00f2 il 27 marzo a Loreto: \"\u00abeventi recentissimi e dolorosi hanno condotto ad un'ulteriore e pi\u00f9 grave frattura nella rappresentanza politica che fa riferimento all'ispirazione cristiana. \u00c8 andato cos\u00ec ancora pi\u00f9 avanti e sembra praticamente giunto a compimento quel processo che, nell'arco di alcuni anni, ha visto declinare l'impegno unitario organizzato dei cattolici italiani in ambito politico\u00bb\".\nAlle elezioni amministrative la fazione bianchiana fu costretta a presentarsi con un nuovo simbolo (un gonfalone con scritto \"popolari\"), mentre il PPI di Buttiglione si present\u00f2 in una lista unica con Forza Italia denominata \"Polo Popolare\".\nIl 3 giugno il Tribunale civile di Roma, riconobbe la regolarit\u00e0 di alcune delibere del Consiglio Nazionale e annull\u00f2 le espulsioni e sospensioni decretate da Buttiglione, confermando peraltro che il segretario del PPI era quest'ultimo e non Bianco, la cui elezione era invalida e priva di effetti.\nIl 24 giugno venne finalmente ricomposto il contenzioso pendente tra le due porzioni del PPI (gli espulsi di Gerardo Bianco e i legittimati congressuali di Rocco Buttiglione). A Cannes - grazie ai buoni uffici del presidente del Partito Popolare Europeo Wilfried Martens e alla benevola rinuncia \"pro bono pacis\" ad alcuni diritti da parte di Buttiglione a favore di Bianco - il leader popolare Buttiglione e il suo antagonista Bianco si accordarono in questi termini: alla fazione bianchiana furono assegnati il nome del partito e il quotidiano \"Il Popolo\", mentre il simbolo dello scudocrociato col settimanale \"La Discussione\" furono assegnati a Buttiglione, che si impegn\u00f2 ad attribuire un nuovo nome alla porzione di PPI a lui facente capo. Entrambe le porzioni di Partito popolare furono ammesse nell'Internazionale democristiana.\nIl 1\u00ba luglio il congresso dei bianchiani elesse all'unanimit\u00e0 Bianco come segretario della porzione di partito facente a lui riferimento, che pot\u00e9 assumere il nome di \"Partito Popolare Italiano\". Venne anche approvato, con qualche rammarico, il nuovo simbolo del gonfalone crociato e gli accordi di Cannes..\nIl 23 luglio 1995 Buttiglione denomin\u00f2 invece Cristiani Democratici Uniti la porzione del partito facente a lui riferimento e titolare del simbolo dello \"Scudo crociato\".\nDa quel momento le due porzioni del vecchio PPI unitario proseguirono come partiti distinti la loro storia, che si concluder\u00e0 per entrambi (come pure per il CCD, altra costola della vecchia Dc) nel 2002, quando il nuovo PPI confluir\u00e0 nel partito della Margherita e il CDU, fondendosi con il CCD e con DE, dar\u00e0 vita a un nuovo partito, l'Unione dei Democratici Cristiani e di Centro.\nIl nuovo PPI del gonfalone.\nIl neonato PPI del gonfalone, guidato inizialmente da Gerardo Bianco, si colloc\u00f2 immediatamente nell'area politica del centrosinistra, ivi permanendo sino alla confluenza nel nuovo partito La Margherita, avvenuta nel 2002. Contribu\u00ec alla vittoria elettorale dell'Ulivo nel 1996 e alla successiva formazione dei governi presieduti da Romano Prodi, Massimo D'Alema e Giuliano Amato, sino alla sconfitta elettorale del centrosinistra nel 2001. Tra il 2001 e il 2002 (anno in cui conflu\u00ec nella Margherita) il PPI fece opposizione al secondo governo Berlusconi.\nNegli anni di attivit\u00e0 (1995-2002) il PPI riusc\u00ec a fare eleggere alla presidenza del Senato Nicola Mancino e a far nominare ministri i suoi esponenti Beniamino Andreatta (Difesa), Michele Pinto (Risorse agricole), Rosy Bindi (Sanit\u00e0), Rosa Russo Iervolino (Interno), Enrico Micheli (Sottosegretario alla Presidenza del Consiglio; Lavori pubblici), Ortensio Zecchino (Universit\u00e0, Istruzione e Ricerca scientifica), Sergio Mattarella (Difesa), Enrico Letta (Industria, Commercio e Artigianato; Commercio Estero), Patrizia Toia (Rapporti col Parlamento), Salvatore Cardinale (Comunicazioni). I segretari del partito, dopo Gerardo Bianco, furono Franco Marini e Pierluigi Castagnetti.\nI Cristiani Democratici Uniti.\nPi\u00f9 articolata fu la traiettoria politica disegnata dal CDU, partito nato dagli accordi di Cannes e guidato da Rocco Buttiglione. Collocatosi inizialmente (come naturale prosecuzione della battaglia condotta all'interno del PPI unitario) nell'alleanza di centrodestra e ottenuta nel 1995 l'elezione di Roberto Formigoni alla presidenza della Regione Lombardia, present\u00f2 liste comuni col CCD alle elezioni politiche del 1996, cui si affianc\u00f2 in un unico gruppo parlamentare anche nell'opposizione al primo governo presieduto da Prodi dopo la vittoria dell'Ulivo. Nel 1998, per\u00f2, Buttiglione guid\u00f2 il CDU ad aderire al progetto politico pensato dall'ex Capo dello Stato Francesco Cossiga, il quale diede vita a una nuova compagine, l'UDR, la cui segreteria venne affidata a Clemente Mastella, nel frattempo uscito dal CCD. In tal modo il partito di Buttiglione si trov\u00f2 a sostenere la nascita del primo governo presieduto da Massimo D'Alema, che pot\u00e9 ottenere la fiducia al Senato proprio grazie ai voti dell'UDR, che sostitu\u00ec nella maggioranza Rifondazione Comunista che ne era uscita. Nel governo D'Alema fu nominato ministro anche l'esponente del CDU Gian Guido Folloni. Tale passaggio politico produsse reazioni all'interno del CDU e dell'UDR: Roberto Formigoni non accett\u00f2 di far parte di una maggioranza di centrosinistra e abbandon\u00f2 l'UDR e il CDU fondando insieme a Raffaele Fitto e altri il movimento politico dei Cristiani Democratici per la Libert\u00e0, che recuperarono l'alleanza con il centrodestra. Successivamente per\u00f2 Buttiglione torn\u00f2 sui suoi passi: nel 1999 il CDU abbandon\u00f2 l'alleanza con l'UDR e torn\u00f2 a operare come soggetto politico distinto, presentando proprie liste alle elezioni europee dello stesso anno, nelle quali Buttiglione fu anche eletto al Parlamento europeo. Qualche tempo dopo il CDU ritir\u00f2 il sostegno alla maggioranza di centrosinistra, motivando il gesto con il rifiuto degli alleati di appoggiare il progetto del CDU sulla riforma scolastica. Tornato all'opposizione, il CDU riattiv\u00f2 l'alleanza col centrodestra, presentandosi insieme alla Casa delle Libert\u00e0 e alla Lega Nord alle elezioni del 2001. Vinte le elezioni, il CDU entr\u00f2 a far parte del secondo governo Berlusconi, nel quale lo stesso Buttiglione ricopr\u00ec l'incarico di Ministro per le Politiche comunitarie. Il CDU termin\u00f2 la sua esperienza nel 2002 fondendosi con CCD e DE nella nuova compagine dell'UDC.\nI partiti nati dalla diaspora democristiana.\nLa Democrazia Cristiana di Flaminio Piccoli (1997).\nUn gruppo di democristiani contrari alla dissoluzione del partito si organizz\u00f2 in associazioni che avevano l'intenzione di mantenere viva l'ispirazione democristiana. Tra questi Flaminio Piccoli, il quale, con Giuseppe Alessi e Giuseppe Pizza, rifond\u00f2 nel 1997 la \"Democrazia Cristiana\", impegnandosi in una lunga controversia giudiziaria sull'uso del nome e del simbolo del partito democristiano e sulla gestione del patrimonio immobiliare della DC. Nel 2000, alle elezioni regionali, il partito si present\u00f2 sotto le insegne del Partito Democratico Cristiano, per aggirare il divieto di presentarsi con il nome storico della DC.\nI Cristiani Democratici per la Repubblica (1998).\nIl 1998 vide il sorgere del progetto centrista ispirato dall'ex Presidente della Repubblica Francesco Cossiga. Al progetto si mostrarono interessati anche alcuni esponenti del CCD con in testa Clemente Mastella e Salvatore Cardinale, i quali, su suggerimento di Cossiga, diedero vita a una nuova compagine di ispirazione cristiana, il CDR che vivr\u00e0 solo nel 1998, costituendo in quello stesso anno, col CDU e altre componenti laiche, l'UDR.\nI Cristiani Democratici per la Libert\u00e0 di Roberto Formigoni (1998).\nCome detto, la decisione dell'UDR (comprendente nel suo seno il CDU) di appoggiare la nascita del primo governo D'Alema determin\u00f2 nel 1998 una scissione all'interno della compagine cristiano democratica. Roberto Formigoni (presidente della Regione Lombardia) e Raffaele Fitto guidarono la costituzione della nuova compagine denominata Cristiani Democratici per la Libert\u00e0, che gi\u00e0 dal nome manifestava la chiara intenzione di allearsi e coordinarsi con la Casa delle Libert\u00e0, l'alleanza di centrodestra guidata da Silvio Berlusconi. Dopo aver formato liste comuni col CCD alle elezioni amministrative del 1998, il CDL si feder\u00f2 in seguito con Forza Italia, per poi fondersi in essa e terminare la propria vicenda politica nel 2001.\nL'UDEUR di Clemente Mastella (1999).\nNel 1999 Clemente Mastella (gi\u00e0 esponente DC, CCD, UDR) fond\u00f2 l'Unione Democratici per l'Europa (UDEUR), che successivamente assunse le denominazioni di \"Alleanza Popolare - UDEUR\", \"Popolari UDEUR\", \"Popolari per il Sud\" e \"UDEUR - Popolari per il Sud\". Dopo la fine dell'esperienza dell'UDR, inventata da Francesco Cossiga, che aveva coinvolto il CDU di Buttiglione e altre formazioni liberali e nella quale Mastella svolse il ruolo di segretario, esperienza che si rivel\u00f2 determinante per la prosecuzione della XIII legislatura con la formazione del primo governo D'Alema, Mastella diede vita a una nuova compagine politica ispirata alla tradizione del cristianesimo democratico, tendenzialmente collocata al centro dello schieramento politico italiano e che conobbe vicende e alleanze differenti. Mastella avrebbe voluto proseguire l'attivit\u00e0 politica dell'UDR, ma le controversie giudiziarie sull'uso del nome e del simbolo lo indussero a dar vita a una nuova formazione dal nome molto simile al precedente. L'Udeur alla fine del 1999 entr\u00f2 a far parte della composita maggioranza che sostenne il secondo governo presieduto da D'Alema ottenendo anche un ministero per Agazio Loiero (Rapporti col Parlamento), e per Salvatore Cardinale (Comunicazioni). L'alleanza col centrosinistra prosegu\u00ec sino al termine della legislatura e l'UDEUR appoggi\u00f2 anche il secondo governo Amato del quale pure entr\u00f2 a far parte con Loiero agli affari regionali. La XIV legislatura (2001-2006), interamente governata da Berlusconi, vide l'UDEUR (poi Popolari UDEUR) all'opposizione insieme alle forze del centrosinistra. Nel luglio 2002, quando la Margherita decise effettivamente di costituirsi come partito unico, l'UDEUR non vi ader\u00ec, abbandonando i gruppi parlamentari unitari. Nel 2005 fu costruita una nuova coalizione elettorale, L'Unione. Mastella, in cambio della partecipazione all'Unione, chiese la candidatura in una delle grandi regioni del Sud nel 2005, ma la sua richiesta non trov\u00f2 ascolto, dando cos\u00ec inizio alle turbolenze in un'alleanza mai serena. Dopo il buon esito delle amministrative del 2005, L'Unione si present\u00f2 anche alle politiche del 2006, dove prevalse di strettissima misura (+0,7%) sulla Casa delle Libert\u00e0. Nacque cos\u00ec il secondo governo Prodi, nel quale Mastella fu Ministro della Giustizia. Prodi incontr\u00f2 sin dall'inizio fortissime difficolt\u00e0 a causa delle tensioni continue all'interno della sua variegata maggioranza, che andava da Rifondazione Comunista ad, appunto, i Popolari UDEUR. Dopo diverse polemiche e contrasti interni alla maggioranza, alimentati soprattutto dal leader comunista e Presidente della Camera Bertinotti, furono per\u00f2 proprio i Popolari UDEUR di Mastella a determinare la fine del governo Prodi e della legislatura. Dimessosi da Ministro della Giustizia a causa di un'inchiesta che vide coinvolta la moglie, Mastella port\u00f2 i Popolari UDEUR all'appoggio esterno al Governo, uscendone poi a gennaio del 2008 in polemica per le scelte degli alleati sulla riforma elettorale e anche per non aver ottenuto la richiesta solidariet\u00e0 per la vicenda giudiziaria che lo interessava. Dopo varie votazioni di fiducia vinte per un soffio, il governo Prodi cadde, col voto contrario dei Popolari UDEUR, il 23 gennaio 2008 e si dovette quindi andare alle elezioni anticipate alle quali i Popolari UDEUR, dopo un tentativo di alleanza con l'UdC, non si present\u00f2. \nDopo l'uscita dall'alleanza di centrosinistra, i Popolari UDEUR si presentarono alle regionali nel 2008 con l'UdC, alle amministrative e alle europee nel 2009 e alle regionali del 2010 con il PdL. Nel 2010 i Popolari UDEUR si trasformarono in Popolari per il Sud e nel 2011 in UDEUR Popolari per il Sud. In quest'anno l'UDEUR Popolari per il Sud avvi\u00f2 una collaborazione coi partiti del neonato Terzo Polo (UdC, FLI, API partecipando ad alcune competizioni elettorali regionali e locali sia nel 2011 che nel 2012. In occasione delle elezioni politiche del 2013 non riusc\u00ec a presentare alcuna lista n\u00e9 ad allearsi con centrodestra, finch\u00e9, dopo un'ultima a presenza alle regionali in Molise del 2013, nel novembre dello stesso anno il partito conflu\u00ec in Forza Italia e si sciolse.\nLa Rinascita della Democrazia Cristiana di Carlo Senaldi (2000).\nDopo la morte di Flaminio Piccoli avvenuta nel 2000, Carlo Senaldi assunse la presidenza della \"Rinascita della Democrazia Cristiana\", il quale la fece confluire nel 2005 nella Democrazia Cristiana per le Autonomie e la fuse nel 2012 con la \"Democrazia Cristiana\" guidata da Angelo Sandri, sancendone finalmente l'estinzione.\nIl Partito Democratico Cristiano di Giovanni Prandini (2000).\nL'ex ministro Gianni Prandini insieme ad altri esponenti della Democrazia Cristiana fondata da Flaminio Piccoli diedero vita nel 2000 al Partito Democratico Cristiano, che si alle\u00f2 dapprima con Forza Italia confluendovi poi nel 2002. Torn\u00f2 quindi a operare in autonomia nel 2005 cambiando radicalmente posizionamento politico e alleandosi con L'Unione. Partecip\u00f2 poi nel 2008 alla costituzione dell'Unione di Centro per poi appoggiare nel 2013 l'alleanza di centrodestra in polemica con l'UdC. Nel 2013 il PDC \u00e8 confluito nuovamente in Forza Italia.\nL'Unione dei Democratici Cristiani e Democratici di Centro (2002).\nCome si \u00e8 visto, dalla fusione avvenuta nel 2002 fra il CDU di Buttiglione, il CCD di Casini e la DE di D'Antoni nacque un nuovo partito, l'UDC, che port\u00f2 avanti la sua azione politica nell'ambito della coalizione di centrodestra (sostenendo il terzo governo Berlusconi- nel quale Buttiglione fu Ministro dei Beni Culturali, Mario Baccini della Funzione Pubblica e Carlo Giovanardi dei Rapporti con il Parlamento - e portando avanti l'opposizione al secondo governo presieduto da Prodi) sino a una nuova fusione (avvenuta nel 2009) tra l'UDC e la Rosa per l'Italia di Savino Pezzotta (oltre ad altre formazioni minori di matrice liberale) da cui nacque un altro partito denominato Unione di Centro (UdC). Tale formazione si separ\u00f2 definitivamente dagli alleati di centrodestra, dopo che gi\u00e0 aveva presentato liste proprie sotto il nome di Unione di Centro alle elezioni politiche del 2008 e si era collocata all'opposizione del nuovo Governo Berlusconi nel tentativo di ricreare uno schieramento centrista soprattutto in polemica con la Lega Nord. Nel 2011 l'UdC appoggi\u00f2 la nascita del Governo Monti, alleandosi alle elezioni politiche del 2013 con la Scelta Civica fondata e guidata dallo stesso premier. Nel 2013 l'UdC contribu\u00ec alla formazione del Governo Letta e nel 2014 a quella del Governo Renzi. Nel frattempo si era consumata la rottura dell'alleanza politico-parlamentare coi montiani e si era invece registrato un riavvicinamento con Silvio Berlusconi. Segretari dell'UDC furono Marco Follini e Lorenzo Cesa. Quest'ultimo fu poi eletto anche segretario dell'UdC.\nLa Democrazia Cristiana di Giuseppe Pizza (2002).\nLe vicende giudiziarie ebbero una svolta con una sentenza del settembre 2006, che afferm\u00f2 che la DC, giuridicamente parlando, non venne mai sciolta, in quanto \"una tale deliberazione non \u00e8 mai stata assunta dal Congresso Nazionale del partito, unico organo statutario deputato a questo compito\". In base a questa sentenza, Giuseppe Pizza e Aniello Di Vuolo si appropriarono del nome \"Democrazia Cristiana\" e del simbolo costituito da uno scudo crociato con scritta \"Libertas\". Nel 2006 il nuovo partito di Pizza (nel frattempo divenuto Segretario Nazionale) si alle\u00f2 con L'Unione di Romano Prodi. Dopo le elezioni Pizza, risentito per non aver ottenuto alcun incarico di governo per il suo movimento, ruppe l'alleanza con l'Unione e si alle\u00f2 col Popolo della Libert\u00e0 di Silvio Berlusconi, riuscendo finalmente a ottenere per s\u00e9, dopo le elezioni politiche del 2008, il sospirato incarico di sottosegretario all'istruzione.\nIl movimento pizziano celebr\u00f2 i propri congressi in asserita continuit\u00e0 con quelli della DC storica tenutisi sino al diciottesimo nel 1989, svolgendo pertanto il \"XIX\", \"XX\" e \"XXI\" congresso.\nLa Democrazia Cristiana di Angelo Sandri (2004).\nA seguito dell'insuccesso ottenuto dalla lista Paese Nuovo alle elezioni europee del 2004, una minuta parte dell'Assemblea nazionale degli iscritti della \"Democrazia Cristiana\" sfiduci\u00f2 Giuseppe Pizza dall'incarico di segretario del partito e nomin\u00f2 Angelo Sandri coordinatore nazionale. Pizza continu\u00f2 tuttavia a ritenersi segretario in carica del partito in virt\u00f9 della sua elezione avvenuta nel XIX congresso del 2003 ed espulse Sandri per aver compiuto e continuato a compiere gravi violazioni dei doveri morali e politici. Sandri fond\u00f2 cos\u00ec la \"Democrazia Cristiana-Scudo Crociato-Libertas\".\nDurante il \"XX\" congresso della DC tenutosi a Trieste il 29-30 aprile 2005 Angelo Sandri venne confermato all'unanimit\u00e0 Segretario politico nazionale del partito.\nNel 2006, il Tribunale di Roma, dovendo esprimersi su un ricorso presentato dall'UDC nel 2003 contro la DC, estromise la DC di Sandri dal contenzioso e ritenne che DC di Pizza fosse \u00abunico soggetto legittimato per parte attrice\u00bb (sentenza n. 19381 del 2006, cd. \"sentenza Manzo\"), considerando di fatto l'atteggiamento di Sandri e di chi lo ha eletto coordinatore nazionale e poi segretario al pari di una scissione.\nNel \"XXI\" congresso della DC tenutosi a Milano nei giorni 7-8 febbraio 2009 a Milano, Sandri venne confermato segretario del partito all'unanimit\u00e0.\nNel 2012 la Rinascita della Democrazia Cristiana si riunific\u00f2 alla Democrazia Cristiana - Terzo Polo di Centro e Carlo Senaldi venne eletto presidente nazionale della Democrazia Cristiana unificata.\nIn vista delle elezioni politiche del 2006, mentre la DC di Pizza appoggiava la coalizione di Prodi, la DC di Sandri sostenne l'alleanza di Berlusconi e partecip\u00f2 alla costruzione di una lista comune con il movimento \"Italia di Nuovo\" di Maurizio Scelli. La formazione, denominata \"Confederazione Di Centro\", present\u00f2 il proprio simbolo ma non riusc\u00ec tuttavia a raccogliere le firme necessarie alla presentazione delle liste e quindi non si present\u00f2 alle elezioni.\nIn occasione delle elezioni politiche del 2013 la DC di Sandri present\u00f2 i propri candidati all'interno del movimento Intesa Popolare di Giampiero Catone.\nDurante il \"XXII\" congresso della DC tenutosi a Perugia nei giorni 14-15 dicembre 2013, Sandri venne nuovamente confermato all'unanimit\u00e0 segretario del partito.\nIl 5 luglio 2014 alcuni consiglieri autoconvocarono il Consiglio Nazionale del partito e deliberarono la sfiducia a Sandri con soli 4 voti contrari, dichiarando destituito il segretario e affidando il partito alla gestione commissariale della Presidente del partito Anna Ciammetti. Immediata fu la reazione di Angelo Sandri, che convoc\u00f2 per il 12 luglio la Direzione nazionale del partito, la quale dichiar\u00f2 illegittima la convocazione del Consiglio Nazionale e invalide le delibere assunte, espulse la Ciammetti e gli altri autoconvocati dissidenti e conferm\u00f2 Sandri nel ruolo di segretario, nominando Filippo Marino nuovo presidente del partito al posto della Ciammetti.\nIl 7 luglio 2018 aderisce alla Democrazia Cristiana di Gianfranco Rotondi.\nLa Democrazia Cristiana per le Autonomie di Gianfranco Rotondi (2005).\nTra il 2005 e il 2009 oper\u00f2 anche una compagine politica denominata \"Democrazia Cristiana per le Autonomie\" fondata e diretta da Gianfranco Rotondi, ex esponente della DC, del PPI e del CDU. La DCA svolse peraltro sempre azione politica satellitare rispetto al PdL, fino alla definitiva confluenza in questo partito nel 2008 e al conseguente scioglimento nel 2009. Rotondi fu Ministro per l'attuazione del programma di governo nel quarto governo Berlusconi.\nLa Rifondazione DC di Publio Fiori (2006).\nPublio Fiori, gi\u00e0 esponente della DC e di Alleanza Nazionale, ministro dei trasporti nel primo Governo Berlusconi, abbandon\u00f2 nel 2005 AN in polemica con la decisione del suo segretario Gianfranco Fini di appoggiare i referendum abrogativi della legge 40/2004 sulla procreazione medicalmente assistita. Nel 2006 Fiori fond\u00f2 il movimento politico \"Rifondazione DC\", mentre nel 2009 promosse la costituzione dell'associazione Rinascita Popolare, con l'obiettivo di coordinare le iniziative delle forze di ispirazione democristiana. Il 23 ottobre 2011, il consiglio nazionale di Rinascita Popolare, deliberarono la trasformazione del movimento in un partito politico, con l'intento di ricomporre l'arcipelago cattolico in uno schieramento unitario.\nLa Rosa Bianca di Savino Pezzotta (2008).\nNel febbraio 2008, Bruno Tabacci e Mario Baccini, in seguito alla loro fuoriuscita dall'Unione dei Democratici Cristiani e di Centro, fondarono insieme a Savino Pezzotta il \"Movimento Federativo Civico Popolare\", meglio noto come \"Rosa Bianca\" o \"Rosa per l'Italia\". Il 28 febbraio 2008 il partito stipula un accordo con l'UDC per costruire una lista unitaria di centro, con Pier Ferdinando Casini candidato premier. Il progetto \u00e8 definito \"Unione di Centro\". In seguito a questa decisione e ad alcuni contrasti relativi alle candidature l'11 marzo 2008 Gerardo Bianco e Alberto Monticone di Italia Popolare lasciano il movimento. Baccini lascer\u00e0 poco dopo le elezioni politiche italiane del 2008, seguito da Tabacci. \nIl 17 gennaio 2013 la Rosa Bianca annuncia l'uscita dall'Unione di Centro e l'adesione al Gruppo misto della Camera di Pezzotta.\nLa Federazione dei Cristiano Popolari di Mario Baccini (2008).\nLa frammentazione del mondo democristiano prosegu\u00ec nel 2008, quando l'ex esponente della DC, del CCD, dell'UDC, della Rosa per l'Italia e dell'UdC Mario Baccini, non avendo condiviso la separazione dell'UdC dal centrodestra, fond\u00f2 il movimento denominato Federazione dei Cristiano Popolari, che si colloc\u00f2 nell'alleanza di centro destra, partecipando anche alla fondazione del PdL. Nel 2013 ader\u00ec al Nuovo Centrodestra e si sciolse.\nI Popolari Liberali di Carlo Giovanardi (2008).\nNel 2008, in contrasto con la decisione dell'UDC di abbandonare l'alleanza con il centrodestra, Carlo Giovanardi fond\u00f2 i \"Popolari Liberali\" che si allearono con Il Popolo della Libert\u00e0, diventandone una corrente. Giovanardi nel 2013 ader\u00ec al Nuovo Centrodestra e i Popolari liberali ne divennero una corrente, fino a novembre del 2015, quando Giovanardi annunci\u00f2 la decisione di abbandonare il NCD per tentare di costruire un'area popolare marcatamente alternativa alla sinistra. Cos\u00ec i popolari liberali cessarono di sostenere il governo Renzi passando all'opposizione e divenendo una corrente del neonato movimento politico chiamato \"Idea\", guidato dall'ex ministro ed ex esponente di Forza Italia e NCD Gaetano Quagliariello.\nL'Alleanza di Centro di Francesco Pionati (2008).\nSempre come reazione alla rottura da parte dell'UDC dell'alleanza con Silvio Berlusconi e col centrodestra, nacque per iniziativa di Francesco Pionati (in quel momento parlamentare dell'UDC) il nuovo partito di matrice democratico cristiana Alleanza di Centro, che si riavviciner\u00e0 al centro destra sostenendo il quarto governo Berlusconi e poi facendo opposizione al governo Monti.\nLa Confederazione dei Democristiani e di Centro (2008).\nNel giugno 2008, la Democrazia Cristiana di Sandri promuove un'iniziativa di coordinamento tra i partiti, i movimenti e le associazioni che si ricollegano direttamente alla tradizione della Democrazia Cristiana. Al progetto prendono parte: \"Alleanza Cristiana\" di Aldo Corazzi; l'\"Associazione dei Democratici Cristiani\" di Mario Bertone; il \"Movimento Cattolici per l'Italia\" di Paolo Majolino; \"Democrazia Cristiana Europea\" di Giovanni Ottaviani; \"Democrazia e Partecipazione\" di Egidio Pedrini; il \"Movimento Italiano Diritti Civili\"; il \"Movimento Democratico Liberi e Forti\"; il \"Movimento per la Sovranit\u00e0 Popolare\"; il \"Movimento Pensionati d'Italia\"; il \"Movimento Solidariet\u00e0, Giustizia e Pace\" di Piero Pirovano; il movimento \"No Privilegi politici\" di Silvano Giometto; la \"Nuova Democrazia Cristiana\" di Salvatore Platania; il \"Partito dell'Alleanza\" di Sante Pisani; il Partito Democratico Cristiano di Gianni Prandini; \"Rifondazione DC\" di Publio Fiori; il movimento \"Fermiamo le banche\" di Alfonso Luigi Marra.\nLa Democrazia Cristiana di Gianni Fontana (2012).\nLa sentenza delle Sezioni Unite della Cassazione n.25999/2010 sanc\u00ec definitivamente che la Democrazia Cristiana sorta nel 1942 non aveva una continuit\u00e0 giuridica con le varie formazioni che avevano rivendicato la successione di quel partito. La sentenza chiar\u00ec anche che la Democrazia Cristiana non fu mai sciolta dal Congresso, unico soggetto statutariamente legittimato ad assumere tale decisione.\nPertanto, su iniziativa di Clelio Darida, con un avviso sulla Gazzetta Ufficiale del 13 marzo 2012, fu riconvocato il Consiglio nazionale in carica nel 1993 per deliberare l'elezione del Segretario politico e del Presidente del Consiglio nazionale. Il Cn, riunitosi a Roma il 30 marzo 2012, elesse Segretario politico Gianni Fontana e Presidente del Consiglio nazionale Silvio Lega, rivendicando la continuit\u00e0 storica ed associativa con la Democrazia Cristiana che sospese la propria attivit\u00e0 sotto la segreteria di Mino Martinazzoli, nel tentativo, non riuscito, di farla confluire nel Partito Popolare Italiano.\nDiventarono pertanto tre i soggetti politici che rivendicavano il nome di \"Democrazia Cristiana\", guidati rispettivamente da Giuseppe Pizza, Angelo Sandri e Gianni Fontana.\nAnche il partito guidato da Fontana riprese la celebrazione dei congressi proseguendo la numerazione dall'ultimo di quelli celebrati dalla DC storica, il XVIII tenutosi nel 1989. Cos\u00ec, nel novembre del 2012 si celebr\u00f2 il XIX congresso, che ratific\u00f2 l'elezione di Fontana.\nSuccessivamente, per\u00f2, i membri della rinata DC ne modificano la natura e il nome in \"Associazione Democrazia Cristiana\" e Gianni Fontana assume la carica non pi\u00f9 di segretario politico del partito, ma di presidente dell'associazione.\nIl Nuovo CDU di Mario Tassone (2014).\nAgli inizi del 2014 l'ex parlamentare Mario Tassone, gi\u00e0 esponente della DC, del PPI unitario, del CDU e dell'UDC, promosse la costituzione di un partito che avrebbe dovuto, nelle intenzioni, riprendere il discorso politico interrotto dal CDU di Buttiglione. Alle elezioni regionali in Calabria del novembre dello stesso anno i tassoniani sostennero il candidato presidente del centrosinistra Mario Oliverio, che vinse le elezioni, ma il \"Nuovo CDU\", con poco pi\u00f9 dell'1,5% (12\u00a0004 voti) non ottenne alcun seggio in Consiglio regionale.\nLa Democrazia Cristiana di Annamaria Ciammetti (2014).\nCome detto, alcuni consiglieri nazionali della DC guidata da Angelo Sandri convocarono per il 5 luglio 2014 il parlamentino del partito e deliberarono la sfiducia a Sandri nominando al contempo commissario straordinario la presidente del partito Annamaria Ciammetti. Angelo Sandri per\u00f2 reag\u00ec immediatamente, convocando la Direzione nazionale per il successivo 12 luglio, dichiarando illegittima la convocazione del Consiglio Nazionale da parte dei dissidenti ed espellendoli dal partito. Da quel momento, pertanto, i sostenitori della Ciammetti continuarono la loro attivit\u00e0 politica al di fuori della DC sandriana, come forza politica distinta.\nLa Rivoluzione Cristiana di Gianfranco Rotondi (2015).\n\"Rivoluzione Cristiana\" venne fondata il 27 giugno 2015 dal deputato di Forza Italia Gianfranco Rotondi, gi\u00e0 leader della Democrazia Cristiana per le Autonomie. Secondo Rotondi, tale progetto politico si fondava sulla convinzione che ci fosse ancora spazio per una forza di ispirazione cristiana dopo la fine della DC. Rotondi rimase comunque deputato nelle fila del gruppo di Forza Italia.\nLe attivit\u00e0 di Rivoluzione Cristiana vennero sospese il 31 agosto 2018, quando Rotondi rassegn\u00f2 le dimissioni da segretario del partito e annunci\u00f2 a Pescara la ricostituzione della Democrazia Cristiana, con la partecipazione di altre sigle della stessa area politica.\nLa Democrazia Cristiana di Gianfranco Rotondi (2018).\nIl 19 ottobre 2017 Gianfranco Rotondi annuncia di essere diventato titolare del nome e del simbolo della Democrazia Cristiana e, dopo un incontro con Silvio Berlusconi, Lorenzo Cesa e Clemente Mastella, esprime la volont\u00e0 di ripresentare alle elezioni la DC, facendola organizzare a giovani e donne.\nIl 7 luglio 2018 Rotondi viene nominato presidente nazionale della federazione della nuova Democrazia Cristiana, riassemblamento alcuni movimenti e/o partiti ispirati allo scudo crociato e alla tradizione democratico-cristiana. Angelo Sandri viene nominato vicepresidente vicario e Franco De Simoni vicepresidente.\nIl 14 ottobre 2018 si riunisce a Roma il XIX Congresso (seguendo la numerazione dei congressi della DC storica) della Democrazia Cristiana, che elegge come segretario del partito Renato Grassi. Presidente del Consiglio Nazionale \u00e8 Renzo Gubert, mentre Mauro Carmagnola viene nominato Segretario Amministrativo. La sede del partito \u00e8 situata in Via del Ges\u00f9 n. 46, a Roma.\nNel 2019 partecipa alle Elezioni regionali in Abruzzo insieme all'Unione di Centro e a Identit\u00e0 e Azione, raccogliendo il 2,88% e aggiudicandosi 1 seggio al consiglio regionale. Nell'ottobre 2020 aderisce al partito l'ex Presidente della Regione Sicilia Salvatore \"Tot\u00f2\" Cuffaro.\nIl 13 luglio 2019 la Democrazia Cristiana cessa di essere un partito e diventa una fondazione, presieduta dallo stesso Rotondi.\nLa Democrazia Cristiana di Franco De Simoni (2020).\nIl 12 ottobre 2019, a seguito di un'auto-convocazione, si riun\u00ec a Roma, in Via Quattro Cantoni n. 53, l'Assemblea costituente degli iscritti del 1993 alla Democrazia Cristiana. Il verbale dell'Assemblea, la cui convocazione era stata pubblicata sulla Gazzetta Ufficiale il 5 settembre 2019, venne registrato alla Agenzia delle Entrate di Roma il 6 novembre 2019, ed aveva per oggetto la ristrutturazione a tutti i livelli della DC.\nSabato 12 settembre 2020, sulla base delle indicazioni della sentenza 25999 del 2010 della Corte di Cassazione, si tenne il (XIX) Congresso della rinascita della Democrazia Cristiana. Il Congresso elesse Franco De Simoni segretario politico del Partito Storico Democrazia Cristiana, Raffaele Cerenza segretario amministrativo e Antonio Ciccarelli presidente del Consiglio Nazionale. Il partito ha sede in Via Gioberti n. 54, a Roma.\nLa Democrazia Cristiana di Nino Luciani (2020).\nA fine 2016 il tribunale civile di Roma aveva autorizzato il prof. Nino Luciani a presiedere l'assemblea dei soci della DC, che, una volta riunitasi nel febbraio 2017, aveva nominato presidente Gianni Fontana, con l'obiettivo di convocare il nuovo congresso della DC. Fontana si dimise da presidente dell'assemblea il 19 giugno 2020 e Nino Luciani venne eletto al suo posto.\nIl 20 ottobre 2020 Nino Luciani venne diffidato da Cerenza Raffaele e Franco De Simoni (rispettivamente segretario amministrativo e politico del \"Partito Storico Democrazia Cristiana\" dall'usare il nome e il simbolo della Democrazia Cristiana, nonch\u00e9 a indire e a celebrarne il XIX Congresso.\nIl 24 ottobre 2020 si tenne comunque l'ennesimo XIX congresso della Democrazia Cristiana, che elesse Nino Luciani come nuovo segretario del partito. La sede provvisoria del rifondato soggetto politico \u00e8 situata in Via Titta Ruffo n. 7, a Bologna.\nIl 25 gennaio del 2021, il tribunale di Roma ha bocciato un ricorso presentato da Mauro Carmagnola (nella qualit\u00e0 di segretario amministrativo e rappresentante legale della DC guidata da Renzo Gubert) avverso l'atto di convocazione del XIX Congresso della DC in cui Nino Luciani \u00e8 stato nominato segretario politico del partito."}
{"id": "1193063", "revid": "1872770", "url": "https://it.wikipedia.org/wiki?curid=1193063", "title": "Cuori", "text": ""}
{"id": "1193065", "revid": "112067117", "url": "https://it.wikipedia.org/wiki?curid=1193065", "title": "Grieghallen", "text": "La Grieghallen \u00e8 una sala da concerto da 1 610 posti a Bergen, in Norvegia. \u00c8 stata la sede dell'Orchestra filarmonica di Bergen fin dalla sua costruzione datata 1978. Ha ospitato l'Eurovision Song Contest nel 1986, ed \u00e8 la sede dell'annuale competizione norvegese per ottoni, che ha luogo a met\u00e0 inverno. La sala \u00e8 intitolata al compositore Edvard Grieg nativo di Bergen, che fu il direttore musicale dell'Orchestra filarmonica di Bergen dal 1880 al 1882.\nLa sala \u00e8 stata usata anche per registrare alcuni tra i pi\u00f9 importanti album black metal norvegesi, tra cui quelli di Mayhem, Emperor, Burzum e Immortal; la maggior parte di questi venne prodotta da Eirik Hundvin."}
{"id": "1193068", "revid": "339392", "url": "https://it.wikipedia.org/wiki?curid=1193068", "title": "Spa (terme)", "text": ""}
{"id": "1193071", "revid": "110157", "url": "https://it.wikipedia.org/wiki?curid=1193071", "title": "Circondario di Merzig-Wadern", "text": "Il circondario di Merzig-Wadern \u00e8 uno dei circondari dello stato tedesco del Saarland."}
{"id": "1193079", "revid": "118031", "url": "https://it.wikipedia.org/wiki?curid=1193079", "title": "Ed Ricketts", "text": ""}
{"id": "1193080", "revid": "124899023", "url": "https://it.wikipedia.org/wiki?curid=1193080", "title": "Eterogenesi dei fini", "text": "L'espressione eterogenesi dei fini, in tedesco \"Heterogonie der Zwecke\", fu coniata dal filosofo e psicologo empirico Wilhelm Wundt, secondo il quale il progresso storico non si realizza in virt\u00f9 di una provvidenza trascendente o di una finalit\u00e0 intenzionale:Le forze della storia sono i motivi psicologici che agiscono nei singoli uomini e nelle comunit\u00e0 umane; e la scienza della storia non \u00e8 altro che una \u00abpsicologia applicata\u00bb. Ci\u00f2 rende operante nella storia quello che Wundt chiama principio dell'eterogenesi dei fini: per il quale i fini che la storia realizza non sono quelli che gli individui o le comunit\u00e0 si propongono, ma piuttosto la risultante della combinazione, del rapporto e del contrasto delle volont\u00e0 e delle condizioni oggettive.\nL'azione umana.\nCon \"eterogenesi dei fini\" si fa riferimento a un campo di fenomeni i cui contorni e caratteri trovano pi\u00f9 chiara descrizione nell'espressione \"conseguenze non intenzionali di azioni intenzionali\". Nel caso della scuola austriaca di economia, questa riformulazione mette in evidenza quanto essa non si riferisca a semplici accadimenti naturali, ma riguardi pi\u00f9 specificamente il campo dell'azione umana, sia individuale sia, pi\u00f9 spesso, collettiva. L'opposizione frontale \u00e8 con la tesi enunciata da Marx, per il quale la differenza del peggior architetto rispetto all'ape migliore consisterebbe nella capacit\u00e0 dell'uomo di visualizzare con precisione i propri progetti.\nNiccol\u00f2 Machiavelli.\nPochi annoverano fra coloro che per primi hanno rilevato questo fenomeno il padre della moderna riflessione politica: Niccol\u00f2 Machiavelli.\nIn netto contrasto con un'autorevole tradizione di pensiero, che sosteneva un ideale di armonia sociale deprecando tutti i fenomeni di conflittualit\u00e0 sociale, il fiorentino affermava con convinzione che proprio in quest'ultima doveva rinvenirsi la causa del successo di Roma.\nGiambattista Vico.\nLa concezione dell'eterogenesi dei fini fu teorizzata per la prima volta da Giambattista Vico, secondo cui la storia umana contiene in s\u00e9 potenzialmente la realizzazione di certe finalit\u00e0. In questo senso dunque ben si comprende che il percorso evolutivo dell'uomo \u00e8 mirato al raggiungimento, tappa dopo tappa, di un qualche fine. Tale percorso non \u00e8 per\u00f2 da intendersi come lineare. Pu\u00f2 accadere che, mentre ci si propone di raggiungere alti e nobili obiettivi, la storia arrivi a conclusioni opposte.\nTalvolta infatti l'umanit\u00e0 corre il rischio del \"ricorso\", ossia rischia di tornare indietro nel prestabilito percorso di auto-miglioramento a causa di errori di natura sociale e/o politica (inaridimento del sapere, perdita di memoria storica). Ma il \"ricorso\" \u00e8 soltanto temporaneo. Con forza, coraggio, fatica e sofferenza ogni volta l'umanit\u00e0 ha saputo e sapr\u00e0 sempre riprendere il suo cammino progressivo."}
{"id": "1193083", "revid": "305248", "url": "https://it.wikipedia.org/wiki?curid=1193083", "title": "Meccia", "text": ""}
{"id": "1193084", "revid": "247222", "url": "https://it.wikipedia.org/wiki?curid=1193084", "title": "Castaldo", "text": ""}
{"id": "1193085", "revid": "1100311", "url": "https://it.wikipedia.org/wiki?curid=1193085", "title": "Chemnitzer Fu\u00dfballclub", "text": "Il Chemnitzer Fu\u00dfballclub e.V., noto come Chemnitz e fino al 1990 Fu\u00dfballclub Karl-Marx-Stadt, \u00e8 una societ\u00e0 calcistica tedesca con sede a Chemnitz, in Sassonia. Milita in 3. Liga, la terza divisione del calcio tedesco.\nL'attuale club succede al \"Polizei-Sportverein Chemnitz\", societ\u00e0 nata nel 1920 ed esistita prima della seconda guerra mondiale.\nStoria.\nCon la riorganizzazione del calcio tedesco sotto il Terzo Reich il \"PSV Chemnitz\" fu destinato a giocare in Gauliga Sachsen una delle sedici massime divisioni regionali. La squadra disput\u00f2 ottimi campionati finendo sempre sopra la met\u00e0 della classifica e in due casi conquistando anche la divisione nel 1935 e nel 1936. Nel 1942 il club fu rinominato \"SG Ordnungspolizei Chemnitz\". Con l'avvento del secondo conflitto mondiale il club abbandon\u00f2 la massima divisione e successivamente non seppe pi\u00f9 riscattarsi in quanto il calcio tedesco in breve precipit\u00f2 nel caos.\nNel dopoguerra le autorit\u00e0 alleate ordinarono la chiusura di tutte le associazioni, calcistiche comprese. La societ\u00e0 fu ricreata nel 1945 con il nome di \"SG Chemnitz Nord\" e successivamente and\u00f2 incontro a diversi cambi di nome, fatto piuttosto comune in Germania Est: \"BSG Fewa Chemnitz\" (1948), \"BSG Chemie\" (1951) e \"BSG Chemie Karl-Marx-Stadt\" (1953); l'ultimo cambiamento di denominazione fu determinato dal fatto che le autorit\u00e0 del paese rinominarono la citt\u00e0 natale della squadra in \"Karl-Marx-Stadt\". Nel 1956 il club fu annesso allo sport club \"SC Motor Karl-Marx-Stadt\" rinominato nel 1963 \"SC Karl-Marx-Stadt\". Nel 1966 lo Stato, con lo scopo di creare una nazionale di calcio competitiva, decise di distaccare le squadre di calcio dalle societ\u00e0 polisportive, pertanto la societ\u00e0 lo stesso anno prese il nome di \"FC Karl-Marx-Stadt\" che mantenne fino al 1991, anno in cui la citt\u00e0 riprese il vecchio nome di Chemnitz. \nLa squadra nel 1962 venne inserita in DDR-Oberliga, la massima divisione del calcio tedesco-orientale e termin\u00f2 la maggior parte dei campionati nella seconda met\u00e0 della classifica. Vinse comunque un campionato di calcio nel 1967 e arriv\u00f2 in finale di coppa nazionale in tre occasioni (1969, 1983 e 1989). La migliore stagione della squadra si rivel\u00f2 quella del 1989-1990: i sassoni terminarono al secondo posto il campionato, superati solo dalla Dinamo Dresda per differenza reti, mentre in campo europeo raggiunsero gli ottavi di finale della Coppa UEFA, venendo eliminati dalla Juventus poi vincitrice dell'edizione.\nDopo l'accorpamento delle leghe dovuto alla riunificazione tedesca, il club si trov\u00f2 a giocare in Zweite Bundesliga, dove gioc\u00f2 fino al 1997. Nel 1993 la squadra venne eliminata in semifinale di Coppa di Germania. Nel 1997 la squadra retrocesse in Regionalliga, e seppur nel 1999 riconquist\u00f2 la seconda divisione, dal quel momento per la societ\u00e0 cominci\u00f2 il declino: nel 2001 la squadra ricadde in terza serie e nel 2006 in quarta serie, dove ha militato fino al 2011, quando riusc\u00ec a tornare in terza serie. Nel 2018 \u00e8 retrocessa nuovamente in Regionalliga, la quarta serie, ma l'anno successivo vi \u00e8 l'immediato ritorno in 3. Liga; tuttavia, la stagione 2019-2020 viene conclusa con il 17\u00ba posto in campionato e la conseguente retrocessione immediata in Regionalliga.\nRosa.\nAggiornata al 5 maggio 2018."}
{"id": "1193086", "revid": "178508", "url": "https://it.wikipedia.org/wiki?curid=1193086", "title": "Umiliani", "text": ""}
{"id": "1193088", "revid": "767487", "url": "https://it.wikipedia.org/wiki?curid=1193088", "title": "Inni delfici", "text": "Gli Inni delfici sono una delle pi\u00f9 antiche e autentiche testimonianze di musica antica ellenica, insieme al frammento dell'\"Oreste\" di Euripide e alla stele di Sicilo. Si tratta di due canti liturgici, con tanto di notazione musicale sopra ad ogni sillaba del testo, dedicati al dio Apollo e scolpiti su lastre di pietra chiara. Essi furono ritrovati presso il Tempio di Apollo a Delfi, su una delle pareti esterne del Tesoro degli ateniesi, e sono databili il primo al 138 a.C. ed il secondo al 128 a.C.\nI poemi narrano la nascita di Apollo e la lotta del dio contro il dragone custode del tripode sacro di Zeus. Un terzo testo comincia a narrare la resistenza dei greci, protetti da Apollo, contro l'invasione celtica di Delfi da parte dell'esercito dei Galati; di tale testo ci rimane solamente la prima frase. In entrambi gli inni si utilizzano il nomos pitico e l'armonia doria. \u00c8 proprio il nomos che, come caratteristica fondamentale della musica dell'antica Grecia, fa s\u00ec che la musica segua perfettamente il senso del testo: abbiamo cos\u00ec tonalit\u00e0 medio-gravi durante le fasi di calma e acute durante le fasi pi\u00f9 concitate; inoltre viene modificata anche l'armonia utilizzata in corrispondenza di parole ed elementi che richiamano sensazioni particolarmente suggestive.\nTale nomos viene descritto, durante il I secolo a.C., da Dionigi d'Alicarnasso nel trattato \"Sulla composizione delle parole\", basandosi sulla poetica di Aristosseno. \nIl trattato di Dionigi venne tradotto, durante il rinascimento, dal cardinale Pietro Bembo, poeta e letterato; \u00e8 proprio nella musica del rinascimento che viene riesumato lo stile compositivo tipico della musica antica e presente soprattutto negli Inni Delfici."}
{"id": "1193090", "revid": "102122422", "url": "https://it.wikipedia.org/wiki?curid=1193090", "title": "Tognazzi", "text": ""}
{"id": "1193095", "revid": "287204", "url": "https://it.wikipedia.org/wiki?curid=1193095", "title": "Genzianella", "text": ""}
{"id": "1193097", "revid": "31886", "url": "https://it.wikipedia.org/wiki?curid=1193097", "title": "Autobiography (Ashlee Simpson)", "text": "Autobiography \u00e8 il primo album della cantante e attrice Ashlee Simpson, uscito il 20 luglio 2004 in USA e Canada.\nNegli Stati Uniti fu la pi\u00f9 grande rivelazione di un'artista femminile del 2004. Sotto il successo del primo singolo \"Pieces of Me\", debutt\u00f2 direttamente al numero uno della Billboard 200, vendendo 398.000 copie solo nella prima settimana. A settembre divenne triplo disco di platino, e secondo la Nielsen SoundScan, con 2.500.000 copie fu il nono disco pi\u00f9 venduto nel 2004. Ad agosto 2005 le copie vendute erano 2,9 milioni.\nIn Canada l'album debutt\u00f2 alla 37\u00aa posizione con circa 3000 copie vendute, e raggiunse l'ottava posizione alla 25\u00aa settimana dall'uscita. A gennaio 2005 fu premiato con il doppio disco di platino.\nNel Regno Unito usc\u00ec il 4 ottobre 2004 debuttando alla 31\u00aa posizione, ma cal\u00f2 ben presto dalla top 40, ritornandovi solo con la pubblicazione del secondo singolo \"\"La La\" il 24 gennaio 2005 (dato che il singolo \"Shadow\" non fu pubblicato in Europa). In Irlanda, sempre per il successo del singolo \"La La\"\", raggiunse la 22\u00aa posizione nel gennaio 2005.\nLa Simpson \u00e8 coautrice di tutte le tracce, che descrive come sue vere emozioni. L'album, prodotto da John Shanks, varr\u00e0 a quest'ultimo un Grammy Award nel 2005 come miglior produttore nella categoria Non-Classical. Tuttavia la critica si spacca sulle performance della cantante e in particolare frasi poco amichevoli vengono dalla rivista \"Rolling Stone\", che la etichetta come la brutta copia di Avril Lavigne, di pochissimo tempo (giorni) pi\u00f9 grande.\nPromozione e controversie.\nNel 2003 MTV accompagna il processo di produzione dell'album con il reality show\" The Ashlee Simpson Show\", che cattura l'attenzione di un grande pubblico e ne risulta il principale veicolo di promozione. Successivamente \"Autobiography\" riceve una martellante promozione negli Stati Uniti, dove per altro vender\u00e0 la maggior parte delle copie, durante la quale si verificano alcuni memorabili intoppi: il 23 ottobre 2004 la Simpson viene scelta per partecipare come ospite musicale al prestigioso programma statunitense \"Saturday Night Live\". Secondo il format del programma, era previsto che si esibisse con due canzoni; la sua prima esibizione, \"Pieces Of Me\", si svolge senza problemi: tuttavia, all'inizio della seconda, che sarebbe dovuta essere la title-track \"Autobiography\" (ai tempi prevista come singolo), qualcosa va storto: una traccia vocale di \"Pieces Of Me\" viene mandata erroneamente in diffusione, nell'istante in cui il microfono si trova ancora lontano dalla sua bocca. La Simpson improvvisa per qualche secondo uno strano balletto nel momento in cui si rende conto del tragico errore. Tuttavia, dopo pochi secondi, abbandona il palco in preda all'imbarazzo. La sua band continua a suonare per qualche secondo, fino a quando il programma viene interrotto da uno spot pubblicitario. Durante la chiusura dello show la Simpson appare con l'ospite della serata, Jude Law, scusandosi per l'accaduto ma riversando sulla sua band tutta la responsabilit\u00e0. Ne segue un'enorme polemica mediatica in cui la Simpson viene ripetutamente derisa, giudicata sleale e accusata di cantare in Playback. L'opinione pubblica comincia quindi a evidenziare la sua debolezza come cantante e a mettere in dubbio l'autenticit\u00e0 del suo personaggio. Successivamente la Simpson ritira le accuse affrettate rivolte alla sua band affermando, in un'intervista per il programma \"Total Request Live,\" di aver avuto gravi problemi alle corde vocali causati da un reflusso gastroesofageo, in seguito al quale il suo dottore le aveva raccomandato di non cantare. Le era stato quindi imposto di ricorrere all'aiuto di una traccia vocale come sostegno per la performance. Secondo la sua versione, il suo batterista avrebbe premuto il tasto sbagliato, riproducendo erroneamente la traccia della canzone precedente. La settimana seguente viene mandato in onda un servizio di \"60 Minutes\" sul \"Saturday Night Live\", filmato la stessa settimana dell'incidente, in cui si pu\u00f2 effettivamente vedere Ashlee Simpson alle prese con dei problemi causati dalla sua voce gi\u00e0 durante le prove. Nonostante abbia pi\u00f9 volte sostenuto in numerose interviste di aver realmente cantato, molti critici hanno riconosciuto nella traccia vocale un chiaro tentativo di esibirsi totalmente in Playback. L'episodio rimarr\u00e0 nella storia come uno dei pi\u00f9 grandi disastri nella storia dello show ed \u00e8 tuttora riconosciuto come il principale responsabile circa il successivo declino della sua carriera.\nCome se non bastasse, il 4 gennaio 2005 canta \"La La\" nell'intervallo dell'Orange Bowl: la sua esibizione \u00e8 un fiasco, con la disapprovazione di molti dei 72.000 o pi\u00f9 spettatori presenti, sia per il poco tempo a sua disposizione, che per la sua performance stonata e fuori tempo. Un'altra pecca nella sua carriera, dovuta stavolta ad un guasto audio dello spettacolo, che aveva dato problemi anche a Kelly Clarkson esibitasi precedentemente. \"Cosmopolitan\" la sceglie per la copertina di febbraio, indicandola come la \"Fun Fearless Female of the Year\".\nIn seguito a questi scandali, nasce una petizione sul sito www.petitiononline.com in cui si chiede alla Geffen Records di smettere di produrre musica di Ashlee Simpson. La petizione si rivela essere una delle pi\u00f9 attive e raccoglie pi\u00f9 di 360.000 firme.\nNonostante questi spiacevoli episodi avvenuti durante la promozione dell'album, \"Autobiography\" continua ad ottenere ottimi risultati e fra la met\u00e0 di febbraio ed aprile inizia il primo tour della Simpson per gli USA, con due date anche in Canada, che ottiene un grande successo."}
{"id": "1193099", "revid": "298229", "url": "https://it.wikipedia.org/wiki?curid=1193099", "title": "Jim Hines", "text": "\u00c8 stato il primo atleta riconosciuto a correre i 100 m in meno di 10 secondi.\nBiografia.\nNato in Arkansas, crebbe in California dove si diplom\u00f2 alla \"McClymonds High School\" di Oakland nel 1964. Inizialmente pratic\u00f2 il baseball, ma fu notato da un allenatore di atletica per le sue non comuni doti di sprinter e quindi si dedic\u00f2 con successo alle gare di corsa veloce.\nNel 1968, vincendo i campionati nazionali statunitensi di Sacramento, Hines divenne il primo uomo ad abbattere la barriera dei 10 secondi sui 100 metri piani insieme a Charles Greene e Ronnie Ray Smith, giunti rispettivamente secondo e terzo. Tutti e tre furono accreditati del tempo di 9\"9 (cronometraggio manuale), nuovo record mondiale.\nPochi mesi dopo, ai Giochi olimpici di Citt\u00e0 del Messico, Hines vinse la medaglia d'oro sui 100 m con il tempo ufficiale (cronometraggio elettronico) di 9\"95. \nSi tratt\u00f2 della prima finale nella storia delle Olimpiadi corsa esclusivamente da atleti neri. Hines vinse anche la medaglia d'oro come ultimo frazionista della staffetta 4\u00d7100 m, stabilendo anche in questa occasione il nuovo record mondiale.\nDopo questi successi Hines fu ingaggiato dalla squadra di football americano dei Miami Dolphins, ma non gioc\u00f2 neanche una partita.\nIl record di 9\"95 stabilito da Hines a Citt\u00e0 del Messico rimase imbattuto per 15 anni, fino al 1983, quando Calvin Smith, a Colorado Springs, corse i 100 m piani in 9\"93."}
{"id": "1193100", "revid": "1305772", "url": "https://it.wikipedia.org/wiki?curid=1193100", "title": "Edmond Dant\u00e8s", "text": "Edmond Dant\u00e8s \u00e8 un personaggio immaginario, protagonista del romanzo d'appendice \"Il conte di Montecristo\" di Alexandre Dumas. Il titolo del libro deriva proprio dall'identit\u00e0 che assume Dant\u00e8s per compiere la vendetta verso i suoi nemici.\nLa sua vicenda, ambientata in Italia e Francia tra il 1815 ed il 1838, lo vede prima cadere in disgrazia e poi, dopo innumerevoli peripezie ed avventure, ottenere la sua rivalsa contro coloro che avevano rovinato la sua vita.\nBiografia.\nEdmond Dant\u00e8s nasce nel 1796. Nel 1815, appena diciannovenne, sta per ricevere la promozione a capitano della nave mercantile \"Pharaon\", ed inoltre \u00e8 sul punto di sposare una bella catalana, Merc\u00e9d\u00e8s. Danglars, che invidia il suo aumento di grado, e Fernand Mondego, che invece \u00e8 innamorato della fidanzata, denunciano anonimamente Edmond come agente bonapartista. Con la complicit\u00e0 del sostituto procuratore del re Luigi XVIII e magistrato pubblico G\u00e9rard de Villefort, che teme ripercussioni sulla sua carriera a causa di alcune informazioni in possesso di Edmond, Dant\u00e8s viene rinchiuso nel famigerato castello d'If.\nPassano gli anni ed Edmond Dant\u00e8s stringe in carcere una sincera amicizia con l'abate Faria, il quale lo istruisce in varie discipline, dall'economia alla matematica, dalle lingue straniere alla filosofia. Insieme passano ore a scavare un tunnel per la fuga, ma Faria, ormai vecchio ed infermo, non riuscir\u00e0 a vederne l'uscita. Prima di morire, Faria confida a Dant\u00e8s la posizione di un grande tesoro sull'isola di Montecristo.\nDant\u00e8s riesce a fuggire dal carcere sostituendosi al cadavere di Faria nel sacco che ne conteneva le spoglie, e dopo la fuga viene salvato da alcuni marinai, con i quali arriva in Italia. Non appena pu\u00f2, si reca nell'isola di Montecristo dove, seguendo le istruzioni di Faria, trova il tesoro e cambia identit\u00e0 assumendo quella dell'enigmatico conte di Montecristo.\nDieci anni dopo, Dant\u00e8s attua i suoi propositi di vendetta, preparato mentalmente e fisicamente: giunge a Parigi e fa il proprio ingresso in societ\u00e0. Presto conquista l'amicizia e la fiducia dei suoi nemici giurati (che non lo riconoscono) e prepara la vendetta per ciascuno. Una volta realizzato il suo obiettivo si accorge che le conseguenze della ritorsione vanno oltre i propri propositi.\nBench\u00e9 il regolamento di conti con i suoi ex amici non sia stato completato, libera il suo irriducibile nemico, Danglars. Riesce a ritrovare la propria umanit\u00e0 e l'amore grazie alla sua bella schiava greca Hayd\u00e9e, oltre il perdono per l'avversario e per se stesso.\nLa \"trasformazione\".\nSe prima della prigionia Edmond \u00e8 un aitante diciannovenne, dai lineamenti dolci e dal fisico pressoch\u00e9 adolescenziale, uscito dal castello d'If il suo fisico ha acquistato vigore, e la sua figura, alta e pallida, \u00e8 paragonabile a quella di un vampiro:\nIl nuovo Edmond Dant\u00e8s che esce dal castello d'If \u00e8 un uomo infelice, che conduce una vita di sfarzi e lussi, senza per\u00f2 raggiungere una condizione di vera felicit\u00e0. Emblematico \u00e8 il frequente ricorso che fa ad una droga, l'hashish, che con le sue allucinazioni gli permette di estraniarsi dalla realt\u00e0 procurandogli piacevolissime sensazioni. Il conte di Montecristo \u00e8 ossessionato dalla vendetta, che prepara nei minimi particolari, pur senza fretta, informandosi sui suoi nemici e allestendo un piano che sembra perfetto, anche se alla fine non si riveler\u00e0 tale perch\u00e9, pur rovinandoli, distrugger\u00e0 pure la vita ad altri.\nUn grande viaggiatore.\nBench\u00e9 nel libro non ci siano descrizioni, il conte di Montecristo, nei dieci anni in cui gira il mondo, compie una moltitudine di viaggi nei luoghi pi\u00f9 disparati del globo, fermandosi soprattutto in Oriente. Durante questo periodo riesce ad aumentare la sua fortuna, a fare conoscenza di vari e influenti personaggi, ad imparare usi e costumi diversi da quelli francesi. In questi anni prepara il suo corpo e la sua mente per quella che sar\u00e0 la sua vendetta una volta tornato in Francia: addestra il suo fisico a sopportare fatiche e privazioni immani e si esercita a confrontarsi con immagini di morte e orrore senza perdere lucidit\u00e0 mentale e sangue freddo, apprendendo anche gli stili di combattimento propri dei vari Paesi da lui visitati. Oltre a ci\u00f2 accresce la sua servit\u00f9 con eccellenti intendenti, quali il c\u00f2rso Bertuccio e l'arabo muto Al\u00ec. Riscatta inoltre al mercato alcuni schiavi di Costantinopoli, tra cui la bella Hayd\u00e9e, di cui prima si servir\u00e0 come strumento per la propria vendetta e di cui poi si innamorer\u00e0.\nUna ricchezza infinita.\nIl conte di Montecristo mostra apparentemente una ricchezza infinita, necessaria per ottenere larghi crediti e fiducia da parte delle persone che conosce. Possiede case, barche a vela, battelli; inoltre le sue dimore sono arredate con oggetti esotici e pregiatissimi, la sua tavola \u00e8 imbandita con pietanze provenienti da tutto il mondo e cibarie tanto preziose quanto rare. Edmond compra beni immobili con una facilit\u00e0 disarmante; la sua liquidit\u00e0 inesauribile gli permette di acquistare edifici \"a scatola chiusa\" e di farli subito arredare. Per esigenze di viaggio, ha fatto aprire inoltre tre crediti illimitati su banche di vari Paesi. Nel suo testamento dichiara di avere ottanta milioni di franchi, ma \u00e8 possibile che buona parte del patrimonio fosse gi\u00e0 andata spesa.\nLa ricchezza del conte di Montecristo va di pari passo con la sua eccentricit\u00e0, anch'essa creata ad arte per stupire l'intera Parigi e guadagnarsi i favori delle classi elevate della citt\u00e0. I racconti fantastici su di lui, possessore di un'isola, Montecristo appunto (nelle cui viscere vi \u00e8 una grotta adornata come un palazzo principesco), sui suoi straordinari servitori, sulle sue abitudini stravaganti, ne fanno un personaggio sicuramente al limite del fantastico, e ci\u00f2 spiega l'ammirazione che riscuote quando si stabilisce nella capitale francese.\nIl vendicatore.\nTutto quello che Edmond fa da quando riesce a fuggire dal castello d'If \u00e8 legato al suo obiettivo principale: la vendetta verso coloro che lo hanno privato di fatto del padre Louis, di Merc\u00e9d\u00e8s, del lavoro e della libert\u00e0. Come si evince da innumerevoli dialoghi e azioni compiute da Dant\u00e8s, il protagonista de \"Il conte di Montecristo\" \u00e8 fermamente convinto che il suo obiettivo di vendetta verso i suoi nemici abbia l'approvazione divina. Questo pensiero era nato in prigione quando, prossimo alla morte, il destino, Dio secondo Dant\u00e8s, gli aveva dato l'opportunit\u00e0 di conoscere Faria, che risolleva le sue speranze e la cui conoscenza si riveler\u00e0 fondamentale per la salvezza e la rinascita del giovane. Compito di Edmond \u00e8 fare pagare a coloro che lo hanno rovinato per le loro malefatte, e il conte riesce appieno in ci\u00f2: Mondego perde tutto ci\u00f2 che ama e si uccide, Villefort impazzisce dopo che la sua famiglia viene distrutta e la sua reputazione infangata irrimediabilmente.\nMa \u00e8 proprio la terribile rovina di Villefort, che perde moglie e figlio, ad instillare il dubbio nella mente di Edmond: il motto \"Dio \u00e8 per me e con me\" non regge pi\u00f9; forse egli non \u00e8 lo strumento della Provvidenza come aveva creduto fino a quel momento. Alla fine per\u00f2 i dubbi di Edmond sono fugati, ed egli pu\u00f2 completare cos\u00ec la sua vendetta contro Danglars, l'ultimo nemico rimasto da punire. Contrariamente ad ogni aspettativa, per\u00f2, Edmond decide di perdonarlo, e lo lascia andare, libero, sapendo che \"doveva\" perdonarlo per poter perdonare anche se stesso e le azioni compiute durante la sua vendetta. Dumas si sarebbe ispirato per creare il personaggio di Dant\u00e8s al ciabattino di N\u00eemes, Pierre Picaud, che visse analoghe esperienze: le sue memorie furono rinvenute da Jacques Peuchet (1758-1830), la cui opera influenz\u00f2 lo scrittore francese nell'ideazione della figura del conte."}
{"id": "1193107", "revid": "2024093", "url": "https://it.wikipedia.org/wiki?curid=1193107", "title": "Museo storico Castello Masegra", "text": "Il Museo storico di Castello Masegra, dedicato ai tre secoli di dominazione dei Grigioni sulla Valtellina (1513-1797) si trova a Sondrio all'interno di Castel Masegra che domina dall'alto la citt\u00e0, ed \u00e8 ubicato nel corpo di fabbrica orientale del castello presso le antiche scuderie.\nSi compone attualmente di sole tre sale che rievocano simbolicamente alcuni momenti cruciali di questo periodo storico. Nella sala d'ingresso sono presenti, gli uni di fronte agli altri altri, alcuni stemmi gentilizi di famiglie nobili delle due aree. Vi si trova inoltre una parte di un pi\u00f9 ampio stemma delle Tre Leghe, spezzato in due e quindi utilizzato con la funzione di tombino.\nLa seconda sala \u00e8 dedicata al periodo pi\u00f9 travagliato di questi tre secoli, vale a dire la prima met\u00e0 del XVII secolo, quando la Valtellina fu teatro del Sacro Macello, del passaggio dei Lanzichenecchi e della Guerra dei trent'anni e pass\u00f2 inoltre per un ventennio (1620-1639) sotto il dominio spagnolo, ricongiungendosi al Ducato di Milano. Sono qui presenti un curioso vetro tedesco, andato in frantumi e poi ricostruito, raffigurante le principali attivit\u00e0 economiche della valle, uno stemma del Forte di Fuentes, costruito dagli Spagnoli all'imbocco della Valtellina, alcune croci cimiteriali e alabarde, a simboleggiare la peste, il Sacro Macello e l'attivit\u00e0 di Mercenario, mestiere praticato da molti montanari dei Grigioni.\nNell'ultima sala si possono vedere una testa di San Giovanni Nepomuceno, protettore dei ponti, e la colonna della berlina, alla quale venivano legati i criminali durante questo periodo.\nIl museo \u00e8 stato chiuso nel 2104. "}
{"id": "1193109", "revid": "73843", "url": "https://it.wikipedia.org/wiki?curid=1193109", "title": "James Hines", "text": ""}
{"id": "1193110", "revid": "6789", "url": "https://it.wikipedia.org/wiki?curid=1193110", "title": "Tartessos", "text": ""}
{"id": "1193111", "revid": "123136405", "url": "https://it.wikipedia.org/wiki?curid=1193111", "title": "Lettera all'amata immortale", "text": "La lettera all'amata immortale (in tedesco \"Briefe an die unsterbliche Geliebte\") \u00e8 un documento manoscritto di Ludwig van Beethoven.\nSi tratta di un gruppo di tre lettere redatte il 6 e il 7 luglio 1812 mentre Beethoven seguiva una cura alle Terme di Teplitz in Boemia. Il loro destinatario era una donna di cui il compositore era profondamente innamorato. La sua identit\u00e0 \u00e8 rimasta ancora oggi sconosciuta: si tratta dell'enigma principale dei biografi di Beethoven. Sembra certo che queste lettere non furono mai inviate: furono trovate in una credenza nei giorni che seguirono la morte del compositore, in un lato di un altro importante documento, il Testamento di Heiligenstadt.\nDagli studi dei coniugi Massin e di Maynard Solomon emergono due figure di donna, a cui ricondurre l'identit\u00e0 dell'\"amata\": Jos\u00e9phine von Brunsvik e Antonia Brentano. Ma il piccolo dipinto di donna ritrovato accanto al manoscritto non corrisponde nelle fattezze a nessuna di queste.\nLe tre lettere.\nEcco qui sotto la traduzione delle lettere:\n6 luglio, di mattina.\nMio angelo, mio tutto, mio io \u2014 Solo poche parole per oggi, e per giunta scritte a matita (la tua) \u2014 Il mio alloggio non sar\u00e0 definito prima di domani \u2014 che inutile perdita di tempo \u2014 Perch\u00e9 questa pena profonda, quando parla la necessit\u00e0 \u2014 pu\u00f2 forse durare il nostro amore se non a patto di sacrifici, a patto di non esigere nulla l'uno dall'altra; puoi forse cambiare il fatto che tu non sei interamente mia, io non sono interamente tuo: Oh Dio, volgi lo sguardo alle bellezze della natura e rasserena il tuo cuore con ci\u00f2 che deve essere \u2014 l'Amore esige tutto, e a buon diritto \u2014 cos\u00ec \u00e8 per me con te, e per te con me. Ma tu dimentichi tanto facilmente che io devo vivere per me e per te; se fossimo davvero uniti, ne sentiresti il dolore tanto poco quanto lo sento io \u2014 Il mio viaggio \u00e8 stato terribile; sono arrivato qui soltanto ieri mattina alle quattro. Poich\u00e9 scarseggiavano i cavalli, la diligenza ha scelto un'altra strada, ma quant'era orribile! Alla penultima stazione di posta mi sconsigliarono di viaggiare la notte; volevano mettermi paura parlandomi di una foresta, ma ci\u00f2 mi incit\u00f2 maggiormente \u2014 ed ho avuto torto. La carrozza non poteva che rompersi per quel sentiero orrendo, fangoso e senza fondo. Se non avessi avuto con me quei postiglioni sarei rimasto in mezzo alla strada. Esterhby, viaggiando per la solita via, con otto cavalli ha avuto la stessa sorte che \u00e8 toccata a me con quattro \u2014 Eppure ho provato un certo piacere, come sempre quando riesco a superare felicemente qualche difficolt\u00e0 \u2014 Ora passo in fretta dai fatti esterni a quelli pi\u00f9 intimi. Ci vedremo sicuramente presto; neppur oggi riesco a far parte con te delle mie considerazioni di questi ultimi giorni sulla mia vita \u2014 Se i nostri cuori fossero sempre vicini l'uno all'altro, non avrei certo simili pensieri. Il mio cuore trabocca di tante cose che vorrei dirti \u2014 ah \u2014 vi sono momenti in cui sento che le parole non servono a nulla \u2014 Sii serena \u2014 rimani il mio fedele, il mio unico tesoro, il mio tutto, cos\u00ec come io lo sono per te. Gli dei ci mandino il resto, ci\u00f2 che per noi dev'essere e sar\u00e0.\nIl tuo fedele Ludwig.\nLuned\u00ec 6 luglio, di sera.\nTu stai soffrendo, creatura adorata \u2014 soltanto ora ho appreso che le lettere devono essere impostate di buon mattino il luned\u00ec-gioved\u00ec \u2014 i soli giorni in cui parte da qui la diligenza per K. \u2014 stai soffrendo \u2014 Ah, dovunque tu sia, tu sei con me \u2014 Sistemer\u00f2 le cose tra noi in modo che io possa vivere con te. Che vita!!! Cos\u00ec!!! Senza di te \u2014 perseguitato da ogni parte dalla bont\u00e0 della gente \u2014 che io non desidero n\u00e9 tanto meno merito \u2014 umilt\u00e0 dell'uomo verso l'uomo \u2014 mi fa soffrire \u2014 e quando considero me stesso in rapporto all'universo, ci\u00f2 che io sono e che Egli \u00e8 \u2014 colui che chiamiamo il pi\u00f9 grande degli uomini \u2014 eppure \u2014 qui si rivela la natura divina dell'uomo \u2014piango se penso che probabilmente non potrai ricevere notizie da me prima di sabato \u2014 Per quanto tu mi possa amare \u2014 io ti amo di pi\u00f9. \u2014 Ma non avere mai segreti per me \u2014 buona notte \u2014 Dato che sto facendo la cura dei bagni devo andare a letto \u2014 Oh Dio \u2014 cos\u00ec vicini! cos\u00ec lontani! Non \u00e8 forse il nostro amore una creatura celeste, e, per giunta, pi\u00f9 incrollabile della volta del cielo?\nBuon giorno, il 7 luglio.\nPur ancora a letto, i miei pensieri volano a te, mia Immortale Amata, ora lieti, ora tristi, aspettando di sapere se il destino esaudir\u00e0 i nostri voti \u2014 posso vivere soltanto e unicamente con te, oppure non vivere pi\u00f9 \u2014 S\u00ec, sono deciso ad andare errando lontano da te finch\u00e9 non potr\u00f2 far volare la mia anima avvinta alla tua nel regno dello spirito \u2014 S\u00ec, purtroppo dev'essere cos\u00ec \u2014 Sarai pi\u00f9 tranquilla, poich\u00e9 sai bene quanto ti sia fedele. Nessun'altra potr\u00e0 mai possedere il mio cuore \u2014 mai \u2014 mai \u2014 oh Dio, perch\u00e9 si dev'essere lontani da chi si ama tanto. E la mia vita a Vienna \u00e8 ora cos\u00ec infelice \u2014 Il tuo amore mi rende il pi\u00f9 felice e insieme il pi\u00f9 infelice degli uomini \u2014 alla mia et\u00e0 ho bisogno di una vita tranquilla e regolare \u2014 ma pu\u00f2 forse esser cos\u00ec nelle nostre condizioni? Angelo mio, mi hanno appena detto che la posta parte tutti i giorni \u2014 debbo quindi terminare in fretta cosicch\u00e9 tu possa ricevere subito la lettera. \u2014 Sii calma, solo considerando con calma la nostra esistenza riusciremo a raggiungere la nostra meta, vivere insieme \u2014 Sii calma \u2014 amami \u2014 oggi \u2014 ieri \u2014 che desiderio struggente di te \u2014 te \u2014 te \u2014 vita mia \u2014 mio tutto \u2014 addio. \u2014 Oh continua ad amarmi \u2014 non giudicare mai male il cuore fedelissimo del tuo amato.\nSempre tuo\nSempre mia\nSempre nostri \u2014 L.\nNella cultura di massa.\nNel film \"Amata immortale\" di Bernard Rose del 1994, si ipotizza che l'amata fosse Johanna Reiss, moglie del fratello di Beethoven, Karl."}
{"id": "1193112", "revid": "767487", "url": "https://it.wikipedia.org/wiki?curid=1193112", "title": "Manomorta", "text": "Il termine manomorta indica il patrimonio immobiliare degli enti, civili o ecclesiastici, la cui esistenza \u00e8 perpetua. Tali beni, solitamente fondiari, erano inalienabili (cio\u00e8 non trasmissibili ad altri) secondo un istituto giuridico di origine longobarda. Essi, perci\u00f2, riducevano la capacit\u00e0 impositiva dello stato perch\u00e9 non davano luogo n\u00e9 al pagamento di imposte sulla vendita n\u00e9 a imposte di successione. Il termine giuridico trae origine dal francese antico \"main morte\" per indicare una forma di possesso rigida come quella della mano di un morto che non lascia pi\u00f9 la presa perch\u00e9 contratta dalla rigidit\u00e0 cadaverica.\nDescrizione.\nNell'ambito della manomorta erano comunque previste vaste sacche di esenzione per masse fondiarie non assoggettate alle tasse di successione. Si ricomprendevano nell'intrasmissibilit\u00e0 a terzi anche i servi della gleba, i quali erano considerati oggetto di un vero e proprio diritto dominicale di propriet\u00e0 da parte del feudatario.\nL'istituto giuridico in questione prevedeva inoltre il diritto del feudatario a succedere nell'eredit\u00e0 del vassallo morto senza eredi maschi per due motivi:\nTra i Longobardi, l'istituto prevedeva il divieto per vassalli e servi della gleba presenti all'interno del feudo di disporre liberamente dei propri beni a mezzo di testamento: da tale divieto si poteva essere esentati dietro pagamento di una tassa proporzionale al valore dei beni interessati da parte di chi si trovasse nel possesso dei beni stessi e fosse intenzionato ad alienarli a terzi; la tassa doveva essere pagata al \"dominus\" da cui il vassallo o contadino dipendeva."}
{"id": "1193113", "revid": "1924342", "url": "https://it.wikipedia.org/wiki?curid=1193113", "title": "As Daylight Dies", "text": "As Daylight Dies \u00e8 il quarto album dei Killswitch Engage, pubblicato il 20 novembre 2006, il 21 novembre negli Stati Uniti, dalla Roadrunner Records. Il primo singolo, \"My Curse\", inizi\u00f2 ad essere diffuso dalle radio il 30 ottobre. L'album entr\u00f2 alla posizione numero 32 della classifica Billboard 200, vendendo circa copie dopo la prima settimana. \"As Daylight Dies\" \u00e8 il primo disco dei Killswitch Engage senza una canzone strumentale."}
{"id": "1193114", "revid": "729019", "url": "https://it.wikipedia.org/wiki?curid=1193114", "title": "Deathlike Silence Productions", "text": "La Deathlike Silence Productions (spesso abbreviata anche come DSP) era un'etichetta indipendente di Oslo, in Norvegia fondata nel 1989 e concentrata maggiormente sul black metal; fu la prima a fare ci\u00f2. L'etichetta venne aperta da Euronymous, che la gest\u00ec fino alla sua morte per omicidio nel 1993. Il nome derivava dalla canzone \"Deathlike Silence\" dei Sodom (contenuta nell'album \"Obsessed by Cruelty\"). All'inizio l'etichetta metteva sotto contratto solo gruppi norvegesi ma successivamente verso gli ultimi anni Aarseth allarg\u00f2 le prospettive ad altri paesi come la vicina Svezia e al Giappone. Con la morte di Euronymous e la fine dell'etichetta discografica, gran parte del materiale prodotto \u00e8 divenuto piuttosto raro.\nControversie con Burzum.\nVarg Vikernes, componente della One Man Band Burzum, cominci\u00f2 a vedere Euronymous come un incompetente (anche in merito alla gestione del suo negozio di dischi, l\"'Helvete\") dal momento in cui il secondo aveva commesso un errore di grafia sul disco d'esordio dei Burzum: la seconda traccia appariva scritta come \"Ea, Lord of the Deeps\" al posto del corretto \"Ea, Lord of the Depths\", le cause dell'errore sono comprensibili ascoltando la canzone sopracitata: durante \"Ea, Lord of the Depths\", infatti, Vikernes, urla a pi\u00f9 riprese: \"\u00abEa Lord of the Deep\u00bb\" come anche riportato sui testi, circostanza che parrebbe spiegare perch\u00e9 Euronymous scelse di riportare la canzone con una grafia diversa da quella indicata da Vikernes."}
{"id": "1193115", "revid": "729019", "url": "https://it.wikipedia.org/wiki?curid=1193115", "title": "Corpo calloso", "text": "Il corpo calloso \u00e8 una commissura intermisferica del cervello presente nei mammiferi placentati. Si tratta di un fascio di assoni che interconnette i due emisferi cerebrali. \u00c8 la commissura pi\u00f9 importante del cervello poich\u00e9 collega tra loro i quattro lobi (lobo frontale, temporale, parietale e occipitale). Il corpo calloso garantisce quindi il trasferimento di informazioni tra i due emisferi e la loro coordinazione.\nOrganizzazione anatomica.\n\u00c8 una voluminosa lamina situata nella scissura interemisferica, a decorso trasversale ed incurvata alle estremit\u00e0 anteriore e posteriore, costituito da fibre tese trasversalmente fra i due emisferi. Procedendo in direzione anteroposteriore, nel corpo calloso si individuano le seguenti porzioni:\nLa superficie superiore o dorsale del corpo calloso \u00e8 convessa e giunge quasi a toccare il limite inferiore della grande falce cerebrale (un sepimento di dura madre posto a separare i due emisferi telencefalici): essa \u00e8 ricoperta di un sottile strato di sostanza grigia denominato \"induseum griseum\", che costituisce parte dell'ippocampo dorsale. \u00c8 separata dalla circonvoluzione callosa del lobo limbico per mezzo di un solco nel quale passa l'arteria del corpo calloso. Da un punto di vista descrittivo, la superficie dorsale del corpo calloso \u00e8 percorsa da un rilievo mediano denominato \"rafe\", delimitato lateralmente da due \"strie longitudinali mediali\"; i limiti laterali della faccia superiore sono a loro volta costituiti da due \"strie longitudinali laterali\".\nLa superficie ventrale o inferiore del corpo calloso \u00e8 invece concava: su di essa si inserisce il setto pellucido, mentre posteriormente entra in contatto con le gambe del fornice.\nIl corpo calloso \u00e8 composto, oltre che dalla porzione visibile descritta finora, anche da una porzione nascosta, la cosiddetta \"radiazione callosa\". Questa \u00e8 costituita da tutte le fibre originate dalle varie porzioni della corteccia telencefalica, che si dirigono verso la porzione visibile per incrociarsi e passare nell'emisfero controlaterale. Queste fibre prendono un caratteristico decorso ricurvo all'estremit\u00e0 anteriore e posteriore del corpo calloso, dando luogo a due formazioni ad arco che prendono il nome, rispettivamente, di \"forceps minor\" (anteriormente) e \"forceps maior\" (posteriormente).\nLe fibre che costituiscono il tronco del corpo calloso possono essere divise in quattro gruppi, e cio\u00e8:\nLe fibre del ginocchio originano dalle porzioni anteriori ed orbitarie dei due lobi frontali. Le fibre che passano per lo splenio, infine, originano da formazioni temporali (circonvoluzione temporale media), limbiche (giro del cingolo) e, soprattutto, parietali ed occipitali.\nIl corpo calloso \u00e8 una formazione filogeneticamente recente, associato alla comparsa del neopallio: animali inferiori, come i monotremi ed i marsupiali, non sono provvisti di corpo calloso. Lesioni a questa formazione encefalica provocano gravi deficit di coordinamento dei movimenti, dovuti al fatto che la parte destra e la parte sinistra del nostro cervello non sono pi\u00f9 in grado di comunicare e, quindi, di lavorare sinergicamente."}
{"id": "1193122", "revid": "30610", "url": "https://it.wikipedia.org/wiki?curid=1193122", "title": "Louis James Alfred Lef\u00e9bure-W\u00e9ly", "text": "Ebbe un ruolo importante nello sviluppo del cosiddetto \"organo sinfonico.\" Fu grande amico dell'organaro Aristide Cavaill\u00e9-Coll, di cui inaugur\u00f2 parecchi importanti strumenti."}
{"id": "1193130", "revid": "287204", "url": "https://it.wikipedia.org/wiki?curid=1193130", "title": "Hallgr\u00edmur Helgason", "text": "Biografia.\nHa frequentato la scuola d'arte statale in Islanda e poi si \u00e8 specializzato a Monaco di Baviera, all\"Akademie f\u00fcr die Bildenden K\u00fcnste\"\nHa cominciato ad esporre i suoi dipinti nel 1983. Sue opere sono conservate in alcuni musei islandesi (\"Reykjav\u00edk Art Museum\" e \"Art Museum of Iceland\" a Reykjavik, \"K\u00f3pavogur Art Museum\" a K\u00f3pavogur), ma anche fuori dai confini patrii (\"FRAC Poitou-Charentes\" ad Angoul\u00eame, Francia).\nInternazionalmente \u00e8 pi\u00f9 noto per la sua attivit\u00e0 di scrittore. L'opera pi\u00f9 famosa \u00e8 \"101 Reykjav\u00edk\" (1996), tradotta in 12 lingue, compreso l'italiano. Dal libro \u00e8 stato poi tratto un film per la regia di Baltasar Korm\u00e1kur nel 2000.\nIl personaggio principale del romanzo, Hlinur, era nato per\u00f2 alcuni anni prima, come personaggio radiofonico.\nDa sue opere, oltre al film citato, sono state tratte anche alcune opere teatrali. Helgason ha scritto diverse opere originali per il teatro e ha tradotto in islandese alcuni drammi classici (ad esempio il \"Romeo e Giulietta\" di William Shakespeare).\nHa vinto il Premio Letterario Islandese due volte: nel 2001 con \"Il pi\u00f9 grande scrittore d'Islanda\" e nel 2018 con \"Sext\u00edu k\u00edl\u00f3 af s\u00f3lskini\"."}
{"id": "1193131", "revid": "111119808", "url": "https://it.wikipedia.org/wiki?curid=1193131", "title": "Boltzmann", "text": ""}
{"id": "1193134", "revid": "287204", "url": "https://it.wikipedia.org/wiki?curid=1193134", "title": "Hallgrimur Helgason", "text": ""}
{"id": "1193135", "revid": "172", "url": "https://it.wikipedia.org/wiki?curid=1193135", "title": "Boltzman", "text": ""}
{"id": "1193138", "revid": "125115741", "url": "https://it.wikipedia.org/wiki?curid=1193138", "title": "Corporaci\u00f3n Deportiva Once Caldas", "text": "L'Once Caldas, \u00e8 una societ\u00e0 calcistica colombiana di Manizales, nel Dipartimento di Caldas. Milita nella massima divisione colombiana e disputa le partite casalinghe nello Stadio Palogrande di Manizales.\nNel 1959 l'Once Deportivo e il Deportes Caldas si fusero, dando vita alla \"Corporaci\u00f3n Deportiva Once Caldas\". Ha conseguito il suo risultato pi\u00f9 importante vincendo l'edizione 2004 della Coppa Libertadores, grazie anche alle prestazioni di Juan Carlos Henao, Jhon Vi\u00e1fara e Arnulfo Valentierra.\nStoria.\nNel 1959 il Deportes Caldas si fuse con l'Once Deportivo e origin\u00f2 la Corporaci\u00f3n Deportiva Once Caldas, nota semplicemente come Once Caldas; nel 1961 il nuovo club debutt\u00f2 nel campionato nazionale, ottenendo un settimo posto.\nNel 1998 l'Once Caldas si classific\u00f2 seconda nel campionato colombiano. Giunta in finale, fu sconfitta dal Deportivo Cali, che vinse grazie al successo per 4-0 in casa nella gara di andata e al pareggio a reti bianche nella partita di ritorno a Manizales. In quell'anno l'Once Caldas fece la sua prima partecipazione in un torneo internazionale, la Coppa CONMEBOL, dove fu eliminato al primo turno dai brasiliani del Santos (andata: Santos-Once Caldas 2-1, ritorno: Once Caldas-Santos 2-1 e 3-4 dopo i calci di rigore).\nNell'edizione 1999 il club partecip\u00f2 alla Coppa Libertadores per la prima volta nella sua storia. Inserita nel medesimo gruppo di Deportivo Cali e degli argentini del V\u00e9lez S\u00e1rsfield e del River Plate, termin\u00f2 il suo cammino nella fase a gironi all'ultimo posto del proprio raggruppamento, ma a soli due punti dalla prima in classifica, il V\u00e9lez S\u00e1rsfield.\nNel 2002 gioc\u00f2 ancora nella Coppa Libertadores. Nel girone dell'Once Caldas c'erano i paraguaiani dell'Olimpia Asunci\u00f3n, i cileni dell'Universidad Cat\u00f3lica e i brasiliani del Flamengo. La squadra, giunta terza davanti al Flamengo, fu eliminata.\nNel 2003 vinse il campionato nazionale di Apertura superando in finale l'Atl\u00e9tico Junior. A Barranquilla il match fin\u00ec 0-0 e nella sfida di ritorno l'Once Caldas ebbe la meglio in casa con il punteggio di 1-0.\nNel 2004 la squadra, allenata da Luis Fernando Montoya, vinse per la prima volta la Coppa Libertadores. In quell'edizione i colombiani sconfissero in finale il Boca Juniors dopo i calci di rigore. A dicembre dello stesso anno affront\u00f2 i portoghesi del , campioni d'Europa 2004, nella sfida valida per l'assegnazione della Coppa Intercontinentale giocata a Yokohama, in Giappone. Al pareggio a reti inviolate dopo i tempi supplementari fecero seguito i rigori, dove la squadra portoghese vinse per 8-7.\nNell'edizione 2005 della Libertadores l'Once Caldas fu sorteggiato nel gruppo comprendente Chivas de Guadalajara (Messico), Cobreloa (Cile) e San Lorenzo (Argentina). La formazione di Manizales si piazz\u00f2 seconda, a due punti di distacco dai Chivas. Nella seconda fase del torneo fu eliminata dai Tigres, squadra messicana. Sempre nel 2005 il club prese parte alla partita che assegnava la Recopa Sudamericana. Nell'incontro di andata contro il Boca Juniors perse per 3-1 in trasferta. Nella partita di ritorno, a Manizales, l'Once Caldas vinse per 2-1, ma la Recopa se la aggiudic\u00f2 il Boca Juniors in virt\u00f9 del 4-3 complessivo.\nNel 2009 il club ha conquistato il suo terzo titolo nazionale vincendo il torneo Apertura della Copa Mustang; nella finale ha battuto l'Atletico Junior con il punteggio complessivo di 5-2, frutto della vittoria casalinga per 2-1 e del successo per 3-1 nella trasferta di Barranquilla.\nStadio.\nL'Once Caldas gioca le sue partite casalinghe all'Estadio Palogrande, situato a Manizales. Lo stadio venne inaugurato nel 1936, e raggiunse la sua massima capacit\u00e0, quella attuale di 42.000 spettatori, nel 1994.\nDenominazioni.\nNel corso della sua storia l'Once Caldas ha cambiato pi\u00f9 volte denominazione, a seconda dello sponsor. Di seguito \u00e8 riportata la lista delle denominazioni assunte dalla squadra nel corso degli anni:\nGiocatori.\nGiocatori vincitori della Copa Libertadores nel 2004:"}
{"id": "1193147", "revid": "767487", "url": "https://it.wikipedia.org/wiki?curid=1193147", "title": "Spencer Haywood", "text": "\u00c8 membro del Naismith Memorial Basketball Hall of Fame dal 2015.\nCarriera.\nNato in Mississippi, dopo i primi tiri alla McNair Pershing High School frequenta il college a Detroit Mercy e Trinidad State; nel 1969, dopo essersi messo al collo la medaglia olimpica vinta con gli Stati Uniti a Citt\u00e0 del Messico (dove viene nominato miglior giocatore del torneo), inizia a calcare i parquet della ABA con i Denver Rockets e nel '71 entra nella NBA grazie alla chiamata dei Buffalo Braves.\nLa carriera da professionista di Haywood \u00e8 subito esplosiva come testimoniano le quattro convocazioni per l'NBA All Star Game.\nPassato dai Seattle SuperSonics ai New York Knicks, dai New Orleans Jazz ai Los Angeles Lakers, proprio in gialloviola mette al dito l'anello, anche se nelle finali lascia i \"lacustri\".\nDopo 12 stagioni e 14.592 punti Haywood sceglie la A2 della Reyer Venezia, trascinata in A1 e nella finale di coppa Kora\u0107 1981 grazie ad un tandem non sempre idilliaco con Dra\u017een Dalipagi\u0107.\nNel corso della sua seconda stagione in granata, lascia dopo 5 partite e fa ritorno negli Stati Uniti; chiude con i Washington Bullets.\nVita privata.\n\u00c8 stato sposato dal 1977 al 1987 con la modella Iman Abdulmajid, risposatasi nel 1992 col cantante David Bowie. Spencer e Iman hanno anche avuto una figlia, Zulekha Haywood, nata nel 1978."}
{"id": "1193148", "revid": "253269", "url": "https://it.wikipedia.org/wiki?curid=1193148", "title": "Jimmy Smits", "text": "Altri ruoli per il quale \u00e8 famoso sono quelli di Bobby Simone tra i protagonisti dal 1994 al 1998 della serie televisiva \"NYPD - New York Police Department\" (ruolo poi ripreso nel 2004), di Miguel Prado nella serie televisiva \"Dexter,\" ed infine di Nero Padilla in \"Sons of Anarchy\".\nBiografia.\nNasce a Brooklyn, un borough di New York, il 9 luglio del 1955, figlio di Cornelius Smits, un serigrafo surinamese di origini olandesi, e di Emilina Smits, un'infermiera portoricana. Ha due sorelle, Yvonne e Diana. \u00c8 stato sposato con Barbara Smits dalla quale ha avuto due figli, Tania e Joaquin; dopo il divorzio ha iniziato una relazione con l'attrice Wanda de Jesus.\nDoppiatori italiani.\nNelle versioni in italiano dei suoi lavori, Jimmy Smits \u00e8 stato doppiato da:"}
{"id": "1193160", "revid": "122270514", "url": "https://it.wikipedia.org/wiki?curid=1193160", "title": "Tintoretto (cocktail)", "text": "Il Tintoretto \u00e8 un cocktail, facente parte della categoria degli sparkling, variante del cocktail Bellini. Il nome rende omaggio al pittore veneziano Tintoretto ed \u00e8 stato inventato da Giuseppe Cipriani dell'Harry's Bar di Venezia.\nIl cocktail viene preparato con il succo di melograno e prosecco e viene servito in fl\u00fbte. \nIl cocktail \u00e8 composto da 1/3 di succo di melograno e 2/3 di prosecco freddo, il periodo ideale per gustarlo sono i mesi di settembre e ottobre, quando appunto maturano i frutti. "}
{"id": "1193167", "revid": "74801", "url": "https://it.wikipedia.org/wiki?curid=1193167", "title": "Circondario di Neunkirchen", "text": "Il circondario di Neunkirchen \u00e8 uno dei circondari dello stato tedesco del Saarland. Sebbene il circondario porti il nome della citt\u00e0 di Neunkirchen, insignita anche del titolo di citt\u00e0 circondariale (\"Kreisstadt\"), la sede dell'amministrazione circondariale \u00e8 rimasta nella citt\u00e0 di Ottweiler anche dopo la riforma territoriale del Saarland del 1974."}
{"id": "1193180", "revid": "767487", "url": "https://it.wikipedia.org/wiki?curid=1193180", "title": "101 Reykjav\u00edk (film)", "text": "101 Reykjav\u00edk \u00e8 un film del 2000 diretto da Baltasar Korm\u00e1kur, tratto dall'omonimo romanzo di Hallgr\u00edmur Helgason.\nIl titolo del film si riferisce al codice postale della zona pi\u00f9 vecchia della citt\u00e0 di Reykjav\u00edk.\nTrama.\nHlynur, un ragazzo di trent'anni che vive ancora con la madre, passa il tempo a bere, guardare film porno e navigare in Internet. Lola, l'insegnante spagnola di flamenco amica della madre, va a visitarli durante le vacanze di Natale. A Capodanno, mentre la madre \u00e8 fuori casa, il ragazzo scopre che Lola \u00e8 lesbica, ma finisce lo stesso con l'avere un rapporto sessuale con lei. Subito dopo scopre che la madre non solo \u00e8 lesbica ma \u00e8 anche la compagna di Lola. Rimasta incinta, Lola e la sua amante decidono di tenere il bambino e crescerlo insieme. Il ragazzo disperato, dopo aver tentato invano il suicidio, decide di trovarsi un lavoro e vivere insieme alle due donne e al suo bambino."}
{"id": "1193192", "revid": "22475", "url": "https://it.wikipedia.org/wiki?curid=1193192", "title": "Salam\u00e8che", "text": ""}
{"id": "1193193", "revid": "1543377", "url": "https://it.wikipedia.org/wiki?curid=1193193", "title": "Zond 2", "text": "La Zond 2 \u00e8 una sonda appartenente al programma Zond. Fu la quinta sonda sovietica a tentare un flyby di Marte. Non sono mai state pubblicate fotografie o illustrazioni della sonda.\nLa sonda.\nLa sonda era costituita da due compartimenti pressurizzati che avevano una lunghezza complessiva di 3,6 m. Il pi\u00f9 largo dei due era il modulo orbitale ed era un cilindro lungo 1,1 m, mentre l'altro era il Compartimento Planetario.\nLa Zond 2 aveva a bordo un'antenna ad alto guadagno di 2 m, antenne a basso guadagno, un magnetometro, due spettrometri ultravioletti, sensori per le micrometeore e una fotocamera dello stesso tipo di quella che verr\u00e0 utilizzata sulla Zond 3 per fotografare la Luna. Come sulla Mars 1, uno spettrometro infrarosso venne installato per cercare segni di metano su Marte. La sonda era alimentata da due pannelli solari\nLa Zond 2 trasportava anche 6 propulsori a impulsi di plasma (in inglese PPT \u2013 Pulsed Plasma Thruster), che vennero usati per orientare la sonda. Furono i primi propulsori di questo tipo ad essere utilizzati su una sonda e i loro sistemi vennero testati in 70 minuti.\nLa massa in orbita senza propellente era di 890\u00a0kg.\nLa missione.\nLa sonda venne lanciata il 30 novembre 1964 alle 13:12:00 UTC.\nCome nelle precedenti missioni, la sonda comunicava con la Terra per alcune ore ogni 2 giorni per conservare l'energia. La prima comunicazione si ebbe il 1\u00ba dicembre e segnal\u00f2 che l'energia della sonda era dimezzata rispetto ai valori normali; questo probabilmente era dovuto alla perdita di uno dei due pannelli solari. A causa di questo problema molti esperimenti previsti durante il volo verso Marte vennero accorciati.\nDurante alcune manovre nei primi di maggio del 1965 si persero le comunicazioni con la sonda.\nSecondo i calcoli la sonda sorvol\u00f2 Marte il 6 agosto 1965 a una velocit\u00e0 relativa di 5,62\u00a0km/s a 1500\u00a0km di distanza dal pianeta.\nRimane un po' un mistero il reale contenuto del Compartimento Planetario. \u00c8 stato infatti supposto che la sonda trasportasse con s\u00e9 anche un semplice lander in grado di atterrare sul suolo marziano. Queste supposizioni derivano dal fatto che la traiettoria seguita dalla sonda non \u00e8 quella che minimizza l'utilizzo di carburante, bens\u00ec una traiettoria che fa consumare energia ma che allo stesso tempo diminuisce la velocit\u00e0 relativa tra sonda e pianeta. Anche fonti scritte rilasciate da alcuni russi che trattano i primi anni dell'esplorazione spaziale sovietica parlano di progetti di moduli di discesa e di una sonda alla quale venne tolto un esperimento, che sarebbe servito a rilevare l'esistenza della vita su Marte, poich\u00e9 con esso a bordo la sonda sarebbe pesata troppo."}
{"id": "1193199", "revid": "834", "url": "https://it.wikipedia.org/wiki?curid=1193199", "title": "Jackson (chitarre)", "text": ""}
{"id": "1193203", "revid": "486946", "url": "https://it.wikipedia.org/wiki?curid=1193203", "title": "M\u00e9lof\u00e9e", "text": ""}
{"id": "1193204", "revid": "287204", "url": "https://it.wikipedia.org/wiki?curid=1193204", "title": "Stazione Davis", "text": "La stazione Davis (in inglese \"Davis Station\") \u00e8 una stazione antartica permanente australiana intitolata al capitano John King Davis, navigatore ed esploratore antartico.\nUbicazione.\nLa stazione \u00e8 localizzata ad una latitudine di 68\u00b035'S e ad una longitudine di 77\u00b058'E nelle Vestfold Hills, la base si trova lungo la costa di Ingrid Christensen, territorio antartico australiano.\nStoria.\nLa prima esplorazione delle Vestfold Hills di cui si ha notizia risale al 1935 quando il capitano norvegese Klarius Mikkelsen a bordo del \"Thorshaven\" cartograf\u00f2 l'area e la chiam\u00f2 come la contea norvegese di Vestfold.\nIl 20 febbraio 1935 con la moglie Caroline (la prima donna a mettere piede sul suolo antartico) e sette membri dell'equipaggio il capitano Mikkelsen sbarca in una piccola baia, conosciuta oggi come isola Tryne, al limite settentrionale delle Vestfold Hills. Il gruppo innalz\u00f2 la bandiera norvegese e costru\u00ec una piccola piramide di rocce per segnare il sito. Questa piramide venne riconosciuta nel 1960 dagli esploratori del programma Australian National Antarctic Research Expeditions (ANARE), ma venne di nuovo perduta e ri-localizzata soltanto nel 1995.\nI successivi esploratori di cui si ha notizia sono lo statunitense Lincoln Ellsworth ed il suo pilota australiano sir Hubert Wilkins che giunsero nell'area con la nave \"Wyatt Earp\". Wilkins, vedendo che Ellsworth voleva rivendicare il territorio per gli Stati Uniti ignorando il fatto che Douglas Mawson avesse gi\u00e0 rivendicato l'area per l'Australia, organizz\u00f2 due sbarchi per ri-affermare le pretese de suo paese. Il primo avvenne a Rauer Islands l'8 gennaio 1939 ed il secondo l'11 gennaio 1939 su alcune rocce emerse a oggi conosciute come \"Walkabout Rocks\". In ciascuna localit\u00e0 lasci\u00f2 un documento che affermava i diritti australiani:\n e una copia della popolare rivista geografica australiana \"Walkabout\".\nDurante l'operazione Highjump del 1947 la nave statunitense USS Currituck visit\u00f2 l'area, ma senza sbarcare. Come da programma effettu\u00f2 per\u00f2 numerose fotografie aeree della zona, soprattutto delle Vestfolds hills.\nIl primo sbarco della spedizione del programma ANARE nella zona avvenne il 3 marzo 1954 da parte di Phillip Law, Peter Shaw, John Hansen, Arthur Gwynn e R. Thompson.\nIl 12 gennaio 1956 membri della spedizione antartica sovietica arrivarono nella costa di Ingrid Christensen in preparazione per l'anno internazionale di geofisica del 1957/58. I sovietici non restarono a lungo dato che preferirono installare la loro base (la stazione Mirnyj) nell'area 350\u00a0km pi\u00f9 ad est, ma ancora oggi si trovano tracce della loro spedizione nei numerosi nomi russi delle mappe (ad esempio i laghi Lebed, Zvezda e Druzhby).\nNel gennaio 1957 i vertici dell'ANARE incaricarono Phillip Law di localizzare un'area adatta per l'installazione della base nella zona delle Vestfold Hills. La ricerca risult\u00f2 particolarmente difficile a causa della mancanza di buone zone di ancoraggio o di fonti di acqua dolce. Il 12 gennaio, dopo due giorni di ricerche infruttuose Law decise di costruire la base su un altopiano roccioso vicino ad una spiaggia di sabbia nera. Lo sbarco dei materiali e la loro installazione fu tanto rapida che gi\u00e0 il 13 gennaio, con una piccola cerimonia, fu possibile inaugurare la nuova stazione che venne intitolata a Davis:\nLe operazioni di sbarco continuarono sino al 20 gennaio quando la nave di appoggio (la \"Kista Dan\") lasci\u00f2 l'ancoraggio.\nPopolazione.\nBob Dingle, Alan Hawker, Nils Lied, Bill Lucas e Bruce Stinear fecero parte del primo \"team\" invernale della base. La stazione non fu per\u00f2 del tutto isolata dato che un aeroplano Auster colleg\u00f2 numerose volte la nuova installazione con la stazione Mawson portando rifornimenti e nuovo personale.\nLa stazione Davis venne chiusa temporaneamente dal 25 gennaio 1965 al 15 febbraio 1969 al fine di dirottare tutte le risorse disponibili nella ricostruzione della stazione Casey. La riapertura \u00e8 avvenuta il 15 febbraio 1969.\nAttivit\u00e0.\nLa \"stazione Davis\" \u00e8 diventata la stazione antartica australiana pi\u00f9 trafficata da cui dipendono numerose attivit\u00e0 che si svolgono sia localmente che nell'area circostante. Durante l'estate australe sono effettuati studi di:\nDurante la stagione invernale invece la ricerca si limita allo studio dell'alta atmosfera.\nClima.\nLe osservazioni climatiche della \"stazione Davis\" sono tipiche del clima polare"}
{"id": "1193206", "revid": "486946", "url": "https://it.wikipedia.org/wiki?curid=1193206", "title": "M\u00e9lodelfe", "text": ""}
{"id": "1193224", "revid": "1543377", "url": "https://it.wikipedia.org/wiki?curid=1193224", "title": "Manifestazioni cliniche dell'AIDS", "text": "Le manifestazioni cliniche dell'AIDS sono principalmente il risultato di condizioni mediche che normalmente non si sviluppano in individui con un sistema immunitario sano. La maggior parte di queste sono infezioni opportunistiche causate da batteri, virus, funghi e parassiti che vengono normalmente controllati dal sistema immunitario. Queste infezioni influenzano quasi ogni sistema d'organo.\nLe persone affette da AIDS hanno un rischio aumentato di sviluppare tumori, in particolare il sarcoma di Kaposi, il tumore al collo dell'utero e i tumori del sistema immunitario, noti come linfomi. Inoltre, le persone con AIDS, spesso presentano sintomi sistemici di infezione come febbre, sudorazione (soprattutto di notte), ingrossamento delle ghiandole, brividi, debolezza, perdita di peso e anoressia. Le infezioni specifiche opportunistiche che i malati di AIDS sviluppano dipendono in parte dalla prevalenza di queste infezioni nella zona geografica in cui il paziente vive.\nSegni e sintomi.\nPolmonari.\nLa pneumocistosi (originariamente conosciuta come \"polmonite da \"Pneumocystis carinii\"\") \u00e8 relativamente rara in persone sane e immunocompetenti, ma comune tra gli individui affetti da HIV. \u00c8 causata dal micete \"Pneumocystis jirovecii\".\nPrima dell'avvento di un'efficace possibilit\u00e0 di diagnosi, del trattamento e della profilassi di routine nei paesi occidentali, la polmonite era una causa comune di morte immediata. Nei paesi in via di sviluppo, questa rappresenta ancora una delle prime indicazioni di AIDS in individui a cui non \u00e8 stato eseguito il test, anche se in genere non si verifica se il valore dei linfociti T CD4+ \u00e8 inferiore alle 200 unit\u00e0 per microlitri di sangue.\nLa tubercolosi (TBC) \u00e8 un'infezione comune nei pazienti con HIV ma che \u00e8 trasmissibile anche alle persone sane attraverso le vie aeree. Una volta individuata, non \u00e8 una patologia facilmente curabile. Secondo l'Organizzazione Mondiale della Sanit\u00e0, nel 2007, 456.000 dei decessi tra i casi di TBC erano HIV positivi, un terzo di tutti i decessi tubercolosi e quasi un quarto del circa 2 milioni di morti di HIV nello stesso anno. Nella fase iniziale dell'infezione da HIV (CD4&gt; 300 cellule per mL), la tubercolosi si presenta tipicamente come una malattia polmonare. Nell'infezione avanzata da HIV, la tubercolosi si presenta spesso atipica ed extrapolmonare (sistemica). I sintomi sono solitamente costituzionali e non sono localizzati in un sito particolare. Spesso colpisce il midollo osseo, l'apparato urinario e l'apparato gastrointestinale, il fegato, i linfonodi regionali e il sistema nervoso centrale.\nGastrointestinali.\nL'esofagite \u00e8 un'infiammazione del rivestimento della parte inferiore dell'esofago. In individui infetti da HIV questa condizione \u00e8 normalmente dovuta a infezioni fungine (candidosi) o virali (herpes simplex o citomegalovirus). In rari casi possono essere dovute a micobatteri.\nLa diarrea cronica, tipica dell'infezione da HIV, \u00e8 dovuta a molteplici possibili cause, tra cui l'infezione da comuni batteri (Salmonella, Shigella, Listeria e Campylobacter), alle infezioni parassistiche opportunistiche (criptosporidiosi e microsporidiasi) e ai virus (astrovirus, adenovirus, rotavirus e citomegalovirus).\nIn alcuni casi, la diarrea pu\u00f2 essere un effetto collaterale di diversi farmaci somministrati per il trattamento dell'HIV o pu\u00f2 semplicemente accompagnare l'infezione da HIV. Pu\u00f2 anche essere un effetto collaterale di antibiotici usati per trattare le cause batteriche della diarrea stessa.\nNeurologici e psichiatrici.\nL'infezione da HIV pu\u00f2 condurre ad una variet\u00e0 di sequele neuropsichiatriche dovute all'infezione del sistema nervoso, diventato ora suscettibile, a opera di organismi o come diretta conseguenza della malattia stessa.\nLa toxoplasmosi \u00e8 una malattia causata dal parassita unicellulare chiamato \"Toxoplasma gondii\" che di solito colpisce il cervello, causando encefalite, ma pu\u00f2 anche infettare e causare malattie negli occhi e nei polmoni. La meningite criptococcica \u00e8 un'infezione delle meningi (la membrana che ricopre il cervello e il midollo spinale) causata dal fungo \"Cryptococcus neoformans\". Essa pu\u00f2 causare febbre, cefalea, affaticamento, nausea e vomito. I pazienti possono anche sviluppare convulsioni e confusione mentale; se non trattata, pu\u00f2 risultare letale.\nLa leucoencefalopatia multifocale progressiva \u00e8 una malattia demielinizzante, in cui la progressiva distruzione della guaina mielinica che ricopre gli assoni delle cellule nervose altera la trasmissione degli impulsi nervosi. \u00c8 causata da un virus chiamato virus JC e si verifica nel 70% della popolazione in forma latente, causando malattia conclamata solo quando il sistema immunitario \u00e8 indebolito, come nel caso di pazienti affetti da AIDS. Essa progredisce rapidamente, causando generalmente la morte entro pochi mesi dalla diagnosi.\nL'encefalopatia da HIV \u00e8 una encefalopatia metabolica indotta da infezione da HIV e alimentata dalla attivazione immunitaria dei macrofagi cerebrali. Queste cellule sono infettate dalle neurotossine dell'HIV.\nTumori.\nI pazienti con infezione da HIV vedono notevolmente aumentato il rischio di sviluppare tumori. Ci\u00f2 \u00e8 dovuto principalmente alla co-infezione con virus oncogeni, come il virus Epstein-Barr. Il sarcoma di Kaposi \u00e8 invece associato all'herpesvirus (KSHV) e al papillomavirus umano.\nIl sarcoma di Kaposi \u00e8 il tumore pi\u00f9 comune nei pazienti affetti da HIV. La sua comparsa nei giovani uomini omosessuali nel 1981 \u00e8 stato uno dei primi segnali dell'epidemia di AIDS. Esso appare come noduli violacei sulla pelle, ma pu\u00f2 colpire anche altri organi, in particolare la bocca, il tratto gastrointestinale e i polmoni. Un altro tumore molto frequente nei malati di HIV, \u00e8 il linfoma di Burkitt, associato al virus Epstein-Barr e il linfoma primario del sistema nervoso centrale. Questi particolari tipi di cancro spesso prefigurano una prognosi sfavorevole. Quando questi linfomi si presentano in un paziente affetto da HIV, si arriva ad una diagnosi di AIDS.\nLa presenza di un cancro cervicale \u00e8 anch'esso una prova di AIDS conclamato nelle donne positive all'HIV. Questo tumore \u00e8 causato dal Papillomavirus umano.\nOltre ai tumori, di cui sopra, che definiscono l'AIDS, i pazienti affetti da HIV sperimentano un rischio aumentato per alcuni altri tumori. In particolare per la malattia di Hodgkin, per il carcinoma anale e rettale, per i carcinomi epatocellulari e per il cancro ai polmoni.\n\u00c8 interessante notare come l'incidenza di molti tumori comuni, come il cancro al seno o il cancro al colon, non aumenta in pazienti affetti da HIV. Nelle zone in cui i farmaci antiretrovirali vengono ampiamente utilizzati per trattare l'AIDS, l'incidenza di molte neoplasie correlate all'AIDS risulta diminuita, ma allo stesso tempo i tumori maligni sono diventati la causa pi\u00f9 comune di morte di pazienti affetti da HIV.\nAltre infezioni.\nI pazienti affetti da AIDS spesso sviluppano infezioni opportunistiche che si presentano con sintomi non specifici, in particolare con febbre bassa e perdita di peso. Queste infezioni comprendono il \"Mycobacterium avium\" intracellulare e il citomegalovirus.\nLa penicilliosi \u00e8 la terza infezione opportunistica pi\u00f9 comune (dopo la tubercolosi extrapolmonare e la criptococcosi) nei soggetti HIV-positivi dell'area endemica del sud est asiatico.\nUn'infezione frequente negli affetti da AIDS, ma che spesso non viene riconosciuta, \u00e8 quella da parvovirus B19. La sua principale conseguenza \u00e8 l'anemia, condizione difficile da distinguere dagli effetti dei farmaci antiretrovirali usati per trattare l'AIDS stesso."}
{"id": "1193227", "revid": "1567087", "url": "https://it.wikipedia.org/wiki?curid=1193227", "title": "Ferdinand Marcos", "text": "Nativo della citt\u00e0 di Sarrat, nell'estremo nord del Paese, Marcos visse un'avventurosa giovinezza e studi\u00f2 giurisprudenza all'Universit\u00e0 delle Filippine. Afferm\u00f2 di aver partecipato alle attivit\u00e0 anti-nipponiche tra il 1942 e il 1945 durante la seconda guerra mondiale e di aver svolto un ruolo fondamentale nel movimento di Resistenza filippina. Le sue 33 medaglie ottenute lo resero il soldato pi\u00f9 decorato della storia filippina. Sulla base di queste esperienze che contribuirono ad incrementare la sua popolarit\u00e0, inizi\u00f2 la carriera politica: nel 1946 divenne assistente del primo Presidente della Repubblica indipendente delle Filippine, Manuel Roxas; fu quindi membro della Camera dei rappresentanti, il Parlamento filippino, dal 1949 al 1959 e successivamente entr\u00f2 a far parte del Senato. Come senatore propose un elevato numero di leggi e divenne uno delle figure di spicco del Partito Liberale. Vinse le elezioni presidenziali del 1965, 1969 e 1981, rimanendo in carica ininterrottamente dal dicembre 1965 al febbraio 1986. \u00c8 stato il primo dei due unici presidenti filippini a rassegnare le dimissioni dalla massima carica dello Stato insieme a Joseph Estrada, nonch\u00e9 l'unico ad essere eletto per tre mandati.\nMarcos avvi\u00f2 un ambizioso progetto di opere pubbliche e di intensificazione nella riscossione delle imposte che condusse il Paese verso un periodo di prosperit\u00e0 economica per tutti gli anni settanta. Dopo la sua prima rielezione, gli oppositori di Marcos bloccarono i suoi ambiziosi piani e la prosperit\u00e0 politica venne scossa con la graduale comparsa di una guerriglia comunista e un'altra musulmana; per fronteggiare l'aumento della criminalit\u00e0 e della disobbedienza civile e con la minaccia di un'insurrezione comunista guidata dai gruppi NPA e Partito Comunista delle Filippine, Marcos dichiar\u00f2 la legge marziale il 21 settembre 1972 in virt\u00f9 della Proclamazione n. 1081. Afferm\u00f2 che la legge marziale era il preludio per la creazione di un \"Bagong Lipunan\" (in italiano \"Nuova Societ\u00e0\") basata su nuovi valori sociali e politici. Mosso da una fede fortemente anti-comunista, il Presidente decret\u00f2 la riduzione della libert\u00e0 di stampa e di altre libert\u00e0 civili, chiuse il Congresso e aziende nel campo dei media, ordin\u00f2 l'arresto dei leader dell'opposizione e gli attivisti militanti accusati di istigazione alla violenza, tra cui i senatori a lui pi\u00f9 critici come Benigno Aquino Jr., Jovito Salonga e Jose Diokno. La proclamazione della legge marziale venne ben accolta inizialmente. Il tasso di criminalit\u00e0 diminu\u00ec profondamente dopo aver attuato il coprifuoco. Molti oppositori politici furono costretti all'esilio.\nLa legge marziale venne revocata ufficialmente il 17 gennaio 1981 e sei mesi dopo Marcos venne rieletto per un terzo mandato della durata di 6 anni. In seguito alla delicata situazione venutasi a creare dopo l'assassinio di Benigno Aquino nel 1983 e all'aumento dell'insoddisfazione popolare, inizi\u00f2 il declino del governo Marcos, con la pressione da parte degli Stati Uniti (i quali da sempre avevano supportato il suo regime) che culmin\u00f2 con le elezioni anticipate nel febbraio 1986, dove il Presidente venne nuovamente dichiarato vincitore. La vedova di Benigno Aquino, Corazon Aquino, e i suoi sostenitori denunciarono i risultati ufficiali e diedero inizio a una pacifica sollevazione civile e militare. La rivoluzione del Rosario e le massicce e oramai incontrollabili proteste costrinsero Marcos ad abbandonare la presidenza il 25 febbraio 1986 e a partire con la moglie Imelda in esilio per le Hawaii, dove mor\u00ec il 28 settembre 1989.\nFigura estremamente polarizzante e spesso travisata, Ferdinand Marcos rimane uno dei presidenti pi\u00f9 controversi della storia delle Filippine. Bench\u00e9 l'imposizione della legge marziale sia stata criticata e il suo regime sia stato accusato pesantemente di corruzione e di numerose violazioni dei diritti umani, nei suoi 20 anni al potere Marcos fu in grado di erigere pi\u00f9 scuole, ospedali e infrastrutture di tutti i presidenti che lo precedettero messi assieme. Malgrado le centinaia di incriminazioni lanciate contro Marcos dopo la sua caduta, egli non fu mai giudicato colpevole. I coniugi Marcos, accusati di appropriazione indebita, furono assolti da una \"grand jury\" di Manhattan nel 1988. Sin da allora i loro figli Ferdinand Jr. ed Imee sono entrati a loro volta nello scenario politico del paese.\nBiografia.\nLa giovent\u00f9.\nL'infanzia e la famiglia.\nPrimo figlio dell'avvocato Mariano Marcos (Batac, 21 aprile 1897 \u2013 Bacnotan, 8 marzo 1945) e dell'insegnante Josefa Gustilio Edralin (Laoag, 15 febbraio 1893 \u2013 Manila, 4 maggio 1988), nacque l'11 settembre 1917 a Sarrat, una piccola cittadina nella regione di Ilocos Norte. Fu inizialmente battezzato nella Chiesa filippina indipendente. Entrambi i suoi genitori provenivano da note famiglie del luogo.\nI genitori scelsero il nome Ferdinand per rendere omaggio all'omonimo re di Spagna. Marcos aveva lontane ascendenze spagnole e cinesi. I suoi antenati materni ricoprirono la carica di capi di barangay (\"cabeza de barangay\") durante il periodo del colonialismo spagnolo. Suo nonno materno, Fructuoso Edralin, era un ricco proprietario terriero che possedeva appezzamenti di circa 320 acri (130 ettari); Edralin vendette una parte dei suoi terreni alla famiglia della moglie, i Quetulio, di etnia sinofilippina. Il suo bisavolo paterno, invece, era figlio illegittimo di un giudice di provincia spagnolo. Pi\u00f9 tardi, Ferdinand rivendic\u00f2 inoltre la sua discendenza da Antonio Luna, generale e rivoluzionario durante la guerra filippino-americana, e da un pirata del XV secolo che si diceva avesse solcato il Mar Cinese Meridionale.\nSuo padre Mariano era un gran ammiratore di Gregorio Aglipay, fondatore della Chiesa filippina indipendente, e Marcos fu cresciuto seguendo il modello di vita Aglipayano. La madre Josefa, invece, era credente e lo fece ribattezzare in una Chiesa cattolica all'et\u00e0 di tre anni. Ferdinand trascorse la propria infanzia sotto le rigide regole del padre, il quale era ritenuto dalla moglie una persona severa ma allo stesso molto comprensiva. Quest'ultimo era cresciuto seguendo un rigido codice di disciplina che a sua volta pass\u00f2 ai suoi figli, imprimendo in loro in primo luogo i valori di responsabilit\u00e0 e di obbedienza. Il padre ebbe una grande influenza nel processo di formazione caratteriale di Marcos, il quale svilupp\u00f2 una personalit\u00e0 competitiva col passare del tempo. Oltre alla sua educazione scolastica, infatti, altro interesse dei genitori di Marcos era quello di spingere il figlio ad eccellere in qualsiasi competizione. Nel 1925 suo padre Mariano divenne membro del Congresso e la famiglia Marcos ebbe ben presto a che fare con l'atmosfera politica.\nMarcos era un bambino intelligente e dimostr\u00f2 capacit\u00e0 intellettuali impressionanti rispetto alla media. Secondo affermazioni della madre, Ferdinand memorizz\u00f2 l'alfabeto filippino assistendo alle sue lezioni in classe ed impar\u00f2 ben presto a scrivere il proprio nome. Dedito alla lettura, apprese sin da giovane l'inglese e lo spagnolo ed eredit\u00f2 dal padre la passione per sport da combattimento come il pugilato, oltre che interesse verso il tiro a segno. Tale passione gli permise di vincere diverse competizioni di tiro a segno in et\u00e0 adolescenziale, mentre il fratello minore Pacifico divenne anch'egli esperto di pistole.\nGli studi, l'arresto e l'attivit\u00e0 militare.\nDal 1923 al 1929 frequent\u00f2 tre scuole elementari. Venne iscritto dapprima nella Sarrat Central School, poi nella Shamrock Elementary School a Laoag e infine nella Ermita Elementary School di Manila; i continui cambiamenti erano dovuti all'ascesa politica del padre, che nel frattempo era diventato membro del Congresso filippino. Prosegu\u00ec i suoi studi nella capitale. Il 20 settembre 1935, giorno dopo la sconfitta di Mariano per un posto nell'Assemblea Nazionale filippina a favore di Julio Nalundasan, quest'ultimo venne ritrovato morto nella sua abitazione. Mariano, Ferdinand, Pio Marcos, e il suo cognato Quirino Lizardo vennero accusati dell'assassinio nel 1939 ed arrestati. Secondo due testimoni, i quattro avevano cospirato di uccidere Nalundasan ed eventualmente fu Ferdinand ad ucciderlo, colpendolo con un'arma da fuoco. Nel gennaio 1939 gli venne negata la libert\u00e0 su cauzione e nell'autunno del medesimo anno vennero condannati. Ferdinand e Lizardo vennero sentenziati alla pena di morte per omicidio premeditato, mentre Mariano e Pio vennero giudicati colpevoli di oltraggio alla corte. La famiglia Marcos present\u00f2 appello al Tribunale Supremo Filippino, il quale revoc\u00f2 la condanna e assolse tutti i sospettati il 22 ottobre 1940.\nStudi\u00f2 giurisprudenza nell'Universit\u00e0 delle Filippine. Marcos eccelleva in entrambe le attivit\u00e0 curriculari ed extra-curriculari, e divent\u00f2 un membro importante di squadre di nuoto, boxe e wrestling dell'universit\u00e0. Fu anche un oratore abile e prolifico e svolse l'attivit\u00e0 di scrittore per il giornale studentesco. Divenne quindi un membro dell'Unit\u00e0 ROTC dell'Universit\u00e0 delle Filippine, dove incontr\u00f2 i suoi futuri membri del governo e comandanti delle forze armate. Cominci\u00f2 ad esercitare l'avvocatura a Manila e nel 1937 divenne membro della confraternita studentesca Upsilon Sigma Phi. Era in possesso di una memoria eidetica, che esibiva memorizzando testi complicati, come la Costituzione del 1937, ed esponendone i contenuti ripetutamente senza alcun ausilio. Si iscrisse agli esami di Stato del 1939, ricevendo un punteggio quasi perfetto e laureandosi con menzione cum laude, nonostante il fatto che fosse incarcerato durante quel periodo. Fu proprio nell'Universit\u00e0 delle Filippine che Marcos conobbe Benigno Aquino Jr., divenuto membro della confraternita nel 1950. Nel corso di tutta la sua vita Marcos rimase un fedele membro dell'Upsilon Sigma Phi. Poco dopo essere stato scarcerato, Marcos prest\u00f2 giuramento dinanzi alla Corte Suprema delle Filippine per poter esercitare la professione di avvocato.\nMarcos ebbe le sue prime esperienze di servizio militare nel 1937, quando fu nominato luogotenente all'interno delle Guardie di pubblica sicurezza o Philippine Constabulary. Allo scoppio della Seconda guerra mondiale si un\u00ec alle forze dell'esercito filippino per combattere l'occupazione giapponese del paese. Divenne quindi ufficiale dell'esercito. Poche ore dopo l'attacco di Pearl Harbor dell'8 dicembre 1941, le truppe giapponesi iniziarono a bombardare anche diverse zone delle Filippine, come ad esempio la base aerea di Clark. Nel medesimo giorno l'armata imperiale inizi\u00f2 la sua invasione sbarcando sull'isola di Batan e due giorni dopo su pi\u00f9 fronti tra cui Provincia di Camiguin, Vigan, Aparri e Gonzaga. Marcos dichiar\u00f2 di aver combattuto a Bataan e quattro mesi dopo l'invasione giapponese fu uno dei 78\u00a0000 soldati ad arrendersi alle truppe nipponiche. Fece quindi parte della marcia della morte di Bataan e ne fu uno dei sopravvissuti. Dopo essere stato rilasciato, venne reincarcerato a Fort Santiago. Riusc\u00ec a fuggire dopo un breve periodo di prigionia e pi\u00f9 tardi avrebbe dichiarato di aver svolto un ruolo essenziale nel movimento di resistenza filippina, guidando una guerriglia di circa 9.000 uomini nota come \"Ang Maharlika\" (in italiano \"La nobile\") nel nord di Luzon durante il secondo conflitto mondiale: cosa che contribu\u00ec in buona misura al suo futuro politico, sebbene in seguito al suo fallimento si fosse dimostrato che egli aveva a malapena partecipato alle attivit\u00e0 anti-nipponiche tra il 1942 e il 1945. Archivi militari della United States Army confermarono la partecipazione in guerra di Marcos a fianco delle forze statunitensi dal dicembre 1941 all'aprile 1942 e dal dicembre 1944 al termine del conflitto. Marcos divenne uno degli ufficiali pi\u00f9 noti e una delle sue battaglie pi\u00f9 famose fu quella di Bessang Pass, sebbene anche in questo caso ci siano molte discussioni riguardo alla veridicit\u00e0 delle sue affermazioni. Ciononostante, per i suoi contributi durante il conflitto mondiale, gli vennero conferite 33 medaglie, che lo resero il soldato pi\u00f9 decorato della storia filippina, e fu dunque incluso nella lista dei veterani di guerra. Bench\u00e9 le sue esperienze militari siano state messe in discussione da diversi critici, l'effettiva esistenza della \"Maharlika\" fu sostenuta dal comandante Narciso Ramos.\nSuccessivamente Marcos afferm\u00f2 di aver ammassato diverse quantit\u00e0 d'oro durante il suo periodo da militare, avendo svolto attivit\u00e0 di ricerca nel corso delle campagne anti-nipponiche. Sebbene tali tesi non siano mai state confermate ufficialmente, pi\u00f9 tardi le affermazioni di Marcos furono supportate dalle parole della futura moglie Imelda Romu\u00e1ldez, la quale disse che suo marito era gi\u00e0 in possesso di enormi quantit\u00e0 di denaro ancora prima del loro incontro nel 1953.\nL'ascesa politica.\nMembro del Congresso (1949\u20131959).\nAl termine del secondo conflitto mondiale, Marcos ritorn\u00f2 ad esercitare la professione di avvocato. Dichiar\u00f2 di aver preso parte a processi di diverse societ\u00e0 minerarie filippine, che presumibilmente lo avrebbero ulteriormente arricchito.\nDopo la dichiarazione d'indipendenza delle Filippine nel 4 luglio 1946, il Congresso filippino venne creato. Nel 1946 divent\u00f2 assistente del primo Presidente della Repubblica indipendente delle Filippine, Manuel Roxas. Marcos inizi\u00f2 dunque la sua ascesa politica: si candid\u00f2 per il Congresso e venne eletto per tre volte come membro della Camera dei Rappresentanti, occupando tale posizione per dieci anni, dal 1949 al 1959. Durante la presidenza di Ram\u00f3n Magsaysay, Marcos venne nominato Presidente del Comitato della Camera per il commercio e l'industria. Pi\u00f9 tardi divenne membro di un Comitato di cui facevano parte anche il Presidente Diosdado Macapagal, il vicepresidente Emmanuel Pelaez e il sindaco della citt\u00e0 di Manila, Arsenio J. Lacson. Nel corso degli anni fece anche parte di altri numerosi comitati del governo filippino.\nNel 1954 si spos\u00f2 con Imelda Marcos che fu sempre la sua principale consigliera.\nL'ingresso nel Senato (1959\u20131965).\nDopo la sua lunga esperienza nel Congresso durata dieci anni, Marcos decise di ambire a posizioni pi\u00f9 elevate e si candid\u00f2 con successo alle elezioni del Senato nel 1959 dove ottenne il pi\u00f9 alto numero di voti. Ricevette ufficialmente tale carica il 30 dicembre 1959. Nel 1960, durante l'amministrazione di Carlos P. Garcia, divenne leader della minoranza del Senato. Pi\u00f9 tardi Marcos venne nominato vicepresidente esecutivo del Partito Liberale e infine presidente del medesimo gruppo dal 1961 al 1964. Durante questo periodo Marcos era diventato rapidamente una delle figure pi\u00f9 note del Partito Liberale. Ci\u00f2 nonostante la sua carriera politica fu considerata controversa, sia prima che dopo l'elezione a capo del Senato.\nNel 1961 support\u00f2 la candidatura a presidente di Diosdado Macapagal e gest\u00ec la sua campagna presidenziale. Macapagal vinse le elezioni sconfiggendo il Presidente in carica Carlos P. Garcia, il quale stava perdendo popolarit\u00e0 a causa di diverse controversie. Dal 1963 al 1965 Marcos ricopr\u00ec anche il ruolo di presidente del Senato, collaborando strettamente con il Segretario della difesa filippino Eulogio B. Balao. Marcos propose al Senato un elevato numero di disegni di legge, molte delle quali divennero eventualmente leggi.\nNel corso degli ultimi anni da Senatore, nutr\u00ec un interesse sempre pi\u00f9 profondo riguardo alle sue possibilit\u00e0 di diventare Presidente. Macapagal era uno dei pi\u00f9 stretti collaboratori di Marcos e aveva promesso di pubblicizzare la candidatura di quest'ultimo nel 1965. Inizialmente era deciso a non ricandidarsi, ma le sue intenzioni cambiarono e cos\u00ec si present\u00f2 alle elezioni del 1965 con l'obbiettivo di continuare le riforme che aveva attuato. Marcos decise comunque di candidarsi alla pi\u00f9 alta posizione del governo e il 30 dicembre 1965 vinse le elezioni presidenziali sconfiggendo Macapagal. Fu Senatore per un totale di 6 anni, ricoprendo la posizione sino al 30 dicembre 1965. Rimane tuttora l'ultimo capo del Senato ad essere diventato Presidente.\nCandidatura alla presidenza delle Filippine.\nMarcos si era guadagnato un grande prestigio nel Partito Liberale fondato da Roxas ed era diventato una delle figure pi\u00f9 carismatiche del gruppo. Deciso a diventare il prossimo Presidente, Marcos non riusc\u00ec ad ottenere il supporto del Partito Liberale, che aveva deciso di favorire l'inaspettata ricandidatura di Macapagal. Forgi\u00f2 quindi una nuova alleanza con il Partito Nazionalista delle Filippine e riusc\u00ec ad essere nominato candidato alla presidenza del 1965, dove si confront\u00f2 con Macapagal.\nNonostante le diverse riforme attuate dall'amministrazione di Macapagal, la povert\u00e0 rimase uno dei problemi principali del paese. Costruitosi nel corso degli anni una forte immagine pubblica, Marcos ottenne l'appoggio delle classi pi\u00f9 povere, insoddisfatte delle innovazioni proposte dal governo. Conseguentemente Marcos intensific\u00f2 la propria attivit\u00e0 di campagna soprattutto nelle regioni pi\u00f9 colpite dalla povert\u00e0. Notevole fu inoltre il supporto morale e politico dato dalla moglie Imelda, in particolare nelle campagne presidenziali a Visayas, regione d'origine della famiglia Romu\u00e1ldez. Marcos ottenne supporto consistente in quasi la totalit\u00e0 di Luzon e nella maggior parte di Visayas, mentre nella regione di Mindanao rimase piuttosto impopolare e gli era preferito Macapagal.\nIl 9 novembre 1965, Marcos vinse le elezioni presidenziali ottenendo 3,861,324 voti, pari al 51,94% delle preferenze, e sconfiggendo il Presidente in carica nonch\u00e9 candidato liberale Diosdado Macapagal.\nIl 30 dicembre, con la cerimonia di insediamento presso il Quirino Grandstand di Manila, Marcos divenne ufficialmente il 10\u00ba Presidente delle Filippine.\nLa presidenza.\nPrimo mandato (1965\u20131969).\nDurante il suo primo mandato, favor\u00ec diverse riforme in campo agricolo, industriale ed educativo. Accompagnato da un'onda di speranza, nel suo discorso inaugurale rivel\u00f2 propositi incoraggianti, con queste parole:\nNel suo primo discorso sullo stato della Nazione (SONA), Marcos rivel\u00f2 un ambizioso progetto di opere pubbliche, di riforme politiche e di intensificazione nella riscossione delle imposte. Il Presidente ordin\u00f2 l'immediata costruzione di strade, ponti e opere pubbliche, che comprendeva 16\u00a0000\u00a0km di strade d'accesso, circa 30\u00a0000 metri lineari di ponti permanenti, un generatore con una potenza elettrica di un milione di kilowatt (1.000.000\u00a0kW), e dei servizi idrici destinati a otto regioni e 38 localit\u00e0. Egli esort\u00f2 anche alla rivitalizzazione della magistratura e al miglioramento della difesa nazionale, nonch\u00e9 alla lotta contro il contrabbando, la criminalit\u00e0 e la corruzione nel governo. Per il raggiungimento di tali obbiettivi, Marcos mobilizz\u00f2 la manodopera e le risorse delle Forze Armate Filippine (AFP) all'azione, per integrare le agenzie civili in attivit\u00e0 come la costruzione di infrastrutture; pianificazione economica e dell'esecuzione del programma; pianificazione regionale e industriale di siti edilizi e conseguente sviluppo; sviluppo della comunit\u00e0. L'impiego di tecnocrati in posizioni chiave e la mobilitazione della AFP per le azioni civiche port\u00f2 alla crescente integrazione funzionale di \u00e9lite civili e militari. Il complesso di infrastrutture e monumenti costruiti durante questo periodo divenne noto con il nome di \"edifice complex\".\nSin dalla sua elezione al 1983, Marcos intraprese un rapporto solido e di reciproco supporto con gli Stati Uniti. Tuttavia va considerato che nel pieno della guerra fredda con l'Unione Sovietica, le Filippine occupavano per gli Stati Uniti una posizione geopolitica strategica e rappresentavano una nazione in grado di mantenere saldo il controllo sulle rispettive sfere di influenza, offrendo al contempo la possibilit\u00e0 di tenere sotto controllo l'espansionismo cinese e sovietico. Il Capo di Stato filippino costituiva perci\u00f2 una \"garanzia\" per la nazione americana. Nel 1966, in una visita nel paese del Presidente Lyndon Johnson, quest'ultimo defin\u00ec Marcos come \"il suo braccio destro nell'Asia\".\nPer la sorpresa generale, poco dopo essere diventato Presidente, Marcos spinse per la partecipazione delle Filippine nella Guerra del Vietnam. Marcos aveva espresso disapprovazione nei confronti del comunismo e chiese al Congresso di approvare la spedizione di truppe a combattere in sostegno del Vietnam del Sud. Contrariamente, quando il suo predecessore Diosdado Macapagal propose nel biennio 1964-1965 l'invio di truppe in Vietnam fu Marcos a guidare gli oppositori a questa iniziativa, sulla base di motivazioni legali e morali. Nonostante critiche al suo nuovo piano, il governo Marcos ottenne il consenso dal Congresso e il Presidente sped\u00ec oltre 10.000 soldati sotto il controllo del gruppo di azione civica filippino (PHILCAG). Le operazioni, che consistevano principalmente in sostegno e aiuto dei civili, vennero effettuate tra il 1966 e il 1970. Fidel Ramos, cugino di secondo grado di Marcos, fece parte di queste truppe.\nNonostante le proprie posizioni anticomuniste, l'11 settembre 1968 concesse l'indulto a Luis Taruc, noto leader della guerriglia dell'Hukbalahap che divenne una forza di resistenza contrapposta all'ideologia filo-occidentale dopo l'indipendenza delle Filippine. In tal modo ottenne il supporto del comandante dell'esercito rivoluzionario.\nDurante il suo primo mandato, Marcos cerc\u00f2 di risolvere anche le dispute territoriali riguardo Sabah, stato ricco di risorse naturali. Le Filippine rivendicavano la parte orientale di Sabah sulla base del fatto che in precedenza questo territorio apparteneva al Sultanato di Sulu, che un tempo comprendeva le zone meridionali dell'arcipelago. La sovranit\u00e0 al Sultanato di Sulu, tuttavia, non era riconosciuta ufficialmente e la Malaysia dichiar\u00f2 che le rivendicazioni filippine non avevano solide basi. Ciononostante, durante questo periodo Marcos ordin\u00f2 che le mappe filippine includessero anche il territorio di Sabah. Nel 1967 il Presidente pianific\u00f2 l'Operazione Merdeka, un'infiltrazione militare di truppe filippine nel Nord del Borneo che aveva anche come scopo l'aumento del discontento nei gruppi etnici di Sabah, rispettivamente i Tausug e i Sama, i quali condividevano stretti legami etnici e culturali con i filippini. Tuttavia l'Operazione Merdeka non venne mai finalizzata, anche a causa del massacro di Jabidah, un presunto (per\u00f2 mai confermato ufficialmente) incidente nel quale vennero uccisi diversi musulmani di etnia Moro. Questi diedero inizialmente il proprio supporto all'operazione e accettarono di infiltrarsi nel territorio malese in campo di denaro ma in seguito al loro mancato pagamento si ribellarono e decisero infine di sottrarsi dalla missione. Il massacro di Jabidah diede inizio al discontento di gran parte dei Moro nei confronti della presidenza di Marcos e l'incidente favor\u00ec la graduale formazione di una guerriglia musulmana, il Fronte di Liberazione Nazionale Moro (MNLF) guidato da Nur Misuari. Nel corso degli anni all'interno dell'MNLF si verific\u00f2 un conflitto di ideali, che culmin\u00f2 in una scissione e successiva comparsa di un altro gruppo estremista, il Fronte di Liberazione Islamico Moro (MILF); entrambi i gruppi spingevano per una secessione dalla Filippine e la creazione di uno Stato islamico comprendente le Isole Sulu, Mindanao e Palawan. I tentativi del Presidente di reclamare Sabah continuarono ancora per gli anni successivi, sino alla seconda met\u00e0 degli anni settanta.\nSecondo mandato (1969\u20131972).\nVerso la fine del 1969 Marcos scelse di ricandidarsi per un secondo mandato. Le elezioni si tennero l'11 novembre 1969 e il Presidente si vide opposto a Sergio Osme\u0148a Jr. del Partito Liberale. Marcos fu rieletto per la seconda volta con il 61,47% delle preferenze, diventando il primo Presidente dall'indipendenza delle Filippine a riottenere un secondo mandato. Secondo i suoi oppositori il ballottaggio fu macchiato da massicci brogli elettorali ed essi accusarono inoltre Marcos di aver utilizzato 56 milioni di dollari dal tesoro filippino per la sua campagna elettorale, anche se ci\u00f2 non fu mai provato. Il suo vicepresidente, Fernando Lopez, fu rieletto per un terzo mandato.\nIl Presidente si era posto come obbiettivi l'applicazione di una riforma agraria, l'integrazione delle strutture e la stabilizzazione della moneta. La legislatura fu per\u00f2 corrotta e impotente e gli oppositori di Marcos bloccarono i suoi ambiziosi piani. L'ottimismo all'inizio del suo secondo mandato inizi\u00f2 a sbiadire, e in causa anche a questo la crescita economica rallent\u00f2. Gli eccessi di spesa per la campagna elettorale portarono ad una maggiore inflazione e alla svalutazione del peso filippino. Inoltre la decisione dei paesi arabi di ridurre la produzione di olio, in risposta ad un aiuto militare dell'Occidente a Israele nei conflitti arabo-israeliani, caus\u00f2 l'innalzamento dei prezzi del carburante in tutto il mondo. A ci\u00f2 si aggiungevano le frequenti calamit\u00e0 naturali che portarono disagi nei settori delle infrastrutture, delle colture agricole e del bestiame. La combinazione di forze economiche esterne e interne portarono ad un aumento incontrollato dei prezzi dei beni primari.\nGli anni del suo secondo mandato furono molto critici e nel corso di questo periodo il governo dovette fronteggiare la recrudescenza della guerriglia urbana e delle rivolte studentesche. La situazione interna del paese inizi\u00f2 a peggiorare. L'inizio del 1970 fu caratterizzato dalla cosiddetta tempesta del Primo Trimestre, una serie di proteste organizzata da attivisti di estrema sinistra tra cui Jose Maria Sison e Bernabe Buscayno, entrambi di idea maoista. Queste due figure diedero pi\u00f9 tardi vita a una guerriglia comunista (il Nuovo Esercito Popolare di Buscayno o NPA) e al riemergere del Partito Comunista delle Filippine (CPP) fondato da Sison nel 1968. Il periodo della guerriglia urbana dur\u00f2 da gennaio a marzo del 1970 ed ebbe fine grazie all'intervento delle forze armate, guidate dal generale Fabi\u00e1n Ver. Secondo il Presidente, la tempesta del Primo Trimestre fu uno dei fattori che lo portarono alla dichiarazione della legge marziale due anni dopo.\nLe rivolte studentesche ebbero origine alla fine degli anni sessanta. La popolazione studentesca si era radicalizzata e giovani provenienti da diversi istituti e universit\u00e0 diedero vita a rivolte per esprimere la propria frustrazione nei confronti del governo e spingere a delle riforme nel campo dell'istruzione. Il Presidente istitu\u00ec dialoghi con gli studenti di varie scuole per ascoltare le loro richieste e problematiche. Per rispondere a queste ultime, Marcos ordin\u00f2 la formazione di un organo (Youth and Student Affairs Board) composto da 15 membri provenienti da differenti organizzazioni studentesche. Nonostante il successivo rilascio di fondi per riforme in campo dell'istruzione, le rivolte non cessarono e continuarono ancora per diversi mesi.\nNel biennio 1971-1972 vi fu un susseguirsi di violenti accadimenti e atti criminosi e l'ondata di attentati e di attivit\u00e0 sovversive port\u00f2 Marcos a dichiarare che in tutto il paese era oramai presente uno stato di anarchia e illegalit\u00e0 e che un mancato intervento avrebbe portato ad una destabilizzazione del governo con conseguente caduta. Di fronte all'enorme recrudescenza di guerriglie urbane e rivolte, il Presidente descrisse la situazione come una cospirazione della sinistra radicale (i comunisti) e della destra radicale (gli oligarchi) per rovesciare la Repubblica. Il Moro National Liberation Front, intanto, continu\u00f2 a combattere per l'indipendenza di una nazione musulmana a Mindanao.\nLa visita di Papa Paolo VI.\nIl 28 novembre 1970, Papa Paolo VI visit\u00f2 le Filippine, come parte del suo viaggio apostolico nel Sud-est asiatico. Il pontefice venne accolto all'aeroporto di Manila da Marcos e dalla moglie Imelda. Appena atterrato e in procinto di dirigersi verso la folla che lo attendeva, il pontefice rimase vittima di un attentato da parte del pittore boliviano Benjamin Mendoza che, munito di un kriss, lo fer\u00ec al costato dopo essersi finto un prete. Ulteriori danni furono evitati grazie al provvidenziale intervento del segretario personale, Pasquale Macchi. Il Papa ne usc\u00ec apparentemente illeso e procedette con la sua visita della citt\u00e0, dove si rec\u00f2 anche a Tondo, uno dei quartieri pi\u00f9 diseredati. In seguito all'attentato, Marcos afferm\u00f2 di aver avuto un ruolo provvidenziale nel salvataggio del Papa, sostenendo che Mendoza fu catturato dopo che egli in persona lo bersagli\u00f2 con un colpo di karate. La versione ufficiale del Vaticano, tuttavia, non menzion\u00f2 alcun intervento da parte del presidente filippino e alcune tesi smentirono l'effettiva partecipazione di Marcos. A favore della versione di Marcos, invece, ci furono le testimonianze di Mendoza stesso, il quale afferm\u00f2: \nMarcos ordin\u00f2 l'immediato arresto di Mendoza, il quale venne portato al Bilibid Prison nei pressi di Manila. Il pittore sudamericano fu condannato per tentato omicidio e dopo diversi anni di prigionia nelle Filippine fu deportato in Bolivia.\nL'attentato al Plaza Miranda di Manila.\nNel corso del secondo mandato di Marcos, diversi esponenti dell'opposizione (rappresentata principalmente dal Partito Liberale) iniziarono a criticare il suo governo. In vista delle imminenti elezioni del Senato, il 21 agosto 1971 il Partito Liberale organizz\u00f2 un incontro di campagna elettorale al Plaza Miranda di Quiapo, nella citt\u00e0 di Manila. Ad assistere all'evento vi furono circa 4.000 persone. Alle 21:00 circa vennero improvvisamente lanciate da ignote persone due granate che esplosero in successione sul palco allestito per l'incontro. Tra i feriti vi furono Jovito Salonga, Sergio Osme\u00f1a Jr., John Henry Osme\u00f1a, Gerardo Roxas, Ramon Mitra, Ramon Bagatsing, Eva Estrada Kalaw, Eddie Ilarde, Martin Isidro e altri. L'attentato provoc\u00f2 95 feriti e la morte di 9 persone, incluso Ben Roxas, fotografo del quotidiano \"Manila Times\". Gener\u00f2 alcuni dibattiti l'assenza di Benigno Aquino Jr., il pi\u00f9 noto esponente del Partito Liberale, accusato dai critici di essere la mente dell'attacco per via di presunti legami coi comunisti.\nInizialmente Marcos fu sospettato di aver ordinato l'attentato, ma col passare degli anni le vittime iniziarono ad indicare come mandante Jose Maria Sison, fondatore del Partito Comunista delle Filippine o CPP. Jovito Salonga, il ferito pi\u00f9 grave dell'attentato, attribu\u00ec la responsabilit\u00e0 dei fatti a Sison ed al CPP. Sison sment\u00ec tuttavia le numerose accuse nei suoi confronti. Anche Marcos incolp\u00f2 i comunisti, affermando che il gruppo aveva intenzione di indebolire il suo governo; Marcos dichiar\u00f2 uno stato di emergenza e ci\u00f2 forn\u00ec al Presidente il pretesto per emettere la Proclamazione numero 889, la quale toglieva ai cittadini il diritto all'habeas corpus. Tale decisione caus\u00f2 tuttavia pubbliche proteste e Marcos decise di restaurare i diritti civili diversi mesi dopo, l'11 gennaio 1972.\nLa sospensione temporanea dei diritti civili in seguito all'attentato di Plaza Miranza si rivel\u00f2 un preludio alla legge marziale. La situazione interna continuava infatti a peggiorare e il caos creatosi inizi\u00f2 a sollevare serie preoccupazioni in Marcos.\nIl periodo della legge marziale e la Nuova Societ\u00e0 (1972\u20131981).\nTra la crescente ondata di illegalit\u00e0 e la minaccia di un'insurrezione comunista e musulmana, Marcos dichiar\u00f2 la legge marziale il 21 settembre 1972 in virt\u00f9 della Proclamazione n. 1081. L'annuncio ufficiale venne effettuato solamente due giorni dopo, tramite un comunicato via radio del Ministro della Pubblica Informazione Francisco Tatad, seguito da un messaggio via televisione dello stesso Marcos. Il Presidente decret\u00f2 la riduzione della libert\u00e0 di stampa e di altre libert\u00e0 civili, chiuse il Congresso e aziende nel campo dei media, ordin\u00f2 l'arresto dei leader dell'opposizione e gli attivisti militanti, tra cui i senatori a lui pi\u00f9 critici come Aquino, Salonga e Jose Diokno. Aquino inizi\u00f2 a criticare il governo Marcos gi\u00e0 alla fine degli anni sessanta e secondo il Presidente questa opposizione nei suoi confronti era in parte legata a presunte collaborazioni segrete con le guerriglie comuniste NPA e CPP, le quali avevano intenzione di avviare una guerra popolare e portare a termine una rivoluzione comunista. Marcos stesso considerava Aquino un comunista. Il Presidente consent\u00ec a vari altri esponenti politici a lui avversi di partire per l'esilio e giustific\u00f2 la sua decisione affermando che questi incoraggiavano alla violenza, in riferimento ai numerosi attentati occorsi negli anni precedenti. Il popolo rimase sorpreso e in silenzio, ma l'apprensione scomparve dopo che il Presidente spieg\u00f2 che tale manovra non avrebbe portato ad un colpo di Stato militare. La proclamazione della legge marziale venne ben accolta inizialmente. La criminalit\u00e0 diminu\u00ec profondamente dopo aver attuato il coprifuoco.\nUna volta applicato il nuovo sistema, Marcos govern\u00f2 con il pugno di ferro. Figura dal grande carisma e dalle eccellenti capacit\u00e0 oratorie, il Presidente pronunciava spesso discorsi per giustificare le proprie azioni. Egli afferm\u00f2 che la legge marziale era il preludio per la creazione di un \"Bagong Lipunan\" (in italiano \"Nuova Societ\u00e0\") basata su nuovi valori sociali e politici. Durante il regime di legge marziale Marcos confisc\u00f2 numerose aziende e istituzioni, sia pubbliche che private, e le pose nelle mani del governo. Affid\u00f2 la gestione di queste nelle mani di uomini d'affari o stretti amici che godevano della sua fiducia, come ad esempio Danding (San Miguel Corporation) e Ram\u00f3n Cojuangco (PLDT) tra gli altri. La maggior parte di questi collaboratori, tuttavia, fu coinvolta in riciclaggio di denaro, mentre nel paese dilag\u00f2 il sistema del capitalismo clientelare. L'economia nel corso degli anni settanta si rafforz\u00f2, con surplus economico nella bilancia commerciale. Il turismo contribu\u00ec alla crescita economica. Tuttavia nella classe dirigente dilag\u00f2 la corruzione. Nel suo primo discorso dopo la proclamazione, il Presidente afferm\u00f2 che questa aveva un duplice obbiettivo: salvare la Repubblica e riformare le istituzioni sociali, politiche ed economiche del Paese. Altro obbiettivo della legge marziale, secondo il Presidente ilocano, era quello di guidare il popolo verso una \"rivoluzione democratica\"; queste due parole, apparentemente incongruenti, furono utilizzate deliberatamente per sottolineare come un cambiamento dovesse provenire dal centro, ossia il governo, in maniera pacifica e con la collaborazione del popolo. Il comunismo fu combattuto in due modi: il primo attraverso la legge marziale stessa, il secondo discreditando tale ideologia straniera come \"inadatta\" al Paese. Infatti, bench\u00e9 apprezzasse i possibili vantaggi socio-economici che avrebbe potuto portare una svolta comunista, Marcos era estremamente in disaccordo con l'idea che il marxismo fosse l'unica strada per il raggiungimento di un vero e proprio ordine a livello democratico. Allo stesso tempo, per\u00f2, il Presidente volle identificare quali fossero le cause della ribellione comunista nel Paese, assorbirle nel sistema democratico e cercare di esprimere tali richieste secondo un punto di vista neutrale, ossia come espressioni concrete di ideali democratici.\nAssai cruciale fu il ruolo rivestito in quegli anni dal ministro della difesa Juan Ponce Enrile e dal direttore della polizia generale filippina Fidel Valdez Ramos, ai quali il presidente diede pieni poteri nella gestione dell'ordine pubblico e dei movimenti comunisti. Fu proprio Ramos ad amministrare liberamente le due forze di polizia PC e INP, ritenute responsabili di violazioni dei diritti umani nel corso della legge marziale. Notevole fu inoltre il supporto dato a Marcos dalle principali \u00e9lite oligarchiche del paese, allo scopo di mantenere salda la propria influenza. Queste influenti figure saranno le stesse ad abbandonare Marcos al declino del suo governo e a sollecitare il popolo alla rivolta nel 1986.\nPer facilitare il trasporto e la consegna delle merci e per incoraggiare gli investimenti stranieri, Marcos abilit\u00f2 massicci progetti di costruzione. Il 26 settembre 1972, in virt\u00f9 del Decreto Presidenziale n. 3, il Presidente ordin\u00f2 il rilascio di fondi per la realizzazione di opere pubbliche, con riabilitazioni e sviluppo del capitale. Furono rilasciate ingenti somme di denaro per la riabilitazione di: edifici scolastici, autostrade, sistemi di controllo delle inondazioni e canalizzazioni per favorire il drenaggio, irrigazioni, aeroporti, ferrovie nazionali, sistemi di navigazione marittima e telecomunicazioni. Durante questo periodo fu completata la costruzione dell'autostrada panfilippina (nota anche come Pan-Philippine Highway), un sistema di collegamenti terrestri e marittimi lungo pi\u00f9 di 3\u00a0000\u00a0km che connette le tre principali regioni geografiche delle Filippine: Luzon, Visayas e Mindanao. Il ponte di San Juanico, uno dei pi\u00f9 lunghi dell'Asia, fu inoltre edificato nel 1973 per congiungere l'isola di Samar e quella di Leyte.\nAgli inizi del 1972, Marcos ordin\u00f2 l'avvio del progetto di Santa Barbara. Esso consisteva nel tentativo di creare e conseguentemente sviluppare razzi per uso militare e per la ricerca scientifica; a tal fine venne creato un gruppo di ricerca composto dalla Hukbong Dagat ng Pilipinas (Marina militare filippina) e alcuni scienziati. Dopo iniziali difficolt\u00e0 affrontate nella fase di sperimentazione, il 12 marzo 1972 il primo razzo (chiamato Bongbong-1, in onore del figlio del Presidente) fu lanciato con successo dall'Isola Caballo e ritrovato successivamente nel Mar Cinese Meridionale. Ulteriori sperimenazioni vennero effettuate a Fort Magsaysay. A partire dal dicembre 1972, una serie di prove vennero fatte su un razzo di calibro 180\u00a0mm. Il progetto di Santa Barbara comprendeva anche la sperimentazione di altre armi e armamenti. Marcos motiv\u00f2 la propria scelta di avviare il progetto dichiarando testualmente: \nTra il 1972 e il 1976, Marcos aument\u00f2 le dimensioni del l'esercito filippino da 65.000 a 270.000 unit\u00e0. Gli ufficiali militari furono posti nei consigli di amministrazione di varie societ\u00e0 di media, servizi pubblici, progetti di sviluppo, e di altre imprese private. Allo stesso tempo, Marcos fece sforzi per favorire la crescita dell'industria manifatturiera di armi con un pesante aumento delle spese militari.\nDalla dichiarazione di legge marziale nel 1972 fino al 1983 il governo degli Stati Uniti forn\u00ec 2,5 miliardi di dollari in aiuti economici e militari al regime di Marcos, e circa 5,5 miliardi di dollari attraverso istituzioni multilaterali come la Banca Mondiale.\nUna commissione era stata riunita nei primi anni settanta per sostituire la Costituzione coloniale del 1935, e prosegu\u00ec il lavoro per elaborare una nuova costituzione dopo la proclamazione della legge marziale. La nuova costituzione entr\u00f2 in vigore nei primi mesi del 1973 cambiando la forma di governo da presidenziale a parlamentare e permettendo a Marcos di rimanere al potere fin oltre il 1973. In tal modo Marcos si arrogava le funzioni capo dello Stato e, dal 1978 al 1981, di Primo Ministro.\nPer favorire la crescita dell'industria del turismo nel paese, l'11 maggio 1973 Marcos cre\u00f2 il Dipartimento del Turismo. Tale manovra non gener\u00f2 solamente la creazione di nuove occupazioni, ma favor\u00ec anche la crescita degli incassi dal turismo. La formazione del Dipartimento del Turismo fu accompagnata dalla costruzione di nuovi hotel, centri congressi, centri culturali e servizi turistici. Furono inoltre restaurati monumenti e siti storici e sviluppati resort, giardini pubblici, parchi urbani e campi da golf. Questi sviluppi permisero al turismo di diventare una delle maggiori fonti di guadagno del paese.\nGli anni della legge marziale si distinsero per le forti politiche di rafforzamento della legge volute da Marcos, il quale desiderava trasmette il valore della disciplina, secondo lui andato perduto, al suo popolo. Egli afferm\u00f2 infatti che per la creazione di una nuova societ\u00e0, era necessario addestrare e disciplinare la gente. La stabilit\u00e0 della legge marziale \u00e8 in gran parte da ascriversi all'abilit\u00e0 di Marcos nel generare attorno alla propria figura un forte consenso. La capacit\u00e0 di rendere la sua personalit\u00e0 oggetto di vero e proprio culto si riflett\u00e9 non solo nell'approvazione che la societ\u00e0 filippina a lungo gli mostr\u00f2, ma anche nell'ammirazione che riusc\u00ec a guadagnarsi presso numerosi capi di Stato stranieri, intellettuali e, pi\u00f9 in generale, presso l'opinione pubblica internazionale. Dopo due anni, la Proclamazione n. 1081 aveva prodotto gli effetti desiderati ed il 27 e 28 luglio 1973 fu indetto un referendum affinch\u00e9 il popolo si pronunciasse favorevole o meno al mantenimento della legge marziale. Il Presidente fu autorizzato a prolungarla. Altri referendum si svolsero rispettivamente nel 1975, 1976 e 1977 e tutti diedero il medesimo risultato: ci\u00f2 permise il continuo rinnovamento della legge marziale.\nLa crisi energetica del 1973 port\u00f2 alla ricerca di nuove fonti di approvvigionamento e l'embargo petrolifero in Medio Oriente ebbe pesanti ricadute sull'economia filippina. Marcos pens\u00f2 di costruire una centrale nucleare per sopperire alle richieste energetiche del paese e alleggerire la dipendenza dalle importazioni di olio. Sotto il regime di legge marziale, il Presidente annunci\u00f2 nel luglio del 1973 la decisione di costruire la centrale nucleare di Bataan. La costruzione della centrale inizi\u00f2 nel 1976. In seguito all'Incidente di Three Mile Island, la costruzione fu interrotta e un'ispezione rilev\u00f2 la presenza di oltre 4.000 difetti. Vennero anche sollevate preoccupazioni riguardo al livello di sicurezza della centrale di Bataan, soprattutto per quanto riguarda la sua vicinanza a faglie e al dormiente vulcano Pinatubo. Nel 1984 la costruzione della centrale nucleare di Bataan era quasi al termine e il suo costo aveva raggiunto pi\u00f9 di due miliardi di dollari. Munita di reattore nucleare ad acqua leggera prodotto dalla Westinghouse, la centrale fu progettata per generare 621 megawatt di elettricit\u00e0. Questa fu completata poco prima della caduta di Marcos e sin dalla sua costruzione non \u00e8 mai stata attivata.\nCome da lui pianificato gi\u00e0 da tempo, Marcos propose diverse riforme anche in campo agricolo, che presto divennero uno dei punti fondamentali della Nuova Societ\u00e0. Nel maggio 1973 diede inizio al programma \"Masagana 99\"; seguendo gli idealismi della Rivoluzione verde, il \"Masagana 99\" promosse la coltivazione di variet\u00e0 di riso sviluppate dalla International Rice Research Institute. \"Masagana\" \u00e8 una parola filippina per abbondante e il numero 99 si riferiva all'obbiettivo stagionale di produrre 99 cabans (pari a 4.900 chili) per ettare, di riso irrigato. Le variet\u00e0 di riso utilizzate nel programma erano in grado di rendere ottimi risultati, se coltivate attraverso l'utilizzo di fertilizzanti, diserbanti, pesticidi e irrigazione. La rivoluzione port\u00f2 grandi benefici al paese e per un breve periodo durante l'imposizione della legge marziale, le Filippine riuscirono a diventare autosufficienti in riso, invertendo una tendenza di acquistare all'estero per colmare le proprie carenze, presente sin dai tempi del colonialismo spagnolo. Il paese fu in grado di esportare riso dal 1977 al 1980. Nell'ambito dell'acquacoltura fu implementata un'analoga controparte detta \"Biyayang Dagat\" (\"Dono del mare\"), programma a supporto dei pescatori pi\u00f9 poveri che offriva prestiti estesi per migliorare le loro capacit\u00e0 di produzione.\nNell'ambito del \"Bagong Lipunan\" furono effettuati anche miglioramenti in campo sanitario, con la costruzione di diversi ospedali e centri per facilitare gli aiuti nei confronti delle classi pi\u00f9 povere del paese. Stabilito attraverso il decreto presidenziale n. 673, il Philippine Heart Center (PHC) fu edificato il 14 febbraio 1975 e attrezzato con le pi\u00f9 moderne strutture, offriva interventi di cardiochirurgia. Il Philippine Children's Medical Center (PCMC) fu invece costruito nel 1979 per fornire supporto medico nei confronti dei bambini bisognosi. Altri noti centri pubblici costruiti durante questo periodo includevano il Lung Center of the Philippines ed il National Kidney and Transplant Institute.\nIl 25 novembre 1977 la Commissione Militare dichiar\u00f2 l'ex Senatore Benigno Aquino Jr. colpevole di tutti i suoi reati e lo condann\u00f2 alla pena di morte tramite fucilazione. Marcos, tuttavia, intervenne ed ordin\u00f2 l'annullamento dell'esecuzione. Per la sorpresa generale, nel marzo 1980 il Presidente consent\u00ec ad Aquino di lasciare il paese per sottoporsi ad un'operazione chirurgica di bypass aorto-coronarico negli Stati Uniti, dopo una detenzione di sette anni. Le spese mediche e le cure del rivale politico furono finanziate dal governo Marcos.\nDal 1978 al 1981 Marcos assunse la carica di Primo Ministro del paese. In virt\u00f9 dell'articolo 9 della nuova Costituzione, la carica gli confer\u00ec ampi poteri esecutivi, come accade comunemente in diverse altre nazioni del mondo.\nDecine di migliaia furono le persone arrestate durante la legge marziale, ma \u00e8 da sottolineare come la maggioranza di esse fu rilasciata pochi mesi dopo la sua proclamazione: secondo stime di Amnesty International, al 1980 vi erano 1\u00a0913 prigionieri politici, mentre al 1981 ne rimanevano 243. Molti dei rilasciati tornarono ben presto a dedicarsi ad attivit\u00e0 di insurrezione contro il governo, divenendo nel frattempo leader comunisti di spicco o comandanti dell'NPA. In questi anni il governo Marcos non si limit\u00f2 esclusivamente ad una soluzione militare e concesse l'amnistia ai condannati disposti a lasciare le armi e a reinserirsi nella societ\u00e0 civile.\nPolitica estera.\nL'immagine a livello internazionale di Marcos fu consolidata durante il periodo del \"Bagong Lipunan\". Per questo motivo Marcos adott\u00f2 politiche concilianti verso le nazioni occidentali e relazioni amichevoli con gli Stati limitrofi.\nIn seguito alla guerra del Vietnam, molti civili rimasero senza una propria abitazione. Il conflitto caus\u00f2 pertanto una massiccia emigrazione di disastrati, molti dei quali si rifugiarono nel territorio filippino. Per assistere i gruppi di migranti, il Presidente ordin\u00f2 la costruzione di zone destinate al loro accoglimento. Nell'isola di Palawan, a Puerto Princesa, si venne a creare un centro abitato per ospitare gli oltre 2\u00a0000 vietnamiti fuggiti dal loro paese natale. Molti di essi decisero di stabilirsi qui in maniera stabile, in attesa di poter fare ritorno qualora le condizioni lo potessero permettere. Quasi la loro totalit\u00e0 fu rimpatriata nei decenni successivi ma il villaggio \u00e8 rimasto sino ad allora meta turistica per i viaggiatori. Nel 1980 Marcos ordin\u00f2 invece l'immediata costruzione del Philippine Refugee Processing Center, struttura eretta a Bataan con lo scopo di accogliere temporaneamente i profughi in attesa di un trasferimento definitivo in altre nazioni. Il centro era capace di ospitare sino a 18\u00a0000 rifugiati ed oltre a vietnamiti accolse cittadini khmer e lao.\nLa visita di Papa Giovanni Paolo II.\nDopo una serie di rinvii dovuti ad eventi o incidenti inaspettati \u2013 come la tragica uccisione del brigadier generale Teodulfo Bautista per mano dell'MNLF \u2013 Marcos revoc\u00f2 ufficialmente la legge marziale il 17 gennaio 1981. Secondo altre teorie, la revoca fu effettuata per compiacere la Chiesa cattolica romana prima della visita programmata di Papa Giovanni Paolo II. Giovanni Paolo II fu il secondo pontefice a visitare il territorio filippino durante la presidenza di Marcos, dopo Paolo VI.\nTerzo mandato (1981\u20131986).\nL'assassinio di Benigno Aquino: l'inizio della fine.\nNonostante la revoca della legge marziale nel gennaio del 1981, Marcos mantenne comunque gran parte del potere governativo di arresto e detenzione. La corruzione e il nepotismo, nonch\u00e9 i disordini causati dalle continue operazioni dei gruppi comunisti, contribuirono a un grande calo della crescita economica che il Paese era riuscito a raggiungere nel decennio precedente.\nIl 16 giugno 1981, sei mesi dopo l'annullamento della legge marziale, si verificarono le prime elezioni presidenziali in 12 anni. Con una mossa senza precedenti, il Presidente decise di ricandidarsi per un terzo mandato e ottenne una schiacciante vittoria su tutti gli altri candidati, tra i quali spicc\u00f2 solamente Alejo Santos del Partito Nazionalista. Il margine di vittoria di oltre 16 milioni di voti di Marcos (80%) \u00e8 considerato il pi\u00f9 alto nella storia delle elezioni presidenziali filippine, superando anche quello di Manuel Quez\u00f3n nel 1941 (pari al 63%). Tale vittoria consent\u00ec a Marcos di ottenere un altro mandato di sei anni, nonostante il boicottaggio da parte dei pi\u00f9 noti partiti di opposizione politica, come l'UNIDO ed il LABAN.\nIn un discorso tenutosi negli Stati Uniti il 17 settembre 1982, il Presidente sottoline\u00f2 nuovamente le motivazioni della sua dichiarazione della legge marziale, attribuendo principalmente la causa all'anarchia che si era diffusa nel paese. Afferm\u00f2 inoltre che la sua decisione venne presa in seguito a consultazioni con le pi\u00f9 alte branche del governo e non solamente per sua volont\u00e0.\nIl 21 agosto 1983 il leader dell'opposizione Benigno Aquino Jr. venne assassinato presso l'aeroporto internazionale di Manila al suo ritorno nelle Filippine dopo un lungo periodo di esilio. Marcos, che voleva salvaguardare la sicurezza di Aquino durante l'arrivo, mand\u00f2 un contingente di circa 1.000 soldati armati e polizia all'aeroporto. Dopo l'atterraggio, avvenuto all'1:04 del pomeriggio, l'esercito circond\u00f2 l'aereo di Aquino, per procedere all'arresto. All'uscita dall'aereo, in circostanze ancora misteriose, Aquino venne colpito da un proiettile alla nuca che lo uccise all'istante. Pochi istanti dopo gli spari, i corpi di Aquino e Rolando Galman, il sospettato assassino, giacevano per terra senza vita. Il corpo di Aquino venne caricato in un veicolo della AVSECOM (Aviation Security Command) da due soldati mentre altri continuarono a sparare a Galman. L'esercito trasport\u00f2 Aquino al ospedale di Fort Bonifacio, dove venne dichiarato deceduto all'arrivo.\nAlcune ore dopo l'evento, il governo dichiar\u00f2 ufficialmente che l'assassino era Rolando Galman, sugli ordini del Presidente del Partito Comunista Rodolfo Salas. Marcos ordin\u00f2 un'investigazione che risult\u00f2 nell'accusa di omicidio nei confronti di 25 militari e un civile. Sebbene l'opposizione politica, inclusa la famiglia Aquino, inizi\u00f2 ad affermare che fu Marcos ad ordinare l'assassinio, questo non fu mai provato concretamente; altre tesi incolparono invece l'esercito e la moglie di Marcos, Imelda, mentre altre ancora Danding Cojuangco (cognato di Benigno Aquino) per via delle proprie ambizioni politiche.\nL'opposizione tuttavia si era rafforzata, soprattutto dopo l'assassinio di Benigno Aquino. La morte di quest'ultimo provoc\u00f2 l'inizio del declino del governo Marcos ed ebbe effetti devastanti anche in ambito economico. I massicci prestiti effettuati dal governo risultarono in pesanti debiti pubblici, che a loro volta iniziarono ad avere una ricaduta sull'economia filippina. Inoltre, la cattiva gestione delle pi\u00f9 importanti industrie, per la maggior parte nelle mani degli amici di Marcos, increment\u00f2 ulteriormente la recessione.\nIl terzo mandato di Marcos fu caratterizzato anche da un suo rapido declino fisico, causato da malattie renali, e il Presidente inizi\u00f2 a soffrire di lupus eritematoso sistemico, una patologia cronica rara. Si ipotizza comunque che la sua salute stesse gi\u00e0 deteriorando dal 1979. Durante gli ultimi anni del suo mandato Marcos era spesso assente per curare la sua malattia e nessuno lo sostitu\u00ec per assumere il comando del governo. Il regime di Marcos era sensibile alla percezione pubblica e molte persone iniziarono a chiedersi se il Presidente fosse ancora in grado di assumere il comando del Paese, in un periodo caratterizzato da forte instabilit\u00e0 politica. Con Marcos in preda alla malattia, tocc\u00f2 alla moglie Imelda assumere il ruolo di figura centrale del governo. Nell'agosto 1983 e novembre 1984 Marcos si sottopose a due delicati trapianti renali. Fu uno dei medici personali di Marcos, Potenciano Baccay, a rivelare le due operazioni; il 2 novembre 1984, poco dopo la sua intervista, Baccay fu ritrovato ucciso a coltellate, secondo la polizia filippina apparentemente vittima di un attacco da parte di ribelli comunisti. Blas Ople, Ministro del Lavoro, conferm\u00f2 come la situazione fosse delicata dicendo che \"il Presidente era in controllo ma non poteva prendere alcuna maggiore iniziativa\". La malattia fu ulteriormente aggravata dal diabete, di cui il Capo di Stato inizi\u00f2 a soffrire nell'ultima parte della sua vita. Nonostante questi disagi, Marcos, tuttavia, neg\u00f2 qualsiasi speculazione sul suo stato fisico: aveva iniziato la presidenza in ottima salute ed era noto per tenersi abitualmente in forma, oltre ad essere un appassionato di golf.\nTutti questi fattori contribuirono ad una sempre pi\u00f9 crescente insoddisfazione popolare verso Marcos, il cui governo mantenne la sua posizione di maggioranza politica. Bench\u00e9 la situazione nella capitale stesse degenerando, la popolarit\u00e0 del Capo di Stato rimase intatta nel nord di Luzon ed in altre regioni, dove la vita dei cittadini era rimasta pressoch\u00e9 tranquilla e si credeva ancora nel governo Marcos. Proprio questo aspetto port\u00f2 alla coniazione dell'epiteto Manila imperiale alcuni anni pi\u00f9 tardi. Il 14 maggio 1984 si svolsero le elezioni per il rinnovo del Parlamento, nelle quali il KBL ottenne la maggioranza dei seggi contro l'opposizione composta dalla coalizione UNIDO-PDP LABAN. L'opposizione accus\u00f2 nuovamente il KBL di brogli elettorali ed in risposta alle contestazioni il Presidente ordin\u00f2 ai ventiquattro ministri che componevano il governo di dimettersi entro il 30 giugno. Tra i primi a lasciare la propria carica vi furono il Ministro dell'agricoltura, Arturo Tanco, e l'avvocato generale dello Stato, Estelito Mendoza.\nNel frattempo la ribellione comunista, che acquis\u00ec sempre pi\u00f9 sostenitori, era arrivata ad operare nei pressi della capitale, con lo scopo di convincere le persone del luogo a ribellarsi contro il governo. Malgrado gli arresti di Sison e Buscayno, il CPP e l'NPA mantennero salde le proprie radici e dopo l'annullamento della legge marziale erano tornati con forza ad esternare i propri idealismi. Il 9 agosto 1985 Marcos ottenne un'onorificenza sovietica, per i suoi contributi durante la seconda guerra mondiale.\nSebbene molti esponenti politici vedessero che Marcos era gi\u00e0 sofferente, non ci fu quasi discussione sul fatto che egli sarebbe stato il candidato del KBL nelle prossime elezioni. Al contempo il governo degli Stati Uniti, allarmato dalla situazione politica filippina, inizi\u00f2 lentamente ad allontanarsi dall'amministrazione Marcos che aveva sostenuto solamente fino a qualche anno prima. Ronald Reagan cominci\u00f2 a far pressione su Marcos e le sue ripetute raccomandazioni culminarono con l'annuncio da parte del Capo di Stato filippino delle elezioni presidenziali anticipate per il 17 gennaio 1986. Sebbene mancasse ancora pi\u00f9 un anno al termine effettivo del suo terzo mandato, nel novembre 1985 Marcos decise infatti di anticipare le elezioni, desideroso di riconquistare democraticamente il potere. A dicembre venne promulgata una legge, che ordin\u00f2 lo svolgimento delle elezioni nel febbraio 1986.\nLe elezioni anticipate e la caduta di Marcos.\nMarcos scelse Arturo Tolentino come suo vicepresidente per la campagna elettorale. L'opposizione invece si present\u00f2 attraverso la candidatura di Corazon Aquino, vedova di Benigno Aquino Jr., con Salvador Laurel come suo vicepresidente.\nDurante la campagna elettorale, Marcos diede scarsa importanza alle riforme proposte dall'opposizione ed alle sue politiche di riappacificamento con i comunisti. In particolare, il Presidente defin\u00ec la sua avversaria alle elezioni, sempre stata sino ad allora una semplice casalinga, come \"velleitaria ed inesperta\" per quanto riguarda le attivit\u00e0 di governo di un paese. Inoltre, Marcos sment\u00ec le voci che lo volevano in precaria salute e dichiar\u00f2 che una vittoria dell'opposizione nelle elezioni avrebbe potuto causare tentativi di golpe da parte di membri delle forze armate. Come risposta alle critiche internazionali che prevedevano brogli elettorali da parte del governo, quest'ultimo offr\u00ec alla coalizione dell'opposizione la possibilit\u00e0 di avere propri scrutatori in ogni seggio, contrariamente alle usanze del passato.\nLe elezioni anticipate si svolsero il 7 febbraio 1986. Il comitato per le elezioni filippino (COMELEC) dichiar\u00f2 Marcos vincitore con un totale di 10.807.197 voti, contro i 9.291.761 della Aquino. Contrariamente, i risultati della National Movement for Free Elections (NAMFREL), organo composto da osservatori internazionali, diedero la Aquino vincitrice con 7.835.070 voti contro i 7.053.068 di Marcos. Le elezioni registrarono brogli da entrambe le parti e tutti e i due contendenti si dichiararono vincitori del confronto elettorale. Come conseguenza vennero segnalati episodi di violenza e manomissione dei risultati elettorali.\nIl risultato giudicato fraudolento venne per\u00f2 respinto da Corazon Aquino e dai suoi sostenitori. Gli osservatori internazionali, compresa una delegazione statunitense, denunciarono i risultati ufficiali. Ci\u00f2 diede un'enorme spinta alla rivoluzione del Rosario. Durante questo periodo Marcos non smise mai di insistere che egli era stato eletto legalmente per un quarto mandato e che gli era stato tolto il diritto di esercitare il suo potere. Dinnanzi all'enorme aumento delle ribellioni civili e delle proteste in relazione ai risultati elettorali, il 20 febbraio Marcos afferm\u00f2 \"di essere in possesso di mezzi in grado di smantellare la macchina della disobbedienza civile, senza violare la Costituzione n\u00e9 alcuna legge, limitandosi a far applicare, col massimo rigore, ogni mezzo legale volto ad impedire disordini\". Contrariate dall'andamento degli eventi, le truppe del RAM del colonnello Gregorio Honasan pianificarono un colpo di stato contro il governo, su approvazione del ministro della Difesa Juan Ponce Enrile. L'obbiettivo iniziale del gruppo era quello di assalire il palazzo del Malaca\u00f1ang ed arrestare il Presidente. Le altre forze del gruppo avrebbero invece dovuto occupare impianti strategici come l'aeroporto di Manila, basi militari, stazioni TV/radio ed i principali snodi autostradali per limitare la controffensiva da parte delle truppe di Marcos. La ribellione del RAM si concretizz\u00f2, ma non l'assalto al palazzo presidenziale, poich\u00e9 Marcos venne a sapere del complotto ed ordin\u00f2 l'immediato arresto dei leader ribelli, identificati nei maggiori Saulito Aromin ed Edgardo Doromal. Una parte dell'esercito decise per\u00f2 che il momento di Marcos era ormai passato ed anche il generale Fidel Valdez Ramos \u2013 prima stretto collaboratore di Marcos, ma entrato in contrasto con lui nel corso della crisi \u2013 sostenne la defezione. Consapevoli di un loro imminente arresto, la sera del 22 febbraio Enrile e Ramos appoggiarono pubblicamente la pretesa di vittoria della Aquino e si schierarono dalla parte dell'opposizione. Poco pi\u00f9 tardi anche Marcos organizz\u00f2 una conferenza stampa, chiedendo ai due di \"fermare questa stupidata\" ed affermando di aver scoperto un tentato assassinio da parte del RAM nei suoi confronti.\nLe rivolte popolari continuarono ininterrotte ed il 25 febbraio tre milioni di persone si radunarono nell'Epifanio de los Santos Avenue (da qui l'acronimo EDSA), un'importante via della capitale, in una contestazione pacifica armati di rosario e guidati dal cardinale Jaime Lachica Sin e da Corazon Aquino. Lo stesso giorno Marcos, seppur visibilmente indebolito dalla sua malattia, celebr\u00f2 l'inaugurazione del suo quarto mandato dal balcone del Malaca\u00f1ang al fianco della moglie Imelda e ringrazi\u00f2 pubblicamente tutte le persone che lo avevano sostenuto nel corso dei suoi vent'anni di presidenza. Tuttavia anche l'opposizione organizz\u00f2 l'inaugurazione di Corazon Aquino, presso il Club Filipino di Manila.\nDopo quattro giorni di manifestazioni il Presidente si ritrov\u00f2 sempre pi\u00f9 isolato e anche parte dell'esercito inviato da Marcos per sedare la rivolta si schier\u00f2 dalla parte dei manifestanti. Fabi\u00e1n Ver, generale e capo delle Forze Armate rimasto sempre fedele al Presidente, chiese con insistenza a Marcos di dargli l'ordine di sparare ai militari liberatisi dal governo, ma questo rifiut\u00f2 ostinatamente dichiarando che un bombardamento avrebbe messo a serio rischio la vita dei manifestanti. Infine il Presidente conged\u00f2 con un saluto il generale, ringraziandolo per essere sempre rimasto al suo fianco. Con la situazione oramai incontrollabile e i sostenitori dell'opposizione che avevano occupato gran parte di Manila, il 25 febbraio 1986 Marcos fu costretto all'esilio forzato e la Aquino divenne Presidente.\nL'esilio nelle Hawaii e gli ultimi anni.\nDi fronte ad una situazione oramai incontrollabile, Marcos e la sua famiglia rimasero barricati nel palazzo del Malaca\u00f1ang. Apparve chiaro subito che gli Stati Uniti, un tempo alleati di Marcos, avevano deciso di appoggiare la rivoluzione popolare; il Presidente, rimasto sempre fedele alla nazione americana, cerc\u00f2 in tutti i modi di comunicare con la Casa Bianca per chiedere supporto ma quest'ultima aveva ormai deciso che era inutile cercare di prolungare la sua permanenza ed aveva spinto per una transizione pacifica del potere.\nIl 25 febbraio 1986 telefon\u00f2 al Senatore repubblicano del Nevada Paul Laxalt (uno degli alleati pi\u00f9 stretti di Ronald Reagan), chiedendo consigli su come avrebbe dovuto agire. Tale chiamata si rivel\u00f2 fondamentale per gli avvenimenti a venire. Marcos dichiar\u00f2 che i media avevano proiettato un'immagine esagerata della rivolta e del sentimento popolare, ed espresse grande disapprovazione quando Laxalt gli consigli\u00f2 di abbandonare la presidenza, poich\u00e9 secondo il Senatore era \"oramai arrivato il momento di lasciare\". Dopo diverse ore di riflessione, nel pomeriggio del medesimo giorno Marcos chiam\u00f2 il ministro Juan Ponce Enrile per richiedere un passaggio sicuro per la famiglia Marcos e stretti alleati come il generale Ver. Alle 21:00 la famiglia Marcos abbandon\u00f2 la capitale Manila a bordo di quattro elicotteri Sikorsky S-61, diretta all'aeroporto di Clark situato nella parte meridionale dell'isola di Luzon. Su assistenza della United States Air Force, i Marcos salirono a bordo di aerei Lockheed C-130 Hercules verso la Andersen Air Force Base di Guam e infine verso la Hickam Field nelle Hawaii dove arrivarono il 26 febbraio. Successivamente Marcos e sua moglie Imelda vennero rilocati in una residenza a Honolulu. La notizia della fuga di Marcos fu per prima diffusa a Washington: l'ex Presidente rivel\u00f2 pi\u00f9 tardi a Blas Ople, suo stretto alleato e mandato negli Stati Uniti durante la rivoluzione a nome del governo filippino, di essere stato \"pugnalato alle spalle\" dalla Casa Bianca. In seguito alla fuga dei Marcos, il palazzo del Malaca\u00f1ang fu assalito da migliaia di sostenitori della rivoluzione, i quali buttarono gi\u00f9 i quadri dell'ormai ex Presidente e li bruciarono, oltre a ballare per ogni parte del palazzo. Fu saccheggiato anche il suo ufficio, dove furono ritrovati scaffali pieni di medicine ed apparecchi di dialisi con i quali Marcos si stava curando. Accorsero numerosi anche i simpatizzanti di quest'ultimo, i quali attribuirono le cause della sua caduta ai giornalisti stranieri \"bugiardi\" ed \"invadenti\".\nSecondo alcune teorie, nel processo di fuga dal palazzo del Malaca\u00f1ang, Marcos sarebbe ingannato dagli Stati Uniti: egli avrebbe infatti accettato di abbandonare la capitale credendo che gli aerei americani lo avrebbero portato nella sua regione natia di Ilocos Norte, al riparo dalle proteste. Sempre secondo queste teorie, il Presidente Ronald Reagan e l'Ambasciata statunitense sarebbero stati complici dell'inganno. A supporto di tali affermazioni ci fu la testimonianza del colonnello Arturo Aruiza, aiutante di Marcos per diversi anni che lo segu\u00ec nel suo esilio per le Hawaii. Aruiza afferm\u00f2 che il 25 febbraio 1986, una volta arrivati all'aeroporto di Clark, il maggior generale Gordon Williams ed il brigadier generale Theodore Allen discussero con i Marcos i piani di riportare la famiglia nella regione di Ilocos Norte. Tuttavia, una presunta minaccia di attacco da parte di ribelli comunisti presenti nelle vicinanze port\u00f2 ad annullare la partenza dei Marcos per Ilocos programmata per la mattinata seguente; la sera del 25 febbraio l'ambasciatore statunitense Stephen Bosworth ordin\u00f2 il trasporto della famiglia Marcos a Guam, su ordine di Corazon Aquino. Diversi politici sostenitori della Aquino, come i senatori Rene Saguisag ed Aquilino Pimentel, confermarono il rifiuto del Presidente delle Filippine alla richiesta di Bosworth di trasportare la famiglia Marcos ad Ilocos. Tale episodio port\u00f2 il figlio di Marcos, Ferdinand Jr., e i sostenitori dell'ex Capo di Stato ad affermare che quest'ultimo non fugg\u00ec dalle Filippine, ma fu bens\u00ec \"rapito\" dalle forze statunitensi e rimosso dalla carica senza il proprio consenso.\nIn seguito all'esilio di Marcos nelle Hawaii, il suo passaporto fu annullato dal governo di Corazon Aquino. Riferendosi alle proibizioni a lui imposte dal governo Aquino, nel gennaio 1987 Marcos dichiar\u00f2 di sentirsi trattato \"come un prigioniero\" e di essere stato impedito di salire su qualsiasi aereo diretto nelle Filippine. Espresse inoltre il desiderio di poter ritornare nelle Filippine il pi\u00f9 presto possibile, poich\u00e9 considerava il paese \"nel mezzo di una crisi\". Durante questo periodo il governo Aquino inizi\u00f2 infatti ad affrontare una serie di tentativi di golpe da parte di membri delle forze militari che causarono enorme instabilit\u00e0 politica. Non gli fu concesso il ritorno in patria neanche in occasione delle morti della sorella Elizabeth Marcos-Keon e della madre Josefa Edralin, avvenute rispettivamente nel 1986 e 1988. Il 16 maggio 1988, in un'intervista a Honolulu a poco pi\u00f9 di una settimana dalla morte di Josefa Edralin, Marcos afferm\u00f2: \"\u00abHo espressamente, esplicitamente detto queste poche parole: dar\u00f2 il mio supporto al governo Aquino per prevenire qualsiasi ribellione o colpo di stato da parte dei comunisti. Sono contrario alla violenza, non ho intenzione di usare la violenza o di prendere il controllo del governo Aquino. Non c'\u00e8 alcuna ragione per cui (Corazon Aquino) mi debba temere. [...] Mia madre \u00e8 deceduta e desidero poter tornare a casa\u00bb\".\nDurante la permanenza nelle Hawaii, la coppia si ritir\u00f2 a vita privata. In svariate occasioni veniva intravista mentre svolgeva raduni settimanali in compagnia di conoscenti e amici oppure mentre impegnata in lussuose cene in alcuni dei ristoranti pi\u00f9 costosi di Honolulu. Ci\u00f2 nonostante, ad Honolulu i Marcos vissero una vita relativamente tranquilla, scossa solamente dalle visite di avvocati oppure di sostenitori filippini della famiglia. Nel 1988 Ferdinand ed Imelda furono imputati per storno di fondi dagli Stati Uniti \u2013 decine di immobili della coppia furono posti sotto sequestro, ma gran parte del loro patrimonio rimase intatto. Dopo l'annuncio, Marcos afferm\u00f2 di sentirsi tradito dal sistema degli Stati Uniti e di essere pronto al suo destino. Precedenti investigazioni effettuate negli Stati Uniti, Filippine e Giappone lo avevano assolto dalle accuse di corruzione. Poco prima di morire Marcos dichiar\u00f2 che la storia avrebbe dato un buon giudizio sul suo operato. Nei suoi ultimi mesi di vita l'ex Capo di Stato ricevette la visita del vicepresidente Salvador Laurel, giunto ad Honolulu per fungere da mediatore. Come testimoniato anche dal magnate Enrique Z\u00f3bel, durante l'incontro Marcos si offr\u00ec di donare quasi la totalit\u00e0 del suo patrimonio al governo filippino in cambio della sua sepoltura a fianco della madre Josefa, ma l'offerta fu rifiutata dal governo Aquino.\nLa morte e la lunga questione sulla sepoltura.\nQuando Marcos si dimise dalla carica, egli era gi\u00e0 in et\u00e0 avanzata e afflitto da diversi problemi di salute. Inoltre il lupus aveva causato in lui un evidente declino fisico. Gi\u00e0 dal 1988 fu costretto alla sedia a rotelle ed il 15 gennaio 1989 venne ricoverato d'urgenza all'Ospedale di Saint Francis di Honolulu per via di una grave forma di polmonite aggravata da ripetuti attacchi di asma bronchiale. Nonostante le regolari cure, le sue condizioni peggiorarono gradualmente nei mesi successivi. Nel giugno del medesimo anno, in seguito al collasso del suo fegato e ad una febbre, gli fu rimosso l'unico rene funzionante trapiantatogli cinque anni prima. L'operazione lo costrinse a ricorrere a frequenti dialisi e i medici lo curarono con l'utilizzo di un nuovo antibiotico. Per via di anomalie riscontrate nel suo battito cardiaco, gli fu applicato inoltre un pacemaker. Pass\u00f2 il suo settantaduesimo compleanno in compagnia della famiglia, ma le sue condizioni erano gi\u00e0 disperate: aveva perso l'uso della parola ed era tenuto in vita dalle macchine. Marcos mor\u00ec due settimane dopo, il 28 settembre 1989, a seguito dell'aggravarsi delle sue precarie condizioni di salute e dei problemi ai reni e ai polmoni, che gli causarono un fatale arresto cardiaco. Fu temporaneamente sepolto nell'isola hawaiana di O'ahu, nella cosiddetta Valley of the Temples, in un mausoleo privato che costituisce una replica dello storico tempio buddista detto By\u014dd\u014d-in, che si erge a Uji e che fu edificato nel 1052 in quella che oggi \u00e8 la prefettura giapponese di Ky\u014dto. Corazon Aquino, che succedette Marcos alla Presidenza, si oppose subito alle richieste di riportare la salma in suolo filippino, dichiarando che tale manovra avrebbe potuto causare rivolte e instabilit\u00e0 politica.\nTuttavia, nel settembre 1993 la salma mummificata torn\u00f2 nelle Filippine, a nord di Luzon, accolta all'Aeroporto Internazionale di Laoag da migliaia di sostenitori dell'ex Presidente, nonch\u00e9 dal vicepresidente Joseph Estrada. Il corpo fu trasportato da un volo charter della Continental Airlines proveniente da Guam, l'unico scalo consentito dopo la partenza dalle Hawaii, e successivamente fu trasportato a Batac. Qui si erge una tomba, il cui monumento \u00e8 decorato in marmo nero e una voce narra le sue \"eroiche gesta\", con sottofondo una musica gregoriana. Il corpo di Marcos fu trasportato in un apposito mausoleo ad Ilocos Norte (regione in cui sorge il paese natale di Marcos, Sarrat), dove suo figlio, Ferdinand Jr., e sua figlia, Imee, sono diventati rispettivamente governatore locale e rappresentante del governo. La salma fu imbalsamata dall'anatomista Frank Malabed e sistemata in un'apposita camera refrigerata, dove \u00e8 rimasta in esposizione pubblica dal 1993 al 2016. Alcuni quotidiani, come il \"Wall Street Journal\", misero in serio dubbio l'autenticit\u00e0 della salma ed affermarono che si trattava presumibilmente di una statua di cera, ma ci\u00f2 fu smentito dalla famiglia dell'ex Presidente. Nel corso degli anni successivi alla sua morte, i Marcos chiesero pi\u00f9 volte l'organizzazione dei funerali di Stato e la sepoltura delle spoglie nel cimitero degli eroi (\"Libingan ng Mga Bayani\"), ma i governi seguenti non diedero la loro approvazione. Una nuova richiesta fu effettuata durante la presidenza di Benigno Aquino III, figlio di Corazon e Benigno Aquino Jr., il quale per\u00f2 non acconsent\u00ec.\nIl governo di Rodrigo Duterte, presidente dichiaratosi apertamente \"ammiratore\" di Marcos, si \u00e8 dimostrato invece favorevole alla sepoltura delle spoglie al \"Libingan ng Mga Bayani\", ma ha lasciato la decisione finale alla Corte Suprema delle Filippine a seguito di petizioni lanciate da esponenti politici quali Edcel Lagman, Satur Ocampo ed Etta Rosales. Nel frattempo la nazione si \u00e8 divisa in due: numerose sono state le manifestazioni da parte di gruppi di sinistra e presunte vittime della legge marziale per contrastare questa scelta, cos\u00ec come le iniziative lanciate da parte della figlia Imee e dai sostenitori di Marcos per appoggiare una possibile approvazione della Corte Suprema. Dopo tre mesi di attesa, il via libera dalla Corte Suprema \u00e8 giunto il 9 novembre 2016 con 9 magistrati favorevoli alla sepoltura e 5 contrari, accompagnato dalla decisione del tribunale di rigettare tutte le obiezioni dei gruppi per la difesa dei diritti umani. I resti di Marcos sono stati portati in elicottero dalla sua citt\u00e0 natale di Ilocos Norte a Manila il 18 novembre seguente, giorno stesso in cui \u00e8 avvenuta a gran sorpresa la sepoltura al cimitero degli eroi, con gli onori militari. Alla cerimonia funebre, semplice e rigorosamente privata, vi erano presenti l'intera famiglia Marcos e stretti amici.\nEredit\u00e0 politica.\nDopo la sua morte il giudizio su Marcos nelle Filippine \u00e8 migliorato.\nNel corso della sua carriera politica, Marcos si distinse anche per le numerose leggi ideate: molte di esse sono tutt'oggi ancora in vigore. Dal 21 settembre 1972 al 26 febbraio 1986, egli fu in grado di creare e far entrare in vigore un totale di 7\u00a0883 decreti presidenziali. Tra le migliaia di proclamazioni, decreti ed ordini esecutivi, solamente una minima percentuale fu abrogata, revocata, modificata o emendata.\nSia durante che dopo la sua amministrazione, Marcos fu lodato da molti contadini ed agricoltori per aver messo in vigore leggi a favore della classe agricola del Paese, e per averne migliorato le condizioni soprattutto durante il periodo della Nuova Societ\u00e0.\nNel bene e nel male, si tratta di comunque di una figura che ha segnato indiscutibilmente la politica e la storia filippine del dopoguerra.\nCritiche e controversie.\nNel corso della sua ventennale presidenza, Marcos fu accusato di aver rubato ingenti somme di denaro dalle tesorerie filippine. Tuttavia, secondo testimonianze della moglie di Marcos, Imelda Marcos, parte delle enormi ricchezze della famiglia sarebbero derivate dal tesoro di Yamashita, un presunto bottino di guerra saccheggiato dalle forze del generale Yamashita durante il secondo conflitto mondiale. Questa tesi fu sostenuta anche dal magnate Enrique Z\u00f3bel e dall'ex direttore di Caritas Manila Marcelino Tagle. L'oro di Yamashita fu il soggetto di un complesso procedimento legale avviato in una corte di Hawaii nel 1988 che vide coinvolti un cacciatore di tesori filippino, Rogelio Roxas, e Marcos. Roxas accus\u00f2 Marcos di furto e violazione dei diritti umani per avergli presumibilmente rubato un tesoro ritrovato a Baguio negli anni settanta e per averlo fatto incarcerare e torturare. In seguito ad un lungo procedimento giudiziario, nel corso del quale morirono gli stessi Marcos e Roxas, la Corte Suprema hawaiiana ordin\u00f2 un risarcimento nei confronti della famiglia di Roxas.\nIn particolare nell'ultima parte della sua amministrazione, fu accusato di aver effettuato storni di fondi pubblici (effettuati in previsione della fine del potere), ammontanti a miliardi di dollari del Tesoro filippino, che furono presumibilmente portati all'estero su conti bancari sicuri (in particolare in Svizzera e su depositi occulti riconducibili alla Credit Suisse). Inoltre, l'opposizione critic\u00f2 il suo governo accusandolo di aver tollerato forme di nepotismo, che avvantaggiavano la famiglia e gli amici del Presidente.\nLo stesso Marcos afferm\u00f2 pi\u00f9 volte di aver svolto l'occupazione di commerciante d'oro durante il suo periodo nell'esercito filippino e di aver perci\u00f2 ammassato enormi quantit\u00e0 di denaro gi\u00e0 prima del suo ingresso nello scenario politico del paese nel 1949. Tali affermazioni furono supportate nel 1992 dalla moglie Imelda, nel corso della campagna presidenziale di quest'ultima, la quale dichiar\u00f2 che suo marito aveva accumulato oro durante le attivit\u00e0 anti-nipponiche della seconda guerra mondiale e di averne utilizzato una parte per abbellire la residenza presidenziale e un'altra quantit\u00e0 per contribuire allo sviluppo del paese tra la fine degli anni sessanta e i primi anni settanta. Tali teorie furono tuttavia discreditate dagli oppositori della famiglia Marcos, in particolare gli Aquino, e nel corso dell'amministrazione di Corazon Aquino fu istituita una commissione, nota come Presidential Commission on Good Government, per sequestrare forzatamente le propriet\u00e0 della famiglia. Tra i beni in questione vi erano dipinti di prominenti pittori, cos\u00ec come residenze negli Stati Uniti e nelle Filippine. La commissione, tuttavia, non godette di prestigio in seguito alle accuse di corruzione e furto di beni da parte di diversi suoi componenti. Attraverso il sequestro degli immobili dei Marcos e la loro vendita, in oltre due decenni di indagini il PCGG recuper\u00f2 4 miliardi di dollari.\nSin dall'esilio per le Hawaii, Ferdinand ed Imelda Marcos furono imputati per storno di fondi. Nel corso degli anni, l'ex Presidente neg\u00f2 fermamente qualsiasi attivit\u00e0 di corruzione da parte sua e tutte le investigazioni effettuate nei suoi confronti lo avevano assolto dalle accuse di corruzione. Nel 1988 Ferdinand ed Imelda, assieme a Adnan Khashoggi, furono assolti da una \"grand jury\" di Manhattan da accuse di appropriazione indebita. Tra i difensori della coppia vi furono note personalit\u00e0 come Gerry Spence, Doris Duke, e George Hamilton.\nImelda Marcos fu assolta dagli Stati Uniti nel 1990 dalle numerose accuse di aver sottratto ingenti somme dal tesoro filippino ma condannata per corruzione in un processo intentato nelle Filippine nel 1995. Dopo quasi vent'anni di procedimenti legali, nel 2008 l'ex First Lady fu assolta definitivamente dalle accuse di aver sottratto 863 milioni di dollari da fondi pubblici.\nLa questione delle violazioni dei diritti umani \u00e8 ancora oggi irrisolta. Non si sa esattamente quanta gente sia stata uccisa dalle forze del governo e dai militari durante i ventuno anni in cui Marcos rimase al potere. Negli anni novanta, presunte vittime di repressioni o loro parenti sopravvissuti avviarono un'azione legale negli Stati Uniti, accusando la famiglia Marcos di torture, esecuzioni e sparizioni perpetrate durante gli anni della legge marziale. Tuttavia, ad oltre vent'anni di distanza, mai nessuna corte ha pubblicato liste ufficiali di vittime confermate delle politiche di repressione.\nLa famiglia Marcos.\nMarcos era il pi\u00f9 grande dei quattro figli di Mariano Marcos e Josefa Edralin. Aveva un fratello minore, Pacifico (1919\u2013), e due sorelle pi\u00f9 giovani, Elizabeth (1921\u20131986) e Fortuna (1932\u2013).\nConobbe Imelda Romualdez nell'aprile del 1953 in una sessione del Congresso, attraverso l'aiuto del deputato Daniel Romualdez, un cugino di Imelda. Durante quel periodo Marcos era uno degli astri nascenti del Partito Liberale, mentre Romualdez era una reginetta di bellezza che aveva partecipato a diversi concorsi a Tacloban e a Manila. Il corteggiamento nei confronti della donna dur\u00f2 solamente una settimana e Marcos spos\u00f2 la Romualdez il 1\u00ba maggio 1953, dopo essersi convertito al cattolicesimo. In precedenza era un aglipayano, ossia credente nella Chiesa filippina indipendente.\nImelda e Ferdinand Marcos ebbero tre figli: Imee (1955), Ferdinand \"Bongbong\" Jr. (1957) ed Irene (1960). La coppia adott\u00f2 anche Aimee (1978), una componente della famiglia Romualdez rimasta orfana in giovane et\u00e0.\nLe amanti e i figli illegittimi.\nA Marcos furono attribuite diverse amanti, principalmente attrici e modelle. Nel 1968 conobbe l'attrice statunitense Dovie Beams, arrivata nelle Filippine per girare il film \"Maharlika\" (un film biografico sulle esperienze di Marcos nell'esercito filippino) e con la quale ebbe una relazione segreta di due anni. Il loro rapporto sentimentale fu rivelato dalla stessa Beams, che prima di lasciare definitivamente il paese nel 1970, pubblic\u00f2 delle registrazioni audio in cui parevano impegnati in atti sessuali. L'attrice afferm\u00f2 di avere timori sulla sua sicurezza in seguito a diverse minacce di morte ricevute, e di aver rivelato la loro relazione per cercare protezione. Quando la notizia divenne pubblica scoppi\u00f2 uno scandalo, che termin\u00f2 solamente con il ritorno dell'attrice negli Stati Uniti nel 1970.\nAnche se il numero effettivo delle donne con cui intrattenne relazioni non \u00e8 certo, si ipotizza che ebbe almeno due figli illegittimi. Un maschio sarebbe nato il 15 giugno 1939 da una sua cugina, Maria Cristina Edralin, e Marcos lo avrebbe fatto nominare Louis Pineda Reyes per proteggere la sua vera identit\u00e0. Una figlia, di nome Analisa Josefa Hegyesi (Josefa era il nome della madre di Marcos), sarebbe nata da una relazione nei primi anni settanta con una modella australiana di origini ungheresi, Evelin Hegyesi. Nel 2001 un certo Edilberto Marcos afferm\u00f2 di essere un figlio illegittimo dell'ex Presidente, ma le sue dichiarazioni si rivelarono false.\nDiverse teorie lo indicarono inoltre come il padre biologico di Grace Poe, figlia adottiva degli attori Fernando Poe Jr. e Susan Roces. Tali teorie consideravano Grace Poe come frutto di una relazione extraconiugale tra Marcos e la sorella di Susan Roces, l'attrice Rosemarie Sonora; per evitare uno scandalo nazionale, il Presidente filippino avrebbe chiesto ai genitori adottivi di Poe di prendersi cura della neonata. In seguito all'elezione nel Senato della Poe nel 2013 ed al riemergere di queste speculazioni, la stessa Senatrice neg\u00f2 le teorie che la volevano come figlia illegittima di Marcos. In riferimento alla presunta parentela con Marcos, la Poe afferm\u00f2 inoltre di non ritenere necessario alcun test del DNA e di aver ricevuto conferma da parte della madre adottiva riguardo alla falsit\u00e0 di tali affermazioni. Le teorie sulla presunta parentela riemersero nuovamente durante le elezioni presidenziali del 2016."}
{"id": "1193228", "revid": "1444886", "url": "https://it.wikipedia.org/wiki?curid=1193228", "title": "Rupia somala", "text": "La rupia somala (in somalo: \u0631\u0648\u067e\u064a\u0627) era la moneta della Somalia italiana dal 1909 al 1925. Era suddivisa in 100 \"bese\" (singolare: \"besa\", in somalo: \u0628\u064a\u0632\u0627).\nStoria.\nLa rupia fu introdotta tra il 1909 e il 1910. Prima, furono introdotte monete in bronzo chiamate besa, seguite da monete d'argento col nome di rupia nel 1910. La rupia rimpiazz\u00f2 sia il tallero di Maria Teresa che la rupia indiana, che avevano lo stesso valore. La rupia fu sostituita dalla lira somala durante il periodo di transizione dal 1\u00ba luglio 1925 e il 30 giugno 1926, al valore di 8 lire = 1 rupia.\nDopo la sostituzione della rupia, circolarono altre monete nella Somalia italiana, tra cui la lira dell'Africa Orientale Italiana, dallo scellino dell'Africa orientale, il somalo e infine lo scellino somalo.\nMonete.\nNel 1909 furono coniate monete in bronzo col valore 1, 2 e 4 bese. Queste monete erano state istituite dal regio decreto del 28 gennaio 1909, n. 95.\nSeguirono, nel 1910, monete d'argento del valore di \u00bc, \u00bd e 1 rupia. Queste monete erano state istituite dal regio decreto dell'8 dicembre 1910, n. 847.\nLe monete in argento furono coniate fino al 1921, e quelle in bronzo fino al 1924.\nEntrambe le emissioni cessarono di avere corso legale dal 1\u00ba luglio 1925, per effetto del regio decreto del 18 giugno 1925, n. 1143 che istituiva contemporaneamente nuove monete denominate in lire.\nBanconote.\nLe prime banconote furono prodotte dalla V. Filonardi &amp; C., nel 1893. Avevano il valore di 5 rupie. Le banconote furono introdotte ufficialmente nel 1920 dalla Banca d'Italia col nome di \"buoni cassa\" e col valore di 1, di 5 e 10 rupie. Le 10 e 20 rupie furono stampate ma non entrarono ma in uso."}
{"id": "1193233", "revid": "36426", "url": "https://it.wikipedia.org/wiki?curid=1193233", "title": "Castello del Potentino", "text": "Il castello del Potentino si trova nell'omonima localit\u00e0 situata nella parte settentrionale del territorio comunale di Seggiano, oltre il torrente Vivo.\nStoria.\nIl castello venne costruito attorno all'anno mille come antico possedimento dei vescovi di Chiusi, la cui diocesi si estendeva, all'epoca, fino a tutta l'area del monte Amiata.\nNel corso del Duecento, il complesso venne sottomesso a Siena, pur venendo vincolato sia all'abbazia di San Salvatore al monte Amiata che alla famiglia Aldobrandeschi.\nCon gli inizi del Trecento, il castello fu conteso tra varie famiglie nobili del contado senese, tra le quali anche i Buonsignori, i Tolomei e i Salimbeni, che si spartirono la propriet\u00e0 facendola diventare un importante complesso rurale.\nNel corso del Seicento, l'intera fortificazione venne acquistata dalla famiglia Bourbon del Monte e, dopo vari passaggi di propriet\u00e0 avvenuti nel corso dei secoli successivi, il complesso \u00e8 stato acquistato durante il secolo scorso dallo scrittore britannico Graham Greene, i cui eredi lo hanno trasformato in una rinomata azienda agricola.\nDescrizione.\nIl castello del Potentino presenta ancora oggi il suo originario aspetto medievale, occupando due aree ben distinte; la prima, pi\u00f9 esterna, comprende i vari edifici rurali annessi ed introduce alla seconda area, pi\u00f9 interna, alla quale si accede attraverso una porta ad arco che si apre lungo una cortina muraria provvista di merli sommitali.\nL'area padronale \u00e8 costituita dal castello propriamente detto che si articola ad L attorno ad un cortile. L'edificio, a differenza del rimanente complesso, si presenta in stile rinascimentale a seguito degli interventi effettuati dai Senesi tra il Quattrocento e il Cinquecento, con il portone di accesso architravato sormontato da uno stemma gentilizio; sul tetto si scorge un piccolo campanile a vela.\nOltre l'area padronale \u00e8 presente una terza area ben distinta dove sorgeva un giardino all'italiana, oramai completamente ridimensionato e modificato.\nPresso l'insediamento castellano, si trova la cappella gentilizia dedicata a Sant'Antonio da Padova.\nCuriosit\u00e0.\nRecentemente l'asteroide 18729 ha ricevuto il nome di Potentino da parte dell'Unione Astronomica Internazionale."}
{"id": "1193234", "revid": "287204", "url": "https://it.wikipedia.org/wiki?curid=1193234", "title": "Galindo II d'Aragona", "text": "Origine.\nSecondo il codice di Roda, era figlio del conte d'Aragona, Urgell e Cerdagna, Aznar I Gal\u00edndez, e di Eneca Garc\u00e9s, figlia di Garcia Eneco, probabilmente di famiglia guascona o basca.\nL'origine di Aznar I Gal\u00edndez \u00e8 alquanto incerta, ma secondo alcune fonti, egli era figlio di Galindo Garces, che secondo il \"Cartulario de San Juan de la Pe\u00f1a\" era conte in Aragona (in un documento di una donazione al Monastero di San Juan de la Pe\u00f1a, dell'agosto 828, Galindo Garces, viene citato come conte) e di Guldregut, di cui non si conoscono le ascendenze, che in un documento (una donazione al monastero di San Pedro de Siresa) del novembre 823, viene citata come moglie del conte Galindo.\nBiografia.\nNell'824, il padre, Aznar I, estromesso dalla contea d'Aragona, lo associ\u00f2 nel governo delle contee di Urgell e Cerdagna, che in pratica Galindo Asnarez govern\u00f2 da solo.In quegli anni, Galindo spos\u00f2 Guldreguda, di cui non si conoscono gli ascendenti.\nNell'833, fu designato conte di Pallars e di Ripacorsa (un documento del l'837, lo cita come conte di Ribagorza) subentrando al conte di Tolosa, Berengario il Saggio; trovandosi per\u00f2 in contrasto col successore di Berengario, nella contea di Tolosa, Bernardo di Settimania\nNell'834, per una sua alleanza con la famiglia dei Banu Qasi e precisamente con Musa ibn Musa, le contee di Urgell e Cerdagna gli furono sottratte dall'imperatore Ludovico il Pio e date al conte di Barcellona, Sunifredo I, che le occup\u00f2 rispettivamente nell'835, la Cerdagna e nell'838 l'Urgell.\nGalindo visse per un certo periodo a Pamplona, capitale dell'omonimo regno.\nNell'844, perse definitivamente le contee di Pallars e di Ripacorsa, che gli vennero sottratte dal nuovo conte di Tolosa, Fredelone.Nello stesso anno, alla morte di Galindo Garc\u00e9s, senza eredi, Galindo Aznarez rientr\u00f2 in Aragona, e successe a Galindo Garc\u00e9s nel titolo di conte d'Aragona, che era stato di suo padre, con l'appoggio del re di Pamplona, Garc\u00eda \u00cd\u00f1iguez, la cui figlia Oneca avrebbe sposato il figlio di Galindo, Aznar Gal\u00edndez.\nDivenuto conte di Aragona Galindo si sottrasse sempre pi\u00f9 all'influenza dei Franchi, stringendo alleanza con la famiglia dei Banu Qasi, che avevano una grande influenza sul nord-est della penisola iberica, e mantenendo quella coi re di Pamplona, rafforzata dall'unione matrimoniale tra Aznar Gal\u00edndez e Oneca.\nGalindo risulta, in diversi documenti del \"Cartulario de Siresa\", come donatore, assieme alla famiglia, nei confronti del monastero Benedettino di San Pedro de Siresa, nella (Valle de Hecho), che si presume fosse stato fondato da Galindo:\nGalindo mor\u00ec nell'867, lasciando il titolo di conte di Aragona al figlio Aznar II Gal\u00edndez.\nMatrimonio e discendenza.\nGalindo, secondo il codice di Roda, aveva preso moglie (senza specificarne il nome), che secondo altre fonti si chiamava Guldreguda, da cui ebbe un figlio:"}
{"id": "1193238", "revid": "767487", "url": "https://it.wikipedia.org/wiki?curid=1193238", "title": "Como Calcio 2000-2001", "text": "Questa voce raccoglie le informazioni riguardanti il Como Calcio nelle competizioni ufficiali della stagione 2000-2001."}
{"id": "1193243", "revid": "486946", "url": "https://it.wikipedia.org/wiki?curid=1193243", "title": "A\u00e9romite", "text": ""}
{"id": "1193244", "revid": "110157", "url": "https://it.wikipedia.org/wiki?curid=1193244", "title": "Circondario di Saarlouis", "text": "Il circondario di Saarlouis (in tedesco \"Landkreis Saarlouis\") \u00e8 uno dei circondari dello stato tedesco del Saarland."}
{"id": "1193258", "revid": "125872038", "url": "https://it.wikipedia.org/wiki?curid=1193258", "title": "Teo Bellia", "text": "Biografia.\nLa sua carriera inizia come disc-jockey e selezionatore musicale a partire dal 1973, dopo gli esordi in numerose emittenti private, come Radio RDM a Colleferro e altre, e in discoteche come Tamur\u00e9 sempre a Colleferro, ha incarichi di direttore artistico e organizzativo prima di Radio Hanna IN (1978), poi di Radio Emme (1979) e infine di RDS Radio Dimensione Suono (1980).\nLa sua voce \u00e8 famosa nei cartoni animati \"I Simpson\", in cui ha doppiato Boe Szyslak dalla nona stagione in poi, in sostituzione di Pino Insegno, \"Cip &amp; Ciop\" in cui doppia Ciop, \"I Puffi\" in cui doppia il puffo Sarto, \"L'incredibile Hulk\" in cui \u00e8 la voce narrante nella 2\u00aa edizione (1982) e \"Occhi di gatto\", in cui doppia Matthew Hisman.\nPer il cinema, ha doppiato Michael J. Fox nel primo \"Ritorno al futuro\", nei cartoni, \u00e8 stata la prima voce di He-Man nella serie cult anni ottanta \"He-Man e i dominatori dell'universo\".\n\u00c8 stato speaker e giornalista di Telemontecarlo dal 1985 al 1986 e conduttore di varie edizioni di TMC News dal 1986 al 1993. Inoltre ha collaborato con \"Il processo di Biscardi\" nel 1994, quando andava in onda su TELE+2. Ha coordinato dal 1996 al 2001 prima la redazione sportiva, poi tutta l'informazione di RDS.\nNel 2005 ha vinto un \"Anello d'oro\" al Festival \"Voci nell'ombra\" per la sua direzione del doppiaggio nel telefilm \"Dragnet\"."}
{"id": "1193262", "revid": "287204", "url": "https://it.wikipedia.org/wiki?curid=1193262", "title": "Debora e Sisara", "text": "Debora e Sisara \u00e8 un\"azione sacra per musica\", ovvero dramma sacro in due atti, con musica di Pietro Alessandro Guglielmi su libretto di Carlo Sernicola. La prima esecuzione ebbe luogo al Teatro San Carlo di Napoli il 13 febbraio 1788 con la direzione di Michele Nasci, la scenografia di Domenico Chelli e il \"cast\" stellare che era reso possibile dalla posizione di primato di cui la piazza napoletana godeva allora sulla scena operistica internazionale.\nLe vicende storiche.\nSotto il nome di \"azione sacra\" vennero presentati a Napoli, durante la Quaresima, a partire dagli anni '80 del Settecento e fino al primo biennio dell'Ottocento, drammi di argomento biblico che erano finalizzati ad evitare il divieto delle rappresentazioni sceniche durante il periodo penitenziale: \"tali lavori differivano poco dalla contemporanea opera seria, eccetto che per l'argomento che era quello dell'oratorio tradizionale\". Nell'ambito di questa tipologia operistica il successo di cui god\u00e9 \"Debora e Sisara\", rimase ineguagliato almeno fino alla rappresentazione del Mos\u00e8 in Egitto rossiniano quarant'anni dopo, nel 1818: l'azione sacra di Guglielmi fu immediatamente rimessa in scena al San Carlo l'anno successivo e di essa sono ricordate almeno quaranta riprese, sia in forma scenica che in forma di \"accademia\", in citt\u00e0 italiane, come Pisa (1790), Firenze e Roma (1791), Milano (Scala 1793), Livorno (1798) e Venezia (1806), nonch\u00e9 nelle principali capitali europee, da Varsavia e Praga (1791), a Vienna (1792), Londra (1795) e Lisbona (1796). Nel 1790 l'opera fu rappresentata a Siena, in una revisione \"secolarizzata\", col titolo di \"Arsinoe e Breno\".\nDopo un lungo periodo d'oblio, l'opera \u00e8 stata riscoperta e riproposta parzialmente (Sinfonia ed Introduzione, seguite da un'aria, due cori ed il finale) da Filiberto Pierami nell'ambito del Festival \"Lunatica\" nel luglio 2000, nel Duomo di Carrara. L'Orchestra era Filarmonica di Stato \"Dinu Lipatti\" di Satu Mare (Romania); soprano (Debora), Lorena Campari; soprano (Giaele), Enrica Bassano; tenore (Alcimo/Aber), Alessandro Poletti. Il coro era l'Associazione corale massese \"Pietro Alessandro Guglielmi\", maestro del coro: Paolo Biancalana). Il 15 maggio 2015 \u00e8 stata nuovamente eseguita, ma integralmente, nel Teatro comunale \"Pietro Alessandro Guglielmi\" di Massa, con repliche il 16 e 17 maggio a Firenze, nell'Auditorium di Santo Stefano al Ponte. In questa edizione, tutti i recitativi secchi sono stati sostituiti dal racconto di un narratore. Il direttore d'orchestra \u00e8 stato sempre lo stesso Pierami, a capo dell'Orchestra da camera fiorentina e dell'Associazione corale massese \"Pietro Alessandro Guglielmi\" (maestro del coro: Paolo Biancalana). I solisti: soprano (Debora), Lorena Campari; soprano (Giaele), Alessandra Meozzi; tenore (Sisara), Maurizio Saltarin; tenore (Alcimo), Nicola Pisaniello; tenore (Araspe) Gianni Scardoni; tenore (Aber) Giorgio Tamburelli; basso (Barac), Valentino Perera; narratore, Matteo Procuranti."}
{"id": "1193264", "revid": "110157", "url": "https://it.wikipedia.org/wiki?curid=1193264", "title": "Circondario di Sankt Wendel", "text": "Il circondario di Sankt Wendel \u00e8 uno dei circondari dello stato tedesco del Saarland.\nCitt\u00e0 e comuni.\n(Abitanti al \nLa citt\u00e0 ha una popolazione di 93.578 abitanti con capoluogo St.Wendel."}
{"id": "1193265", "revid": "287204", "url": "https://it.wikipedia.org/wiki?curid=1193265", "title": "Prima battaglia di Filippi", "text": ""}
{"id": "1193266", "revid": "78273", "url": "https://it.wikipedia.org/wiki?curid=1193266", "title": "Andrei Gavrilov", "text": ""}
{"id": "1193267", "revid": "287204", "url": "https://it.wikipedia.org/wiki?curid=1193267", "title": "Seconda battaglia di Filippi", "text": ""}
{"id": "1193277", "revid": "1684799", "url": "https://it.wikipedia.org/wiki?curid=1193277", "title": "Claudio Grauso", "text": "Caratteristiche tecniche.\n\u00c8 un ex centrocampista centrale, con caratteristiche prettamente difensive.\nCarriera.\nGiocatore.\nInizia a giocare a calcio all'et\u00e0 di 5 anni nel Vianney, una squadra parrocchiale di Torino. Nel 1993 passa ad un'altra squadra di Torino, il Nizza Millefonti, dove viene notato e acquistato nel 1995 dal Torino. Dopo una stagione tra le file degli Allievi nazionali granata e tre stagioni di Primavera, in cui vince una Coppa Italia e un Torneo di Viareggio (ed un altro perso in finale) sotto la guida di Claudio Sala, approda tra i professionisti nella stagione 1999-2000 tra le file dell'Alessandria. Con Claudio Maselli in panchina, i \"grigi\" si piazzano al secondo posto nel campionato di Serie C2 dietro lo Spezia, e conquistano la Serie C1 nella finale unica dei play-off contro il Prato.\nL'allora proprietario dell'Alessandria, Aldo Spinelli, nonch\u00e9 proprietario del Livorno, decide di portare il ragazzo a giocare in Toscana. In amaranto trascorrer\u00e0 cinque stagioni che lo porteranno dalla Serie C1 fino alla Serie A. Nel 2000-2001 la squadra perder\u00e0 la finale dei play-off contro il Como, mentre nella stagione successiva vincer\u00e0 il campionato di Serie C1 davanti allo Spezia sotto la guida di Osvaldo Jaconi, sfiorando anche la vittoria della Coppa Italia di serie C, persa in finale contro l'Albinoleffe. Nel 2002-2003 gli amaranto disputano il campionato di Serie B dopo 30 anni e si piazzano a met\u00e0 classifica con Roberto Donadoni in panchina. Nel 2003-2004, sotto la guida di Walter Mazzarri, la squadra conclude il campionato di Serie B al terzo posto, conquistando la promozione in Serie A dopo 50 anni dall'ultima apparizione nella massima serie. Grauso segna in Livorno-Como del 25 ottobre 2003 un gol in mezza rovesciata con la sua squadra ridotta in nove uomini a causa di una doppia espulsione.\nIl campionato di Serie A 2004-2005 inizia con l'anticipo di San Siro che vede il Livorno pareggiare 2-2 sul campo dei campioni d'Italia del Milan. Il campionato si concluder\u00e0 al nono posto per i labronici, sotto la guida di Franco Colomba prima e Roberto Donadoni poi. La classica ciliegina sulla torta di questo torneo \u00e8 la vittoria per 1-0 contro il Milan nella partita di ritorno all'Armando Picchi. Per Grauso 23 presenze nella massima serie.\nA giugno 2005 c'\u00e8 il trasferimento al del presidente Fabrizio Lori, dove Grauso disputer\u00e0 cinque stagioni di Serie B. Con l'ex compagno di squadra Domenico Di Carlo in panchina, si piazza al quarto posto nel 2005-2006 arrendendosi nella doppia finale play-off contro il Torino. Nel 2006-2007 il Mantova termina il campionato all'ottavo posto, concedendosi il lusso di battere in casa le future promosse Juventus, Genoa e Napoli. Il campionato 2007-2008 vede di nuovo il Mantova fallire l'obiettivo play-off, sotto la guida di Attilio Tesser. A met\u00e0 novembre Grauso si romper\u00e0 i legamenti crociati del ginocchio sul campo di Treviso e torner\u00e0 solo per il finale di stagione. Il biennio successivo del Mantova calcio si concluder\u00e0 con la retrocessione in Serie C1 e il fallimento societario nella stagione 2009-2010.\nGrauso firmer\u00e0 un biennale con il Benevento del presidente Oreste Vigorito. Dopo una stagione sfortunata per il centrocampista, costellata da infortuni e conclusa con la semifinale play-off persa contro la Juve Stabia, Grauso si trasferisce allo Spezia a fine gennaio 2012. Ritrova l'allenatore dell'ultima stagione mantovana, Michele Serena, e con gli aquilotti conquista il triplete vincendo il campionato di Lega Pro Prima Divisione, la Coppa Italia di Lega Pro in finale contro il Pisa e la Supercoppa contro la Ternana.\nNell'estate del 2012 si trasferisce al Monza e ne diventa subito il capitano. Sotto la guida del tecnico Antonino Asta, la squadra termina la stagione al primo posto nel girone A del campionato di seconda divisione di Lega Pro, ma a causa di una penalizzazione di 6 punti \u00e8 costretta a giocare i playoff. Dopo aver superato il Bassano in semifinale, il Monza perde 3-2 la finale unica contro il Venezia, nonostante fosse in vantaggio 2-1 fino al 90\u00ba.\nNella stagione successiva la squadra raggiunger\u00e0 invece l'obiettivo promozione e arriver\u00e0 a giocarsi anche la finale di Coppa Italia di Lega Pro, perdendo contro la Salernitana.\nA luglio 2014 diventa il capitano del Chieri Calcio, un'ambiziosa societ\u00e0 piemontese della LegaNazionaleDilettanti.\nNel 2015-2016 torna tra i professionisti, siglando un contratto con la Giana Erminio, in Lega Pro. Debutta con i lombardi subentrando, al 43\u00ba minuto della ripresa, a capitan Marco Biraghi nel debutto vincente contro la , vinto per 2-1 al Comunale di Gorgonzola. Dopo una sola stagione, terminata con la salvezza, si trasferisce al FCD Rivoli (Campionato di Eccellenza Piemontese), dove ad Aprile 2017 termina la carriera da calciatore.\nAllenatore.\nUna volta appesi gli scarpini al chiodo, nel mese di Luglio 2017 firma un contratto con il Torino FC in qualit\u00e0 di collaboratore tecnico della squadra Primavera guidata dal tecnico emergente Federico Coppitelli. La stagione 2017-2018 si concluder\u00e0 con la vittoria della Coppa Italia Primavera e con la conquista dei playoff (persi ai quarti di finale con la Fiorentina) in campionato.\nA Luglio 2019 segue Federico Coppitelli sulla panchina dell'Imolese Calcio 1919, in qualit\u00e0 di vice allenatore, venendo entrambi sollevati dall'incarico alla fine del mese di settembre, dopo aver raccolto solo due punti in sei giornate di campionato.\nNel mese di Agosto 2020 viene annunciato come vice allenatore di Francesco Pedone, sulla panchina della formazione Under 17 della Juventus Football Club.\nStatistiche.\nPresenze e reti nei club.\n\"Statistiche aggiornate al 24 maggio 2016.\""}
{"id": "1193278", "revid": "729019", "url": "https://it.wikipedia.org/wiki?curid=1193278", "title": "Tri Nations 2007", "text": "Il torneo rugbystico del Tri Nations 2007 si svolse dal 16 giugno al 21 luglio 2007 tra le selezioni nazionali di rugby XV di , e .\nPer motivi contingenti (la partecipazione di tutte e tre le squadre alla Coppa del Mondo in Francia), tale edizione del torneo fu anticipata di circa un mese rispetto al calendario tipico che lo vuole disputato in luglio / agosto.\nL'edizione 2007 vide un ritorno al sistema classico di andata e ritorno, con quattro partite disputate da ciascuna Nazionale, due in casa e due in trasferta.\nLa mantenne il titolo vinto l'anno precedente, cos\u00ec come la Bledisloe Cup per parit\u00e0 nell'incontro diretto contro l'; quest'ultima, altres\u00ec, si aggiudic\u00f2 il Mandela Challenge Plate per miglior differenza punti nei due incontri con il ."}
{"id": "1193281", "revid": "48479", "url": "https://it.wikipedia.org/wiki?curid=1193281", "title": "Wiccans", "text": ""}
{"id": "1193283", "revid": "48479", "url": "https://it.wikipedia.org/wiki?curid=1193283", "title": "Wiccano", "text": ""}
{"id": "1193286", "revid": "48479", "url": "https://it.wikipedia.org/wiki?curid=1193286", "title": "Wiccana", "text": ""}
{"id": "1193288", "revid": "48479", "url": "https://it.wikipedia.org/wiki?curid=1193288", "title": "Wiccani", "text": ""}
{"id": "1193289", "revid": "48479", "url": "https://it.wikipedia.org/wiki?curid=1193289", "title": "Wiccane", "text": ""}
