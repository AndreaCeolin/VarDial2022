{"id": "1068166", "revid": "15756", "url": "https://it.wikipedia.org/wiki?curid=1068166", "title": "Cesario di Terracina", "text": "A partire dal IV secolo, a seguito della traslazione delle sue spoglie da Terracina alla Domus Augustana sul colle Palatino, San Cesario \u00e8 stato uno dei martiri pi\u00f9 celebri e venerati a Roma (una celebrit\u00e0 confermata dal fatto che gli vennero dedicati molti santuari, oratori e monasteri); il suo nome \u00e8 servito per soppiantare il culto pagano di Giulio Cesare, dell'imperatore Cesare Ottaviano Augusto e dei Divi Cesari (gli imperatori romani). In tal modo, San Cesario ha annunciato il nuovo carattere cristiano della potenza dei Cesari e il suo oratorio sul Palatino, nel cuore della Roma antica, \u00e8 servito come punto di riferimento per la cristianizzazione dell'Impero. Il culto del santo \u00e8 molto diffuso nel mondo, intensificato attraverso le varie traslazioni delle sue reliquie, donate dai papi, imperatori, re, santi, Padri della Chiesa, vescovi, duchi e cavalieri.\nAgiografia.\nLe origini romane: la discendenza dalla Gens Iulia.\nStando a quanto riportano i martirologi e gli studi agiografici, Cesario sarebbe nato nell'Africa settentrionale, precisamente a Cartagine, verso l'85 d.C. Figlio di un mercenario e di una nobildonna che, secondo la tradizione, discendevano dalla \u201c\"Gens Julia\"\u201d, la rinomata famiglia Giulia, sarebbe stato chiamato Cesario per dimostrare la loro devozione e appartenenza all'imperatore, denominato anche Cesare (secondo lo storico e agiografo mons. Francesco Lanzoni, l'africanit\u00e0 del martire pu\u00f2 essere un'invenzione, o una pura ipotesi dell'autore, o una tradizione volgare da lui raccolta e consacrata nel suo lavoro. Oppure potrebbe congetturarsi che la passione di Cesario sia stata creata dalla penna di uno scrittore africano, profugo in Italia dalla persecuzione vandalica). I suoi avi si sarebbero stanziati a Cartagine durante la riorganizzazione dei territori africani da parte di Giulio Cesare, il quale proprio in quella citt\u00e0 fond\u00f2 una colonia romana in cui si erano trasferiti dei cittadini romani alleati con la madrepatria e quindi sotto il controllo di Roma. Questa colonia prosperava e traeva profitto dal collegamento e dall'alleanza con Roma imperiale e il bimbo, essendo figlio unico, si trovava nella condizione di poter ereditare una cospicua eredit\u00e0. La sua famiglia si sarebbe convertita al cristianesimo per la fervente predicazioni degli apostoli di Ges\u00f9. Il giovane Cesario, dopo aver compreso i contenuti della dottrina cristiana, prese il voto del diaconato. Nel cristianesimo primitivo il diacono (dal greco \"\u03b4\u03b9\u03ac\u03ba\u03bf\u03bd\u03bf\u03c2\" - \"di\u00e1konos\", ovvero servitore) era colui che si poneva nella comunit\u00e0 al servizio del prossimo. Sorretto da questa fede, avrebbe rinunciato al suo patrimonio e si sarebbe dedicato all'evangelizzazione.\nLa \"Passio S. Caesarii\": il racconto del martirio.\nL'imperatore romano Marco Ulpio Nerva Traiano, regnante dal 98 al 117 d.C., oper\u00f2 una persecuzione contro i cristiani: ordin\u00f2 di punire chiunque si fosse rifiutato di sacrificare agli idoli.\nSuperata la fase dell'adolescenza, Cesario sarebbe partito, con i suoi compagni, alla volta di Roma, dove il cristianesimo era una religione illecita, punibile con le massime pene. La nave tuttavia sarebbe naufragata, a causa di una furiosa tempesta, sulle coste di Terracina (una citt\u00e0 situata all'estremit\u00e0 meridionale dell'Agro Pontino), dove Cesario avrebbe deciso di fermarsi, di prendersi cura dei poveri, dei deboli e degli infermi, rimanendo nascosto in citt\u00e0, nella casa di un cristiano, il monaco Eusebio, servo di Dio: sarebbe stato accolto nella comunit\u00e0 cristiana formata da Epafrodito, uno schiavo di origine greca, discepolo di San Pietro apostolo e primo vescovo di Terracina nella met\u00e0 del I sec. d.C.\nUn giorno Cesario si sarebbe imbattuto in Luciano, un giovane che la citt\u00e0 aveva destinato al sacrificio in onore di Apollo per la festa del 1\u00ba gennaio.\nSecondo la \"Passio\", ossia il racconto del martirio del santo, ogni anno era consuetudine immolare al dio Apollo il ragazzo pi\u00f9 bello della citt\u00e0, il quale - dopo essere stato esaudito in tutti i suoi desideri e nutrito con prelibati cibi per circa otto mesi - doveva indossare magnifiche armi, montare su un cavallo riccamente bardato, salire fino alla sommit\u00e0 del Monte Sant'Angelo e gettarsi nel vuoto con il recalcitrante cavallo per schiantarsi contro le rocce e perire tra le onde insieme con la sua cavalcatura; il suo sacrificio avrebbe assicurato al suo nome fama e gloria immortale e ottenuto la salvezza dei suoi concittadini. Il sacerdote pagano incaricato al sacrificio umano si chiamava Firminio, il quale avrebbe approfittato dello stato di ignoranza dei suoi cittadini per convincerli a compiere questa sanguinaria azione.\nQuando il diacono Cesario vide per la prima volta Luciano (il nome deriva dal latino \"Lucianus\" e significa \"nato dalla luce\", una chiara allusione ad Apollo, divinit\u00e0 della luce), chiese alla folla cosa significasse tutto questo splendore di cui questi era circondato, e riuscito a sapere la storia di questa antica usanza, si indign\u00f2 per questa barbarie e aspett\u00f2 il giorno stabilito per la cerimonia facendo veglie, digiuni e preghiere.\nArrivato il 1\u00ba gennaio, Luciano avrebbe sacrificato una scrofa per la salvezza dei suoi cittadini nel \"Templum Apollinis\", dal quale sarebbe partita la solenne processione che lo avrebbe condotto verso il monte.\nNonostante i vari tentativi di Cesario al fine di interrompere il barbaro rito, il giovane Luciano si sarebbe gettato dall'alto del monte e il diacono, dopo questa visione sconvolgente, avrebbe rivolto dure parole ai terracinesi: \"Sventura allo Stato e ai principi che si rallegrano delle sofferenze e si pascono di sangue! Perch\u00e9 dovete perdere le vostre anime per le vostre imposture ed essere sedotti dagli artifici del demonio?\", e avendo protestato contro questa folle tradizione presso il falso sacerdote Firminio, venne arrestato con l'accusa di lesa maest\u00e0 e condotto da un console (\"Consularis Campaniae\") di nome Leonzio, che gli ordin\u00f2 di sacrificare al dio Apollo (la questione del sacrificio umano \u00e8 la prima cosa inattendibile da un punto di vista storico; del tutto improbabile nel periodo imperiale: l'ultimo sacrificio umano risale alla fine del III sec. a.C., durante la II guerra punica e dopo il disastro di Canne. Il presunto sacrificio di Luciano ricorda la \"devotio\", pratica religiosa dell'antica Roma secondo la quale il comandante dell'esercito romano si immolava agli Dei Mani, per ottenere, in cambio della propria vita, la salvezza e la vittoria dei suoi uomini. Inoltre, sotto l'imperatore Traiano non esisteva il Consolare della Campania; questa carica \u00e8 della met\u00e0 del II sec. d.C. Bisogna, per\u00f2, tener presente che la Passione di San Cesario \u00e8 stata scritta nell'epoca bizantina e il narratore ha preso personaggi e circostanze appartenenti a tradizioni posteriori in quanto non intendeva raccontare vicende verosimili. Pertanto, l'opera non ha un carattere realistico ma fortemente simbolico.\nIl console Leonzio avrebbe deciso di condurre Cesario davanti al tempio di Apollo: se il diacono avesse rinnegato la sua fede in Cristo e offerto incenso e preghiere alla loro divinit\u00e0 pagana, sarebbe stato lasciato in libert\u00e0 e perdonato sulla base del suo pentimento (\u00e8 probabile che l'ignoto redattore della \"Passio\" \"S. Caesarii\" abbia letto la lettera inviata a Plinio il Giovane da Marco Ulpio Nerva Traiano, nella quale l'imperatore asseriva che non vi doveva essere nessuna ricerca attiva dei cristiani, ma, in caso di denuncia, essi avrebbero dovuto sacrificare agli dei per non essere condannati a morte).\nIl tempio al quale venne condotto il diacono tuttavia sarebbe crollato travolgendo il sacerdote Firminio (in pratica, la popolazione di Terracina aspettava dal diacono un segno tangibile della potenza del Dio cristiano; se tale prodigioso evento avveniva si sarebbe convertita e avrebbe rinnegato le loro divinit\u00e0 pagane: in realt\u00e0, questo episodio tende a spiegare in modo simbolico la trasformazione, sostituzione e cristianizzazione del cosiddetto \"Templum Apollinis\" in basilica di S. Cesario, a partire dal V secolo).\nSuccessivamente Lussurio, primo cittadino del luogo, avrebbe convocato tutto il popolo di Terracina nei pressi delle rovine del tempio di Apollo; nel momento in cui il diacono Cesario avrebbe contestato la loro falsa religione che imponeva di procurare la salvezza dello Stato attraverso l'effusione di sangue umano, tutte le persone avrebbero gridato: \"\u00ab\u00c8 un uomo buono e ci\u00f2 che ci propone \u00e8 giusto\u00bb.\" Immediatamente Lussurio lo fece riportare nella prigione (la prigione, secondo l'autore della Passio, era ubicata presso il foro stesso: nulla \u00e8 ancora emerso dalle ricerche archeologiche, anche perch\u00e9, se essa era veramente situata presso il Foro Emiliano, sar\u00e0 stata sostituita o inglobata dalle costruzioni di epoca successiva).\nTrascorso un anno di dura prigionia, Cesario fu condotto nel luogo centrale della citt\u00e0, il Foro Emiliano, dove il console Leonzio si sarebbe improvvisamente convertito e sarebbe morto dopo aver ricevuto i sacramenti da un presbitero di nome Giuliano.\nIl corpo di Leonzio sarebbe stato salvato dalla sua famiglia e sepolto in \u201cAgro Varano\u201d, nelle vicinanze della citt\u00e0, il giorno 30 ottobre (la Chiesa cattolica venera il console Leonzio di Terracina come santo e confessore).\nIl suo successore alla carica, il primo cittadino Lussurio, avrebbe quindi condannato Cesario e Giuliano a essere gettati nel mare di Terracina chiusi in un sacco (\"poena cullei\"). Era il 1\u00ba novembre (\"Kalendae Novembr\u012bs\") dell'anno 107 d.C.\nLussurio, in viaggio verso Roma, sarebbe morto per il morso di un serpente, come predetto da Cesario, poco prima di essere condannato: \"\u201cL'acqua, nella quale sono stato rigenerato, mi ricever\u00e0 come suo figlio che ha trovato in essa una seconda nascita: oggi mi render\u00e0 martire con Giuliano, mio Padre, che una volta mi fece cristiano. Quanto a te, Lussurio, oggi stesso morirai con un morso di un serpente, affinch\u00e9 tutti i paesi sappiano che Dio vendicher\u00e0 il sangue dei suoi servi, e delle vergini che facesti perire tra le fiamme\u201d\" (Lussurio sarebbe stato figlio di console romano e fratello di un certo Aureliano, che ritroviamo anche negli Atti dei SS. Nereo e Achilleo, ascrivibili al V-VI secolo. Lussurio avrebbe ordinato di incendiare la stanza dove si erano rifugiate le vergini Domitilla, Eufrosina e Teodora, facendole morire arse vive in quanto avevano rifiutato di sacrificare agli dei).\nSecondo la tradizione, Cesario e Giuliano sarebbero stati gettati dall'alto della guglia del Pisco Montano, uno sperone roccioso separato dal monte Sant'Angelo, sulla cui vetta domina il Tempio di Giove Anxur.\nI corpi dei due martiri annegati, rigettati a riva, sarebbero stati sepolti dal monaco Eusebio, in Agro Varano, poco prima di entrare nella citt\u00e0 di Terracina, chiaramente \"extra urbem\", ma molto vicino a essa. Eusebio rimase a pregare presso la loro tomba, dove sarebbero accorsi molti che si convertirono e furono battezzati dal presbitero Felice (\u00e8 improbabile la presenza di un monaco al tempo dell'imperatore Marco Ulpio Nerva Traiano: i primi monaci vennero a Roma a met\u00e0 del quarto secolo. I monaci benedettini sono stati sempre legati alla cura, alla sistemazione e alla suddivisione del corpo del diacono Cesario, e soprattutto hanno contribuito a diffondere e intensificare il suo culto nel mondo donando \"ex ossibus S.C\u00e6sarii\" a moltissime chiese; forse il personaggio Eusebio nasce proprio per rendere omaggio a questi religiosi).\nNel frattempo, il nuovo giudice Leonzio II (il figlio del console convertito dal diacono Cesario) per vendicarsi della morte del padre, avrebbe fatto arrestare Eusebio e Felice e, dopo averli processati nel Foro Emiliano, li avrebbe fatti decapitare e gettare in un fiume dopo aver accertato il loro rifiuto di sacrificare agli dei.\nIl presbitero Quarto da Capua, uscendo per andare nella sua casa di campagna, avrebbe ritrovato i corpi decapitati dei martiri e le loro teste presso la pineta, e dato loro degna sepoltura in prossimit\u00e0 delle tombe di Cesario e Giuliano. L'area indicata con il toponimo \"in Agro Varano\" apparteneva a un'agiata famiglia romano-terracinese, i Vari (\"Gens Vara\"). Questa famiglia, convertitasi al cristianesimo, offr\u00ec la sua casa per le riunioni della parola di Dio e per la celebrazione dell'eucaristia. In questo campo i cristiani avevano anche il loro \"coemeterium\". Un cimitero gi\u00e0 funzionante, quindi, e nel quale venne posto il corpo di Cesario, all'indomani del suo martirio, precisamente nella propriet\u00e0 del presbitero Quarto da Capua. Secondo la tradizione, San Quarto era un presbitero capuano, fratello di San Quinto, vescovo di Capua; entrambi sarebbero stati martirizzati sulla via Latina nei pressi di Roma.\nSulla tomba di Cesario fu eretta la prima chiesa cristiana della citt\u00e0, dedicata a Santa Maria ad Martyres (Santa Maria sulle tombe dei martiri), che fu meta di grande venerazione. Di tale edificio esiste un ricordo nelle fonti letterarie: si tratta di una donazione fatta dal papa Leone IV (847-855), della quale si ha notizia nel \"Liber Pontificalis\". Questa chiesetta fu distrutta nel 1892 dal proprietario del terreno, ma fu eretta una colonna di marmo bianco scanalata sovrastata da una croce di ferro che i contadini del luogo chiamavano \u201cCroce di S. Cesario\u201d per ricordare il suo luogo di sepoltura.\nCesario, un personaggio storico.\n\"Caesarius\" di Terracina \u00e8 un personaggio storico, un martire la cui esistenza pu\u00f2 essere variamente documentata, ma assolutamente mai posta in discussione.\nAbbiamo la certezza che mor\u00ec durante l'era delle persecuzioni dei cristiani.\nIl diacono \u00e8 menzionato nel \"Martirologio Geronimiano\" (un documento della prima met\u00e0 del V secolo, in cui \u00e8 redatto l'elenco pi\u00f9 antico dei martiri cristiani della Chiesa latina), nel quale la sua festa \u00e8 segnata al giorno 1\u00ba novembre e al 21 aprile, facendola coincidere intenzionalmente con il \"Dies Natalis Romae\", ossia con la festivit\u00e0 del Natale di Roma.\nNel \"Martirologio Romano\" (un libro liturgico in cui la Chiesa fa memoria dei suoi martiri e dei suoi santi nei singoli giorni dell'anno in base alla data della loro morte, il \"Dies Natalis\", ossia la nascita al Cielo, sottolineando il raggiungimento della \"nuova\" vita eterna) il diacono Cesario \u00e8 commemorato il 1\u00ba novembre - giorno che coinciderebbe con la data del suo martirio - con un breve elogio tratto dalla Passione.\nLa nascita al Cielo di San Cesario \u00e8 menzionata anche in altri autorevoli documenti, come negli antichi libri liturgici cristiani i \"Sacramentari Gregoriano e Gelasiano\u201d, attribuiti ai papi Gregorio I e Gelasio I, e nei martirologi di Beda il Venerabile, Rabano Mauro, Usuardo e altri posteriori, come in quello del cardinale Cesare Baronio.\nIl Natale di San Cesario di Terracina (\u201cN. S. CESARII\u201d) al giorno 1\u00ba novembre \u00e8 segnato anche nel Calendario Marmoreo di Napoli, inciso probabilmente tra gli anni 847-877, attualmente conservato nel Duomo di Napoli (si tratta di un calendario cristiano scolpito sul marmo, tra i pi\u00f9 antichi giunti finora, che conserva i costumi liturgici della Chiesa napoletana, specie di quella parte del clero legata agli ambienti greci).\nLa sua festa \u00e8 segnata anche nell'antico calendario del gesuita francese Fronton du Duc.\nEdward B. Garrison, storico dell'arte statunitense, fa notare che, nonostante San Cesario in tutti i Calendari sia presente al 1\u00b0 nov., si trova al 2 del mese in diversi Passionari lucchesi e nell\u02bcOrdinario; suggerisce quindi l\u02bcipotesi che, data l\u02bcimportanza del santo (con reliquie nel monastero di San Ponziano di Lucca), la festa fosse stata spostata perch\u00e9 non venisse ostacolata da quella di Ognissanti. Sull\u02bcOrdinario lucchese si legge inequivocabilmente \"\u00abDe sancto Cesario, secundo die post Omnium Sanctorum\u2026\u00bb\" (LBC 608, f. 68r), ma nel suo stesso Calendario si trova al 1\u00b0 nov., cos\u00ec come in tutti gli altri Calendari.\nPresso i greci, invece, San Cesario diacono e martire di Terracina (in greco \"\u039a\u03b1\u03b9\u03c3\u03ac\u03c1\u03b9\u03bf\u03c2 \u03bf \u03b4\u03b9\u03ac\u03ba\u03bf\u03bd\u03bf\u03c2\") \u00e8 commemorato il 7 ottobre nel Sinassario di Costantinopoli.\nLe \"Passiones\".\nLa biografia del diacono \u00e8 affidata a una \"Passio\" pervenutaci secondo quattro redazioni: \"minima, parva, maior, maxima\", elaborate nei secoli compresi entro il primo millennio.\nLa Passio minima - conservata in tre copie; una prima copia, almeno sino al 1880, dai monaci Cistercensi di Santa Croce in Gerusalemme. Una seconda copia a Vienna, nella Biblioteca Cesarea, mentre l'ultima copia a Firenze, nella Biblioteca Laurenziana.\nLa Passio parva - conservata a Firenze, nella Biblioteca Riccardiana, e in Olanda.\nLa Passio maior - conservata presso l'Archivio Vaticano (si tratta dell'originale del IX secolo, dono di Papa Zaccaria al Capitolo di San Pietro).\nLa Passio maxima - \u00e8 una raccolta di vari codici di autori ignoti.\nLe redazioni greche della \"Passio -\" dovute anche allo stanziamento sul Palatino di un gruppo di monaci greci che tra l'VIII e il IX secolo fond\u00f2 un monastero presso S. Cesareo in Palatio - sono il frutto della traduzione pi\u00f9 o meno letterale delle versioni latine. I testi che compongono il \"dossier\" agiografico e innologico in lingua greca dei martiri Cesario e Giuliano di Terracina ci sono noti in sei codici, tre vaticani (i manoscritti Citt\u00e0 del Vaticano, Biblioteca Apostolica Vaticana, \"Vat. gr.\" 2 [XI sec.] e gli \"olim\" criptensi \"Vat. gr.\" 1608 [XI \"in.\"] e \"Vat gr.\" 2302 [1220-1222 ca.], quest'ultimo autografo del monaco e copista Giovanni da Rossano), un criptense (Grottaferrata, Biblioteca del Monumento Nazionale, \"Crypt. \u0394.\u03b1.\"\u0399\u0399\u0399 [sec. XI]), un ambrosiano (Milano, Veneranda Biblioteca Ambrosiana, D 92 sup. [II met\u00e0 X sec.]) e un messinese (Messina, Biblioteca Regionale Universitaria, \"S. Salv.\" 135 [sec. XIII \"ex.\"]).\nLe redazioni greche della Passione di San Cesario potrebbero essere state portate a Costantinopoli da un monaco orientale, San Biagio (\"Blasios\") di Amorio (\"Amorion\", in Anatolia), il quale - a partire dall'anno 860 - rimase per diciotto anni nel monastero romano di San Cesareo in Palatio. In questo monastero vi era uno \"scriptorium\", dove si scrivevano i manoscritti e si copiavano i testi antichi.\nIl promotore della diffusione del culto di San Cesario a \"Crypta Ferrata\" fu San Nilo da Rossano (di origine greca), a seguito del trasferimento dal territorio di Gaeta (confinante a nord con Terracina) in quello dei conti di \"Tusculum\" (Tusculo); nel 1004 fond\u00f2 l'Abbazia Greca di Santa Maria di Grottaferrata, dove, successivamente, fu traslata la reliquia del dente del diacono Cesario. San Bartolomeo il Giovane (981-1055), discepolo e allievo prediletto di San Nilo, compose - in lingua greca - degli inni in onore di San Cesario di Terracina.\nGiovanni da Gaeta (1060 circa -1119), il futuro Papa Gelasio II, realizz\u00f2 un componimento poetico su S. Cesario di Terracina, citato da Pietro Diacono.\nDatazione del martirio.\nNelle quattro \"Passiones\", il periodo del martirio di Cesario \u00e8 posto in periodi storici differenti, a partire dall'et\u00e0 neroniana fino ad arrivare all'et\u00e0 domizianea. Secondo la \u201c\"Passio parva\"\u201d (la pi\u00f9 antica, ascrivibile al V-VI secolo), il martirio di Cesario sarebbe avvenuto in et\u00e0 neroniana (54-68 d.C.), datazione accettata anche dall'agiografo tedesco Lorenzo Surio: vi sarebbe un chiaro tentativo di avvicinare il diacono allo storicamente provato passaggio degli apostoli Pietro e Paolo nella citt\u00e0 di Terracina. L'evangelizzazione di Paolo lungo l'Appia \u00e8 attestata dagli Atti degli Apostoli, che fanno riferimento al suo viaggio da Pozzuoli verso Roma con le soste a \"Tres Tabernae\" e a Foro Appio, nella zona pontina. La sua sosta a Terracina viene ricordata negli Atti apocrifi di Pietro e Paolo dello Pseudo Marcello, secondo i quali San Paolo avrebbe soggiornato nella casa del diacono Cesario in Terracina per sette giorni.\nGeneralmente si prende in considerazione la \"Passio maxima\" che pone il martirio in et\u00e0 traianea (98-117 d.C.) in quanto Cesario \u00e8 ricordato anche negli Atti dei SS. Nereo e Achilleo, martirizzati appunto sotto l'imperatore Marco Ulpio Nerva Traiano. Il nome del diacono compare negli \"\u201cActa Nerei et Achillei\u201d\" (ascrivibili al V-VI secolo), come colui che diede sepoltura alle vergini Flavia Domitilla, Eufrosina e Teodora, martirizzate a Terracina all'inizio del I secolo d.C. Lo storico francese Louis-S\u00e9bastien Le Nain de Tillemont ritrova Lussurio e Leonzio (personaggi della \"Passio S. Caesarii\") anche nella Passio di San Giacinto, martirizzato a Porto Romano sotto Traiano.\nLo storico inglese Alban Butler sostiene che il martirio di S. Cesario sarebbe avvenuto nell'anno 300, durante la persecuzione di Diocleziano (284-305).\nUna parte della moderna critica storica sposta la data del martirio di Cesario al 250 d.C., durante la persecuzione di Traiano Decio (249-251). Secondo l'archeologo Pietro Longo, la \u201c\"Passio maxima\"\u201d \u00e8 inattendibile in quanto troppo prolissa e piena di \u201cpie interpolazioni\u201d atte a esaltare Cesario. Il collegamento del martirio del nostro diacono con quello di Nereo, Achilleo e Domitilla sarebbe nato in quanto questi quattro martiri risulterebbero essere tutti legati al papa Damaso (366-384), il quale avrebbe curato la traslazione del corpo di Cesario da Terracina a Roma (\u201c\"Sanatio Gallae et translatio S. Caesarii Romam\u201d\") e scritto un carme in onore dei SS. Nereo e Achilleo. L'archeologo sostiene che il martirio di Cesario sarebbe avvenuto, invece, il giorno 13 luglio dell'anno 250 d.C. - oppure nei quattro giorni antecedenti ossia dal 9 al 13 - perch\u00e9 in quel periodo a Roma venivano festeggiati i Ludi Apollinari, che devono il loro nome al dio a cui erano dedicati, ovvero Apollo. Si svolgevano annualmente per un periodo di otto giorni, precisamente dal 5 al 13 luglio, e solo l'ultimo giorno si tenevano nel circo. Il Longo, quindi, suppone che il diacono sarebbe stato immolato ad Apollo nell'anfiteatro di Terracina.\nSecondo lo studioso Rosario Malizia, questa datazione, in assenza di prove storiche e in presenza di un racconto leggendario come il nostro, rimane un'ipotesi come un'altra e quindi senza alcuna pretesa di maggiore verosimiglianza rispetto alla versione tradizionale, che pone il martirio di Cesario nelle prime fasi delle persecuzioni contro i cristiani.\nAppare molto severo il giudizio di mons. Francesco Lanzoni secondo cui questa Passione, eccetto l'autenticit\u00e0 del martirio di Cesario in Terracina in un anno imprecisabile, avrebbe \u201cpoco o niun fondamento\u201d.\nLouis Ellies Dupin, teologo e storico della chiesa francese, sostiene che gli Atti di san Cesario, san Nereo, sant\u2019Achilleo, santa Domitilla, san Giacinto, san Zenone, san Macario, sant'Eudossio, ecc., sono tutti molto favolosi come quelli degli undicimila soldati cristiani e delle undicimila vergini cristiane.\nCulto nel mondo.\nIl nuovo \"Cesare cristiano\" della storia: un culto imperiale.\nFin dalla prima et\u00e0 cristiana, Cesario di Terracina fu il santo scelto per il suo nome a consacrare alla fede di Cristo i luoghi che gi\u00e0 appartennero ai Cesari pagani.\nL'analogia fra il nome del santo e quello degli ambienti detti \"Caesareum\" o \"Augusteum\", riservati negli edifici pubblici romani al culto degli imperatori, \u00e8 stata da sempre collegata con la precisa volont\u00e0 della Chiesa di soppiantare la devozione per i defunti sovrani di Roma (piuttosto importanti nel paganesimo) con quella pi\u00f9 tollerabile verso un martire cristiano.\nIl nome Cesario significa \u201cdevoto a Cesare\u201d ed \u00e8 legato, quindi, al grande condottiero romano Gaio Giulio Cesare, e agli imperatori romani in quanto il loro appellativo era appunto Cesare. San Cesario, quindi, sostitu\u00ec il culto dei Divi Cesari, molto difficile da estirparsi perch\u00e9 fondato sull'amor proprio nazionale dei Romani. Non si tratta, per\u00f2, di una sostituzione meccanica a qualunque genere di memoria riconducibile a Cesare e agli imperatori in quanto la vita stessa del santo e il tipo di devozione tributatogli dopo la sua morte mostrano qualcosa in pi\u00f9.\nNella \"Passio\", si fa riferimento all'antichissima gens romana da cui sarebbe disceso, la Gens Julia (una chiara allusione al legame che sarebbe intercorso tra la famiglia di Giulio Cesare e quella del diacono). Il compagno di martirio di Cesario sarebbe stato il presbitero Giuliano: \"Iulianus\", letteralmente significa \"appartenente alla \"gens Iulia\"\". San Giuliano, associato a San Cesario, \u00e8 un'ulteriore dimostrazione che i nomi dei due martiri ricordano il nome di Giulio Cesare.\nInoltre, da molteplice fonti ci viene attestato che il culto familiare dei Cesari era quello di Apollo; il dio pagano ritorna spesso nella storia della vita del santo e in quella del suo culto. Il giovane diacono avrebbe assistito a una festa pagana in onore di Apollo e, successivamente, avrebbe fatto crollare il cosiddetto \"Templum Apollins\" a Terracina; inoltre, molte chiese dedicate a San Cesario sarebbero state costruite sopra i resti di templi pagani dedicati ad Apollo.\nLa \"Passio\" di San Cesario ruota intorno alla buona salute o prosperit\u00e0 (\"salus\") dell'Impero romano; la leggenda presenta il martirio del diacono Cesario come prova che il benessere dello Stato si basa pi\u00f9 saldamente su principi cristiani che sul suo passato pagano. La sua Passione presenta un elaborato e raccapricciante panorama del rituale pagano sostenuto dall'Impero. In contrasto con questo spargimento di sangue insensato ed empio, il martirio di Cesario realmente ottiene la salute imperiale rendendo testimonianza della verit\u00e0 di Dio; la sua commemorazione offre un mezzo per perpetuare quella prosperit\u00e0.\nCesario, gi\u00e0 opponendosi in vita ai Cesari pagani, diventa - a partire dal IV secolo, dopo la traslazione delle sue spoglie a Roma - il nuovo \"Cesare cristiano\" della storia e il santo tutelare (protettore) della famiglia imperiale convertita al cristianesimo. Ma se l'intento della Chiesa era effettivamente quello di sfruttare la figura del santo per estirpare il culto pagano degli imperatori, il risultato fu l'opposto. Nella tradizione popolare, infatti, si afferm\u00f2 presto l'idea che S. Cesario non solo fosse il protettore della famiglia imperiale, ma anche tutelasse la sua memoria e i luoghi in rovina nei quali si diceva fosse vissuta, scoraggiando e tenendo lontano con prodigi i profanatori e i cercatori di tesori.\nIl culto di San Cesario nacque e si svilupp\u00f2 sulla via Appia, la strada romana che collegava Roma a Brindisi: lungo il percorso della \"regina viarum\" si trovava la sua primitiva tomba a Terracina (precisamente nella Basilica di Santa Maria ad Martyres) e la chiesa di San Cesareo de Appia a Roma (ubicata nei pressi delle Terme di Caracalla, nel tratto iniziale della via Appia).\nIl culto del diacono Cesario \u00e8 diffuso in tutto il mondo, intensificato attraverso le varie traslazioni delle sue reliquie; il martire \u00e8 venerato in Italia, Spagna, Francia, Corsica, Germania, Stati Uniti d'America, Inghilterra, Filippine, Portogallo, Israele, Grecia, Belgio, Polonia, Croazia, Slovenia e Slovacchia.\n\"Sanatio Gallae et translatio S. Caesarii Romam\": la traslazione del corpo di S. Cesario a Roma.\nSecondo il racconto \"Sanatio Gallae et translatio S. Caesarii Romam\" (componimento leggendario del VI-VII sec.), la venerazione dei resti mortali di San Cesario a Terracina richiam\u00f2 schiere di pellegrini sulla sua tomba. Sul primitivo sepolcro di Cesario, in un terreno posto nella Valle di Terracina, lungo la via Appia, venne eretta una basilica \"ad corpus\" dedicata a Santa Maria ad Martyres, nel Medioevo conosciuta come \"San Cesareo alle Prebende\". Tra l'anno 375 e il 379 d.C. le spoglie mortali del martire furono traslate, con l'assistenza di papa Damaso \"intro Romanum Palatium, in optimo loco, imperiali cubicolo\", ossia nella Domus Augustana di Roma sul colle Palatino (nel sito di Villa Mills, distrutta) per volont\u00e0 dell'imperatore Valentiniano I, dopo la miracolosa guarigione della figlia Galla Placidia sulla sua tomba a Terracina. Secondo tale narrazione, Galla sarebbe stata invasa dal demonio a causa del suo rifiuto di cedere l'area di un giardino nel quale la fanciulla andava a giocare con le sue compagne. Su quell'area doveva essere costruita una chiesa dedicata a San Lorenzo. I suoi genitori la mandarono nell'isola di Chio, nel mar Egeo, sulla tomba di Sant'Isidoro che ogni giorno faceva miracoli proprio per i vessati dal demonio. Ma Galla non guar\u00ec e ritornando per \"littora Campaniae\", ossia i lidi della Campania, arriv\u00f2 a Terracina, dove il vescovo Felice, vietando al corteo imperiale l'ingresso in citt\u00e0, la condusse sulla tomba di San Cesario e cos\u00ec preg\u00f2: \"Signore, Dio Onnipotente, che desti la vita a questa fanciulla, rendi il suo spirito alla pristina salute; salvata per l'intercessione di questo Martire, con mente pura, possa rendere il suo debito per la chiesa di San Lorenzo\". Dopo tre giorni di penitenza e preghiera da parte del vescovo, un bellissimo giovane che indossava una stola apparve in sogno alla fanciulla e le disse: \"Il fuoco dei peccati si estingue non diversamente se non per mezzo di una sorgente di lacrime. Perci\u00f2, sappi che tu sei stata salvata dal pianto del vescovo Felice\" e poich\u00e9 questa cercava di sapere chi fosse, dichiar\u00f2 di chiamarsi Cesario. Subito dopo, come se gettasse un serpente dalla sua bocca, si rivolse a colui che era in lei e disse: \"Affonda con tutta la fretta possibile in questo profondo mare\" e facendo un segno sulla sua bocca e orecchie, subito spar\u00ec; Galla immediatamente guar\u00ec. La fanciulla, appena ritorn\u00f2 in s\u00e9, raccont\u00f2 tutto al vescovo, il quale offr\u00ec subito all'alba un sacrificio al Signore. L'imperatore e l'imperatrice - grati al santo per il miracolo ricevuto - vennero a Terracina a prelevare le spoglie dei SS. Cesario e Giuliano (lasciando, per\u00f2, alla chiesa terracinese alcune ossa del diacono), ponendole sulla lettiga sulla quale era stata trasportata la figlia ammalata, appositamente decorata con oro e avorio, e le portarono solennemente a Roma, accolte da papa Damaso e da grande folla.\nCesario, il santo tutelare degli imperatori romani d'Occidente e d'Oriente.\nIl Palatino divenne in epoca romana la vera e propria residenza ufficiale degli imperatori; il primo fu Cesare Ottaviano Augusto che fece edificare la sua \"domus\" sul versante sud-occidentale del Colle. I Palazzi imperiali del Palatino si compongono di due strutture, quella pubblica (la Domus Flavia), e quella privata (la Domus Augustana), dove abitava l'imperatore e la sua corte.\nIl Palatino nel Medioevo divenne uno spazio cerimoniale, raramente abitato dall'occupante designato: l'imperatore. Nei palazzi imperiali del Colle non troviamo una moltitudine di nuovi santi, ma un unico santo per rafforzare la maest\u00e0 imperiale: San Cesario.\nSecondo l'archeologo Pietro Longo, papa Damaso (366-384) avrebbe intuito perfettamente quale doveva essere il ruolo della Chiesa nel collegamento e nell'inserimento tra il potere papale e quello imperiale: per poter attuare questo progetto, egli doveva prendere possesso del luogo pi\u00f9 importante che deteneva il potere politico a Roma, il Palatino. In questo periodo storico si svilupp\u00f2 una forte polemica tra Sant'Ambrogio, vescovo di Milano, e Quinto Aurelio Simmaco, uno dei pi\u00f9 autorevoli esponenti del Senato, strenuo difensore della tradizione pagana. Simmaco tent\u00f2 di riesumare i culti pagani, ma in questa sua opera trov\u00f2 l'opposizione del vescovo Ambrogio, convinto assertore della superiorit\u00e0 del Cristianesimo su ogni altra religione. Alcuni studiosi ipotizzano che uno dei tre fratelli di Quinto Aurelio Simmaco fosse Avianio Vindiciano, che fu consolare della Campania (\"consularis Campaniae\") fra il 370 e il 378, del quale due iscrizione rinvenute a Terracina ci riferiscono che adorn\u00f2 la citt\u00e0 di statue e che restaur\u00f2 le terme distrutte da un incendio. Papa Damaso, colpendo indirettamente Quinto Aurelio Simmaco, avrebbe fatto traslare il corpo di San Cesario da Terracina a Roma (precisamente nella Domus Augustana) affinch\u00e9 l'imperatore avesse avuto un santo tutelare di nome \"Caesarius\". Le spoglie del diacono furono traslate a Roma insieme con quelle del compagno di martirio, San Giuliano: se invertiamo i nomi dei due santi e togliamo i suffissi, otteniamo il nome \"\u201cJulius Caesar\u201d\"; in questo periodo nel Palatino poteva entrare solo chi deteneva l'appellativo di Cesare. All'interno di questo palazzo imperiale venne eretto un oratorio in onore del martire chiamato \u201cSan Cesareo in Palatio\u201d. Esso fu il primo luogo di culto cristiano, regolarmente e ufficialmente costituito sul Palatino: fu il segno palese della consacrazione cristiana del palazzo imperiale perch\u00e9 sostitu\u00ec \"Lararium\", ossia il larario domestico degli imperatori pagani, ed ebbe vero e proprio carattere di cappella palatina.\nSecondo il Grisar, il nome dell'oratorio di San Cesario sembra sia stato scelto, secondo il gusto dell'epoca, per l'eco che conteneva del nome di Cesare e dell'abitazione dei Cesari, cos\u00ec quindi il titolo di San Cesario anche da solo annunciava il nuovo carattere cristiano della potenza dei Cesari. Il nome del martire era un'opportuna dedica l\u00e0 dove avevano risieduto gli Autocratori, i Cesari. Non senza ragione, il culto del martire di Terracina fu importato nel palazzo dei Cesari. E la ragione \u00e8 nel nome stesso del martire. Secondo lo studioso Albert Dufourcq, la radice stessa del nome \"\u039a\u03b1\u03b9\u03c3\u03ac\u03c1\u03b9\u03bf\u03c2\" sembrava predestinarlo a diventare il protettore dei Cesari e il patrono degli Imperiali. Lo studioso Hippolyte Delehaye sostiene che l'esistenza di Cesario di Terracina, il cui nome si prestava cos\u00ec bene a cristianizzare il palazzo dei Divi Cesari, non faceva nascere il bisogno di inventare un santo con il nome Cesario, oppure di canonizzare qualche Cesare, per essere fedeli alla pratica comune. Tuttavia, se non \u00e8 lecito affermare che l'oggetto stesso del culto, il santo, \u00e8 stato il risultato di una metamorfosi, bisogna tener conto che certe trasformazioni, in qualche modo, hanno influenzano il personaggio stesso, con una deformazione della sua immagine nelle leggende letterarie.\nEppure, per altri aspetti, era una scelta insolita: San Cesario non era un santo romano: la citt\u00e0 di Terracina si trova lungo la via Appia, che collegava Roma con Capua. Era un sito strategicamente importante: qui lo stretto valico di \"Lautulae\" forniva l'accesso da Roma al resto dell'Italia meridionale. Tuttavia, San Cesario, oltre al suo nome, aveva anche altro da offrire al Palatino. La \"Passio\" \"S. Caesarii\" si adattava in modo impeccabile al simbolismo del Palatino, offrendo un energico commento cristiano sul significato dell'Impero. In tal modo, Cesario personificava le conseguenze del cristianesimo per l'Impero e il suo oratorio sul Palatino serviva come punto di riferimento per la sua cristianizzazione.\nSebbene non fossero presenti fisicamente, gli imperatori bizantini mantennero una presenza costante sul Palatino. Era consuetudine inviare i ritratti imperiali alle province, inclusa Roma, per celebrare l'ascesa al potere di un nuovo imperatore. Nel 603 l'imperatore bizantino Foca invi\u00f2 a Roma - secondo l'uso di ogni successione imperiale - un'icona che lo raffigurava insieme con la moglie Leonzia. Nel palazzo del Laterano, allora sede papale, il 25 aprile dello stesso anno, papa Gregorio Magno accolse l'icona di Foca e di Leonzia e ordin\u00f2 che fosse fatta ascendere sul Palatino, molto probabilmente attraversando Roma in processione, per essere conservata e riposta nell'oratorio del loro santo tutelare, San Cesario martire, all'interno del palazzo imperiale, nell'ambiente destinato a larario - ossia la parte della casa riservato al culto domestico, costituita da un sacrario o da un'edicola, dove vi erano anche le immagini degli antenati - affacciato sul peristilio superiore della Domus Augustana. Tuttavia da questo accoglimento, che costituiva cerimonialmente un vero e proprio \"adventus\", \u00e8 scomparso il popolo mentre al suo posto, a fianco del senato compare il clero. L'oratorio di San Cesario ebbe carattere di cappella palatina finch\u00e9 il palazzo svolse funzioni di dimora imperiale.\nSecondo la storica Maya Maskarinec, anche se la \"Passio S. Caesarii\" rimane ancorata a Terracina, le sue dimensioni geopolitiche si sono espanse drammaticamente; Cesario non \u00e8 pi\u00f9 semplicemente un diacono di Terracina, ma sarebbe arrivato dall'Africa. Mentre l'imperatore stesso non compare nella storia, la \"Passio\" accorda una voce ai cittadini di Terracina (\"Tunc clamaverunt omnis populus dicentes:\u00abBonus homo iusta loquitur\u00bb\"), quando, durante il processo, nei pressi delle rovine del tempio di Apollo, avrebbero approvato all'unanimit\u00e0 le parole del giovane Cesario, dimostrando un vero e proprio gesto di sostegno popolare che sarebbe stato il benvenuto in un oratorio che ora ospitava le immagini degli imperatori.\nNel IX secolo presso l'oratorio di San Cesareo in Palatio troviamo stabilito un monastero greco. Nel XIII secolo, andato in rovina il suddetto monastero, si provvide a trasportare il corpo di San Cesario diacono e martire nella Basilica di Santa Croce in Gerusalemme di Roma, dove tuttora si conserva nella vasca di basalto, posta sotto la mensa dell'altare maggiore.\nCesario, un santo papale.\nNei complessi residenziali imperiali si radic\u00f2 il culto di Cesario, martire di Terracina, il cui profilo di santit\u00e0 fu progressivamente ridisegnato in un contesto di competizione tra il papato e l\u2019autorit\u00e0 bizantina per il controllo di un colle profondamente connotato in senso imperiale.\nI pontefici romani, attraverso il culto di San Cesario, volevano espandere le loro prerogative papali prima sul Palatino (dimostrando sempre pi\u00f9 un crescente coinvolgimento dell'autorit\u00e0 religiosa negli spazi imperiali) e, successivamente, in Laterano, con il chiaro intento di subordinare il potere degli imperatori. \u00c8 interessante notare che nel componimento leggendario della \"Sanatio Gallae et translatio S. Caesarii Romam\" vi \u00e8 l'intento di subordinare l'imperatore al vescovo Felice di Terracina (che vieta al corteo imperiale l'ingresso in citt\u00e0) e al papa Damaso (che assiste l'imperatore durante la deposizione delle reliquie del santo nel palazzo imperiale).\nSecondo la studiosa Maya Maskarinec, a Roma gli eventi narrati dal racconto della traslazione (il sontuoso corteo imperiale che condusse il corpo di San Cesario nella Domus Augustana, solennemente accolto da papa Damaso e da grande folla) sarebbero stati richiamati ogni anno durante una processione, con a capo il pontefice, che portava alla cappella di San Cesario sul Palatino. Almeno entro la fine del settimo secolo, ogni anno il giorno di festa di Cesario, il primo di novembre, i Romani si riunivano nella chiesa dei Santi Cosma e Damiano sul Foro Romano e da l\u00ec, guidati dal papa, si incamminavano in processione verso San Cesario in Palatio, dove si teneva una solenne celebrazione conclusiva in onore del martire Cesario e degli imperatori. Le origini di questa tradizione sono sconosciute, ma se \u00e8 antecedente o successiva al racconto della \"translatio\", gli elementi sarebbero stati fusi in modo significativo per esprimere le basi papali di questo culto imperiale. Un santo di Terracina, una cappella imperiale, l'eredit\u00e0 di Costantinopoli delle traslazioni delle reliquie imperiali e la crescente autorit\u00e0 del pontefice romano, sarebbero stati associati per creare una narrativa che spiegasse la dedica a Cesario sul Palatino.\nI principali donatori delle reliquie di San Cesario furono i pontefici romani, che in tal modo accrescevano il proprio prestigio e contribuivano a sottomettere all'autorit\u00e0 papale i beneficiari di un dono tanto prezioso.\nQuando la presenza imperiale bizantina a Roma incominci\u00f2 ad affievolirsi, il papato decise di coltivare una relazione pi\u00f9 stretta con il culto di San Cesario, sia a Roma sia a Terracina. A partire dall'inizio dell'ottavo secolo, i pontefici romani incominciarono a distaccarsi sempre pi\u00f9 dall'imperatore a Costantinopoli, pretesero di governare Roma e i suoi dintorni (compresa Terracina), e cercarono di farsi riconoscere come governanti legittimi. Di conseguenza, il Laterano, allora sede del papato, era dotata degli attributi architettonici e ideologici di un palazzo imperiale. In una lettera di papa Gregorio Magno (560-604) \u00e8 menzionato un oratorio dedicato a San Cesario nel complesso del Laterano, annesso al vestiario del Papa, dalla parte del Battistero: vi \u00e8 un chiaro tentativo di trapiantare questo attributo chiave del palazzo imperiale sul Palatino nel nuovo palazzo dei papi.\nInoltre, un monastero dedicato a San Cesario a San Paolo fuori le Mura suggerisce anche un interesse papale per cooptare il culto di San Cesario diacono e martire. Il pontefice Gregorio II (715-731) dispose che questo monastero di San Cesario fosse restaurato e unito a quello di Santo Stefano. Il \"Monasterium Ss.Stephani et Caesarii ad S. Paulam \u00e8\" registrato nella vasta lista delle istituzioni ecclesiastiche a cui papa Leone III ha fatto doni nell'anno 807.\nPapa Leone IV cerc\u00f2 di promuovere il culto di San Cesario; trasform\u00f2 la sua casa a Roma in un convento dedicato ai santi Simmetrio e Cesario. La sua biografia riporta anche che fece preziosi doni alla basilica di San Cesario a Terracina, in un momento in cui la citt\u00e0 aveva acquisito ulteriormente un'importanza strategica.\nGiovanni da Gaeta, il futuro papa Gelasio II, scrisse un componimento poetico in onore di San Cesario di Terracina, quando era monaco nella grande abbazia benedettina di Montecassino, retta dall'abate Desiderio (all'inizio dell'XI secolo papa Alessandro II concesse la diocesi di Terracina con tutte le sue pertinenze all'abate di Montecassino Desiderio).\nNonostante l'ondata crescente del controllo papale, il monastero medievale di San Cesario sul Palatino a Roma rimase un mondo a parte, occupato dai monaci greci in contatto con il mondo bizantino. In esso verso la met\u00e0 del XII secolo fu eletto papa Eugenio III.\nIl 21 aprile e il 1\u00ba novembre: le feste degli imperatori e di San Cesario a Roma.\nDurante l'et\u00e0 imperiale la festa di San Cesario martire, santo tutelare degli imperatori, venne stabilita per il giorno 21 aprile, data della fondazione di Roma (\"Dies Natalis Romae\"): questa data acquis\u00ec un valore pregno di significato, soprattutto per la funzione di propaganda imperiale a cui adempiva.\nSecondo la studiosa Lucrezia Spera, la data del 21 aprile potrebbe essere semplicemente esito dell'abbinamento di celebrazione, nel giorno della Citt\u00e0 e degli imperatori, anche del martire che dei Cesari rinnovava il ricordo con il nome, e il cui culto per questo era stato attratto dal Palatino, non si pu\u00f2 escludere con un effettivo spostamento di reliquie, magari rappresentative, da Terracina. In un'epoca in cui i codici del potere si esprimevano ormai naturalmente attraverso i \"signa\" dell'adesione al cristianesimo, l'introduzione della festa di San Cesareo al 21 aprile svolgeva il ruolo di portare un elemento della religione cristiana entro una ricorrenza di matrice religiosa tradizionale e poteva contenere anche l'intento, non si deve escludere, di attenuare le manifestazioni di un'ancora smodata devozione a \u2018divinit\u00e0 terrene\u2019, quali erano appunto percepiti gli imperatori, nell'ambito di un'iniziale tendenza a ridimensionare gli eccessi del culto imperiale e, pi\u00f9 generalmente, di quella politica antipagana promossa tra gli ultimi decenni del IV secolo e gli inizi del successivo.\nLo studioso Louis Marie Olivier Duchesne sostiene che la data del 21 aprile ricorda l'anniversario della dedicazione dell'oratorio romano di San Cesareo in Palatio.\nCon l'avvento e la diffusione del cristianesimo e con la caduta Impero Romano d'Occidente (476 d.C.), Roma sub\u00ec migrazioni e conquiste delle popolazioni barbariche e vide inevitabilmente modificare o sparire molte sue tradizione e festivit\u00e0. Con l'arrivo degli occidentali la festa di San Cesario fu trasferita al 1\u00ba novembre. Franchi e Germani non si curavano pi\u00f9 dei divini fondatori di Roma, in nessuna considerazione tenevano la memoria di Romolo e dei Cesari suoi successori. Bisognava per\u00f2 celebrare la festa dei loro imperatori - di Carlo Magno per esempio - e onorare i guerrieri morti per la fondazione dell\u2019impero. Scelsero per questa festa il giorno 1\u00ba novembre, \"Festa degli Eletti\" presso i Celti. Franchi e Germani attestano che avevano adottato l\u2019uso celtico.\nIl 1\u00ba novembre una solenne processione in onore del diacono Cesario e degli imperatori - inferiore per sfarzo solo a quella del 25 dicembre - partiva dalla Basilica dei Santi Cosma e Damiano al Foro Romano e si dirigeva a San Cesario \"in Palatio\" sul Palatino, molto probabilmente seguendo l'antico percorso del \"Clivus Palatinus\" (il clivo Palatino).\nNell'835 papa Gregorio IV fiss\u00f2 la festa di Ognissanti, che si celebrava il 13 maggio ed era limitata alla sola Italia, al giorno 1\u00ba novembre. Secondo lo studioso Pierre Saintyves (pseudonimo di \u00c9mile Nour), il papa che aveva subito lo spostamento della festa di San Cesario dal 21 aprile al 1\u00ba novembre, della quale gli occidentali ne avevano fatto una festa dei loro imperatori, avrebbe deciso di trarne partito per sradicare la superstizione del giorno delle anime, il vecchio Samhain celtico. Gli imperiali installati sul Palatino gli ricordavano ogni anno, con la festa di San Cesario, lo spettacolo delle loro pratiche semipagane e semicristiane. Questo spostamento della festa dei Santi non avrebbe per\u00f2 fatto scomparire di colpo i vecchi riti della festa pagana.\nLe sette chiese di Roma dedicate a San Cesario.\nCesario di Terracina godeva di una grandissima celebrit\u00e0 nei secoli del Basso Impero e del primo Medioevo; una celebrit\u00e0 confermata dal fatto che gli vennero dedicate a Roma molti santuari, oratori e monasteri.\nS. Cesareo dei Corsi (\"S. Caesarii in monasterio Corsarum\") \u2013 il monastero de Corsis era situato nei pressi di S. Sisto Vecchio. Nell'852 giunsero a Roma molti abitanti della Corsica per sfuggire alle incursioni saracene; il papa Leone IV li accolse e don\u00f2 loro questo monastero di San Cesareo. Secondo alcuni storici, il monastero fu unito a un altro dedicato a S. Simmetrio, che perci\u00f2 avrebbe preso il nome dei SS. Simmetrio e Cesario, al tempo di Leone IV (847-855).\nS. Cesareo de Arenula (\"S. Caesarii de Arenula\") \u2013 chiesa che era situata nei pressi del Tevere, nel Rione Regola; fu edificata presso \"l'Onda\" in riferimento alle innumerevoli inondazioni del Tevere che interessarono in passato la zona. Successivamente fu unita alla chiesa di San Paolo alla Regola, ma fu distrutta dopo il 1630.\nLa chiesa di San Salvatore in Onda originariamente era dedicata al Salvatore e a San Cesareo, ma siccome a quest'ultimo era intitolata anche la chiesa di San Cesareo de Arenula, situata nello stesso rione, vi fu la riduzione a una sola intitolazione.\nSan Cesareo in Laterano (\"S. Caesarii in Palatio Lateranensi\") \u2013 era un oratorio annesso al vestiario del Papa, nel Palazzo Lateranense, dalla parte del Battistero. \u00c8 menzionato in una lettera di papa Gregorio Magno (590 - 604), e poi nelle biografie di Sergio I (687-701), di Stefano III (768-772) e di Sergio II (844-847), ma in seguito non se ne ha pi\u00f9 notizie.\nSan Cesareo presso S. Paolo (\"S. Caesarii ad Beatum Paulum\") \u2013 in prossimit\u00e0 della Basilica di San Paolo fuori le mura sorsero due monasteri, come ricordato in un \"praeceptum\" di S. Gregorio Magno datato 25 gennaio 604, uno maschile detto di \"San Cesareo \"ad quatuor angulos\", l'altro femminile intitolato a Santo Stefano: riuniti durante il pontificato di Gregorio II, essi costituirono il nucleo del monastero abbaziale di San Paolo, che per lungo tempo continu\u00f2 a chiamarsi \"Monasterium Ss.Stephani et Caesarii ad S. Paulam\"\"\".\"\nSan Cesareo de Appia e papa Giovanni Paolo II.\nSan Cesareo de Appia (\"S. Caesarii\" \"in Turrim\") \u2013 \u00e8 l'unica chiesa superstite delle sette dedicate a San Cesario in Roma. Si trova all'inizio della via Appia, nel rione Celio, presso la Porta San Sebastiano.\nLa chiesa fu costruita nel secolo VIII su resti di strutture romane preesistenti; probabilmente fu chiamata \u201cin Torre\u201d per la presenza di una torre nelle vicinanze, e in seguito anche \"\u201cin Palatio\u201d\", ma solo per essere stata confusa con l'omonima cappella del Palatino, ossia S. Cesareo \"in Palatio\" (\"S. Caesarii de Graecis\" ovvero \"de Palatio\"), scomparsa nel XV secolo. Il papa Leone X nel 1517 la elev\u00f2 a \u201cTitolo cardinalizio\u201d con l'appellativo \"\u201cin Palatio\u201d\" per ricordare il primo luogo di deposizione delle reliquie di San Cesareo martire, ossia la chiesa che sorgeva nel palazzo imperiale della \"Domus Augustana\".\nNella chiesa di San Cesareo de Appia, diaconia elevata pro illa vice a titolo presbiterale, il 26 giugno 1967 Karol Wojty\u0142a, il futuro papa Giovanni Paolo II, fu creato e pubblicato cardinale da papa Paolo VI. In questa chiesa il cardinale Wojtyla benedisse due matrimoni di giovani provenienti dalle borgate romane e ogni volta che si teneva la Stazione Quaresimale non mancava di mandare telegramma di vicinanza e preghiera al rettore. Il cardinale Wojtyla, quando scendeva a Roma per pi\u00f9 giorni, al mattino presto radunava i preti polacchi residenti nella capitale e con loro concelebrava Messa in San Cesareo in Palatio. Egli, inoltre, faceva aprire al custode la chiesa quando desiderava pregare da solo, inginocchiato davanti all'altare, sotto al quale due angeli marmorei sono riprodotti nell'atto di aprire un tendaggio, dando luce alla raffigurazione musiva di \"\"S. Caesareus Diac. Mart\".\"\nIl 25 aprile 1960, nella chiesa di San Cesareo sull'Appia Antica, l'attrice Virna Lisi spos\u00f2 l'architetto romano Franco Pesci. Questa chiesa piaceva molto all'attrice, tra l'altro allora era chiusa (fu riaperta al culto il 2 aprile 1963); gli sposi fecero richiesta per avere la disponibilit\u00e0 dell'edificio che fu aperto appositamente per il loro matrimonio.\nReliquie del diacono Cesario nel mondo.\nL'urna e il braccio-reliquiario della Cattedrale di Terracina.\nIl corpo di San Cesario diacono e martire fu seppellito in un cimitero ubicato in un'area denominata \"Agro Varano\", poco prima di entrare in Terracina, perch\u00e9 secondo la legge romana non si potevano tenere i corpi dei defunti all'interno del perimetro della citt\u00e0. La presenza dei resti mortali del martire a Terracina richiam\u00f2 schiere di pellegrini sulla sua tomba: nacque cos\u00ec il culto delle reliquie come memoria e venerazione. Secondo i Bollandisti, tra il 375 e il 379, a seguito della miracolosa guarigione della figlia dell'imperatore Valentiniano I, sarebbe avvenuta la traslazione del corpo di San Cesario dalla chiesa di Santa Maria ad Martyres di Terracina alla Domus Augustana di Roma (nel sito di Villa Mills, distrutta) e deposto, con l'assistenza di papa Damaso \"intro Romanum Palatium, in optimo loco, imperiali cubicolo\" dove venne eretto un oratorio in onore del martire chiamato \u201cS. Cesareo in Palatio\u201d.\nL'imperatore Valentiniano I avrebbe lasciato solo alcune ossa del santo alla chiesa di Santa Maria ad Martyres di Terracina. Successivamente queste reliquie di San Cesario furono traslate dalla suddetta chiesa, ubicata \"extra urbem Terracinam\", alla Cattedrale, edificata tra V e VI secolo sui resti del cosiddetto tempio di Apollo, posto sul lato nord - ovest del Foro Emiliano. La \"Dioecesis Terracinensis\" celebra la memoria della traslazione delle reliquie di San Cesario il giorno 7 febbraio. In epoca alto-medievale la zona presbiterale della Cattedrale di Terracina fu rialzata al fine di custodire le reliquie dei martiri Cesareo, Giuliano, Felice ed Eusebio, poste al di sotto dell'altare maggiore. Nella relazione della Visita Apostolica del 1580-81 a proposito di queste reliquie si legge: \"quorum corpora intus recondita sunt\". L'altare delle reliquie fu riedificato da papa Benedetto XIII nel 1729; \u00e8 costituito da una mensa sorretta da due mensolone a voluta, sul cui bordo \u00e8 incisa un'iscrizione: \"HIC IACENT CORP. SS. MM. CESARIJ. IULIANI. FELICIS ET EUSEBIJ. PROTECTORUM\" (per \"corpora\" si intende una parte del corpo, e non le spoglie dei santi protettori nella loro interezza).\nNella Cattedrale di San Cesareo di Terracina si conservano due reliquiari del diacono Cesario: un braccio-reliquiario argenteo e un reliquiario a urna.\nIl braccio-reliquiario (XVII sec.) in argento, lega metallica argentata e dorata, attribuito a un argentiere napoletano; fu donato da mons. Pomponio de Magistris (Vescovo di Terracina dal 1608 al 1614; ricopr\u00ec molti incarichi presso la Curia romana, fino a diventare \"cubiculario\" di papa Clemente VIII), infatti, sul lato anteriore della base \u00e8 raffigurato lo stemma del donatore: una spada in palo con la punta rivolta verso l'alto e due serpenti attorcigliati; ai lati sono presenti due ali. Sul bordo superiore della base vi \u00e8 l'iscrizione: POMPONIVS DE MAG[ISTRIS] / EP[ISCOP]VS TERRACINENSIS FIERI FECIT / ET TV SANTE PROTEGE EVM / AC ISTVM POPVLVM TVVM. Il braccio poggia su una base parallelepipeda, ornata da eleganti girali vegetali e sostenuta da quattro leoni accovacciati. La teca con le reliquie si trova nella parte anteriore: secondo la tradizione sarebbero conservate \"pars brachii S. C\u00e6sarii\" - due porzioni ossee dell'avambraccio del santo. Il braccio \u00e8 rivestito da una manica panneggiata e fittamente punzonata, chiusa da un polsino con cinque bottoncini, dal quale fuoriesce il bordo della camicia; sul risvolto della manica vi \u00e8 l'iscrizione SANCTUS CESAREUS; la mano aperta \u00e8 modellata in modo estremamente naturale, col dorso segnato dal fitto gioco delle vene. Sul lato posteriore della base vi \u00e8 una targa che ricorda un episodio della ribellione della citt\u00e0 dall'occupazione francese del 1798: un terracinese, Giuseppe Maria Cestro, salv\u00f2 il prezioso reliquiario dalle razzie dei soldati.\nDal 30 marzo al 30 giugno 2015 il braccio reliquiario di San Cesareo \u00e8 stato esposto alla mostra intitolata \u201cSculture Preziose: Oreficeria sacra nel Lazio dal XIII al XVIII secolo\u201d allestita nel Braccio di Carlo Magno, in Piazza San Pietro, in Vaticano, per volont\u00e0 del Direttore dei Musei Vaticani Antonio Paolucci.\nIl reliquiario a urna di San Cesareo (XIX secolo) in ottone argentato, dorato attribuito ad artigiano di ambito locale; fu donato dal cardinale Giacomo Antonelli (1806-1876), infatti ai lati dell'urna vi \u00e8 raffigurato lo stemma del cardinale: una sirena che soffia nella buccina. Secondo la tradizione, nel reliquiario sarebbero conservate \"duo magna ossa brachii S. C\u00e6sarii\", ovvero due ossa dell'avambraccio del diacono: l'ulna e il radio. Secondo il prof. Gino Fornaciari, Professore di Paleopatologia e Archeologia Funeraria, e la dottoressa Simona Minozzi, specialista in osteoarcheologia dell'Universit\u00e0 di Pisa, questi resti scheletrici non sono l'ulna e il radio, ma l'osso che si trova nella parte anteriore della teca potrebbe essere una tibia di destra, in base alla direzione dell'inserzione del muscolo soleo (presunto), mentre l'osso che si trova nella parte posteriore potrebbe essere l'altra tibia o il femore; entrambe le ossa apparterrebbero a un giovane adulto (proposta avanzata attraverso la visione del processo di fusione delle estremit\u00e0 delle ossa, che avviene al termine dell'accrescimento scheletrico. Pertanto se la saldatura non fosse completa, come nel caso in esame, si tratterrebbe di ossa appartenenti a un giovane individuo). L'urna ha pianta quadrangolare e lati trapezoidali e trasparenti, di cui quelli maggiori lunettati, con copertura voltata. Il coperchio \u00e8 concluso superiormente da una corona d'alloro con all'interno il \"chrismon\" e ai lati due putti che sorreggono dei lunghi festoni. La base poggia su piedini a voluta e al centro dei lati lunghi \u00e8 ornata da una testa di cherubino. Nella seconda met\u00e0 dell'Ottocento questo reliquiario a urna di S. Cesareo era conservato nella cappella privata della famiglia dei Conti Antonelli di Terracina; successivamente fu restituito alla Cattedrale. Oggi \u00e8 possibile ammirare i due preziosi reliquiari in occasione della Festa Patronale che annualmente \u00e8 celebrata la prima o la seconda domenica di novembre in quanto non deve coincidere il triduo di preparazione con la Solennit\u00e0 di tutti i Santi e la commemorazione dei Defunti.\nReliquie in Germania.\nIl braccio-reliquiario del Kunstgewerbemuseum di Berlino.\nNel Kunstgewerbemuseum (Museo delle Arti Applicate) di Berlino, sito nel Kulturforum, si conserva un prezioso \u201cArmreliquiar des Hl. Caesarius von Terracina\u201d, Inv.-Nr. W 21. Il braccio reliquiario (anima in legno di pero; argento sbalzato, inciso, in parte dorato, filigrana dorata, pietre e vetri preziosi; h. 52,5 cm \u2013 b. 9,9 cm \u2013 prof. 8,4 cm), realizzato verso la fine del XII sec., contiene una porzione ossea del braccio di San Cesario diacono e martire (non \u00e8 possibile visionare questa reliquia in quanto \u00e8 incastonata all'interno del corpo tubolare del braccio). Nel reliquiario di San Cesario la mano destra tesa in argento si staglia contro l'avambraccio dorato. Il corpo del braccio \u00e8 di forma tubolare, leggermente rastremato, rivestito con una sottoveste punzonata con un motivo a righe orizzontali. La bordura al polso adorna un tralcio di palmetta fusellato, davanti e di fianco si trovano supporti per pietre. Il mantello aderente, aperto di sbieco, mostra intorno al corpo delle pieghe in diagonale. Nella bordura di base trafilata si alternano supporti per pietre e strisce ornamentali fustellate con motivi a onda (nella parte interna). Sopra il bordo di chiusura, fortemente danneggiato, un fregio piatto orna la manica con quattro archi che si intersecano. La superficie di appoggio riporta in gotico maiuscolo: CESARII.\nIl reliquiario \u00e8 considerato una donazione di Enrico XII di Baviera, detto Enrico il Leone (1129 -1195), un rappresentante della dinastia dei Guelfi, Duca di Sassonia e di Baviera. Spesso, infatti, questa reliquia di San Cesario viene messa in relazione con il pellegrinaggio di Enrico il Leone in Terrasanta negli anni 1172/73. Nelle cronache di Arnold von Luebecks del 1180 si dice che il duca, di ritorno da Gerusalemme, avesse portato molti doni da Bisanzio da parte dell'imperatore Manuele I Camneno, fra i quali anche un braccio reliquiario dell'apostolo Bartolomeo. La donazione di una porzione ossea del braccio di San Cesario in Bisanzio potrebbe essere possibile perch\u00e9 in questo periodo le spoglie del diacono si conservavano all'interno del palazzo imperiale sul colle Palatino a Roma, nell'oratorio di San Cesareo in Palatio. Secondo alcuni studiosi nel periodo bizantino i duchi di Roma si sarebbero stabiliti in quest'antico palazzo imperiale. Secondo altre ipotesi, Enrico il Leone avrebbe portato la reliquia del martire da una delle sue spedizioni in Italia, con sosta nella capitale. Inizialmente questo braccio reliquiario di San Cesario si trovava nel tesoro del Duomo di San Biagio in Braunschweig, una citt\u00e0 extracircondariale tedesca situata nel Land della Bassa Sassonia. Nell'inventario delle reliquie del 1482 del Duomo \u00e8 menzionato il prezioso armreliquiar: \"\u201cItem brachium sancti Cesarii martiris\u201d\". In questo periodo i reliquiari del tesoro di San Blasio erano conservati nell\"armarium\". In seguito il braccio di San Cesario fu posto nell'altare maggiore del Duomo, come viene descritto nell'inventario del 1542. In questa chiesa la festa liturgica del santo veniva celebrata il 1\u00ba novembre. Nel 1671 il braccio fu traslato nel museo del castello di Hannover. Nel 1862 il tesoro venne trasferito nel \u201cK\u00f6niglichen Welfenmuseum\u201d, fondato dal re Giorgio V di Hannover. Successivamente il tesoro fu trasferito nel Museo austriaco delle Arti Applicate a Vienna. Nel 1935 lo Stato prussiano acquisisce il cosiddetto \u201cTesoro Guelfo\u201d (di cui fa parte anche il braccio-reliquiario di San Cesario), che oggi si trova nel Kunstgewerbemuseum di Berlino.\nGabriele D'Annunzio e il braccio-reliquiario di San Cesario.\nIn \"Il Fuoco\" Gabriele D'Annunzio descrive la sua visita, in compagnia con l'attrice Eleonora Duse, al Museo austriaco delle Arti Applicate di Vienna del 7 ottobre 1899 e menziona questo braccio di S. Cesario (conservato in questo museo fino al 1935, anno in cui fu traslato nel Kunstgewerbemuseum di Berlino), rimandando al suo taccuino Vienna. Dal 7 al 10 ottobre 1899 D'Annunzio raggiunse a Vienna Eleonora Duse, esperienza di cui si ha traccia nei taccuini, gi\u00e0 inserita negli ambienti culturali del tempo.\nNel romanzo \"Il Fuoco\" il personaggio principale, Stelio Effrena, poeta giovane e geniale, \u00e8 accompagnato da un'attrice celebre, la Foscarina, la quale racconta: \"Un'altra volta a Vienna in un museo...Una grande sala deserta, il crepitio della pioggia su le vetrate, innumerevoli reliquiarii preziosi nelle custodie di cristallo, segni di morte ovunque, cose in esilio, non pregate, non adorate pi\u00f9... Insieme chinammo la fronte contro un cristallo che chiudeva una collezione di bracci santi con le loro mani di metallo atteggiate in un gesto immobile\u2026 Mani di martiri, tempestate di agate, di ametiste, di topazii, di granati, di turchesi malaticce... Per certe aperture si scorgevano nell'interno le schegge delle ossa. Ve n'era una che teneva un giglio d'oro; un'altra, una piccola citt\u00e0; un'altra, una colonna.\" [\u2026] \"Le braccie sante (vedi l'altro taccuino Vienna) \u2013 di S. Teodoro, di S. Innocenzo, Cesario, Lorenzo, Bartolomeo \u2013 ve n'\u00e8 uno che tiene un vasetto di balsami, feminina, con un anello in ciascun dito \u2013 \u00c8 un reliquario di Maria Maddalena \u2013 (in legno)\"\".\"\nD'Annunzio descrive la differenza tra contenuto e contenitore: i reliquiari adorni di gemme sono pi\u00f9 preziosi delle reliquie stesse e, quindi, esorta il lettore a non venerarli pi\u00f9: \"Cose in esilio, divenute profane, non pregate, non adorate pi\u00f9\"\".\"\nLe reliquie di Mainz (Magonza).\nNell'anno 810 l'arcivescovo di Magonza (una citt\u00e0 della Germania occidentale), Richulf von Mainz, ricevette in dono da papa Leone III alcune porzioni ossee di S. Cesario di Terracina per l'abbazia imperiale di Sant'Albano in Magonza, uno dei pi\u00f9 famosi monasteri benedettini dell'impero carolingio, portate dal vescovo suffraganeo Bernhard von Worms e dall'abate francese Adalhard von Corbie, nipote di Carlo Martello e cugino di Carlo Magno.\nL\"Epistolae Moguntinae\" contiene il testo della donazione della reliquia di San Cesario: \"Leo episcopus servus servorum Dei reverentissimo et sanctissimo Riculfo episcopo. Cum ad limina beatorum principum apostolorum Bernharius venerabilis episcopus una cum Adalhardo relegioso abbate, missi filii nostri domni Caroli serenissimi imperatoris, coniunxissent et omnia prospera ac salubria de predicto filio nostro seu de eius sublimissima prole vel omnibus fidelibus suis nobis nuntiassent, inmensas omnipotenti Deo gratiarum actiones retulimus. Interea offeruit nobis praelatus Bernharius episcopus sanctitatis vestrae pulcherrimum munus et litteras. Quas vero litteras relegantes, gratias reverendae almitati vestrae retulimus; quia nostri memores in vestris Deo acceptis orationibus non pretermittitis. De tantis autem muneribus, quibus nos assidued pro amore beati Petri apostoli ditatis, credimus in omnipotentem Deum, quia dignam retributionem hic et in futuro ab ipso clavigero regni caelestis percipietis. De reliquiis vero sancti Cesarii, sicut petistis, per eundem Bernharium venerabilem episcopum sanctitati vestrae direximus. Leo episcopus servus servorum Dei reverentissimo et sanctissimo Riculfo episcopo\".\nAlberto di Brandeburgo Hohenzollern, Arcivescovo di Magonza e Magdeburgo, Vescovo di Halberstadt e principe elettore del Sacro Romano Impero, nel 1540/41 si trasfer\u00ec ad Aschaffenburg, allora parte del territorio di Magonza, portando con s\u00e9 molte opere d'arte, tra cui un calendario-reliquiario con dei frammenti ossei di San Cesario, prelevati proprio dall'Abbazia di Sant'Albano di Magonza. L'abbazia di Sant'Albano fu saccheggiata e bruciata nel 1552 durante la Seconda guerra dei Margravi.\nIl 1\u00ba novembre dell'anno 1198, nell'abbazia di \"Cella Sanctae Mariae\" (Altzella Abbey), un monastero cistercense presso Nossen, in Sassonia (Germania), il Vescovo Theoderico della Diocesi di Misnensi consacr\u00f2 l'altare maggiore dedicandolo alla Vergine Maria: in esso depose molte reliquie, tra cui anche \"\u201creliquiis sanctorum Cesarii &amp; Juliani\u201d\".\nI bracci-reliquiari di K\u00f6ln (Colonia).\nNel mese di maggio del 1070 Annone II, arcivescovo di Colonia, ottenne dal papa Alessandro II - come segno di riconoscimento per aver presieduto il Concilio di Mantova nel 1064, nel quale fu scomunicato l'antipapa Onorio II - porzioni del braccio di San Cesario diacono e martire, che furono donate alla nuova Cappella di St. Jacobus (San Giacomo) di Colonia, in Germania, e incastonate in due reliquiari: \"\u201cItem brachium argenteum cum reliquiis Sancti Cesarii \u2013 Item reliquie Sancti Cesarii cum argenteis pedibus\u201d\"\".\" Secondo la tradizione, durante la processione della traslazione del braccio si svilupp\u00f2 un grande incendio a est della citt\u00e0 di Colonia, ma al passaggio della reliquia le fiamme si spensero, rinfrancando le anime afflitte dei cittadini. Nel XV secolo uno di questi due reliquiari di San Cesario fu donato alla contigua chiesa di San Giorgio, che fu costruita nel 1059 sulle fondamenta dell\"Oratorium S. Caesarii\": durante gli scavi negli anni 1927-1930 furono scoperti i resti dell'oratorio dedicato a San Cesario di Terracina, un edificio eretto nel periodo merovingio (VII secolo) accanto alla cinta muraria romana e alla porta della citt\u00e0. Secondo alcuni studiosi, la struttura fu probabilmente convertita e ampliata in un santuario cristiano sotto il vescovo Kunibert (623 - 663). L'edificio fu consacrato a San Cesario di Terracina, il santo tutelare degli imperatori romani, nel ricordo del sito dell'antico \"castrum\". L\"Oratorium S. Caesarii\" era un edificio rettangolare a tre navate con tetto piano (11,50 x 16,50 m), la cui navata centrale aveva un\u2019abside semicircolare a est. Questa pianta fu probabilmente distrutta durante le invasioni normanne a Colonia negli anni 881/882; nell'XI secolo era completamente decaduto.\nAlcuni frammenti ossei del braccio di \"Hl. Caesarius Diakon\" furono donati anche al Duomo di St. Peter und Maria di Colonia (incastonati in un reliquiario multiplo contenente reliquie dei SS. Cesario, Lorenzo, Stefano, Agapito, Bartolomeo, Cecilia e Barbara), e ad alcuni edifici di culto della citt\u00e0, come alla chiesa di San Pantaleone, alla Certosa di Santa Barbara, alla chiesa di San Bonifacio e Villibrordo. \u00c8 interessante notare che cinque anni prima della traslazione delle porzioni del braccio del santo in Germania, nel 1065, l'arcivescovo Annone consacr\u00f2 l'altare maggiore della Basilica di St. Maria Im Kapitol (Santa Maria in Campidoglio a Colonia) e in esso depose molte reliquie di santi, tra cui alcuni frammenti ossei di San Cesario di Terracina. Tutti questi reliquiari furono distrutti durante le guerre napoleoniche.\nLa cassa - reliquiario della Cattedrale di Essen.\nNell'anno 1054 alcuni frammenti ossei di \"S(ancti) Cesarii m(a)r(tyris)\" furono inseriti in una cassa di piombo per essere collocati nel sepolcro dell'altare maggiore della Cattedrale dei SS. Cosma e Damiano di Essen (Germania), durante il rito di consacrazione dello stesso, insieme ad altre reliquie di santi, i cui nomi sono ancora incisi sul coperchio in minuscolo carolingio (Dalla croce del Signore. Reliquie di San Giovanni Battista, Dionigi, Santi Cosma e Damiano, Stefano, Marco evangelista, Bortolomeo apostolo, Pietro e Paolo, dai martiri Sergio e Bacco, etc.).\nIl reliquiario, denominato \"\"Altarsepulchrum\" con coperchio\", \u00e8 realizzato in piombo. La scatola rettangolare \u00e8 formata da lastre di piombo arrotolate, i cui bordi sono sovrapposti senza saldature. Una lastra di piombo piatta funge da coperchio; all'interno di essa troviamo inciso l'elenco delle reliquie di quattordici righe (la reliquia di San Cesario \u00e8 menzionata proprio alla quattordicesima riga), all'esterno, invece, vi \u00e8 incisa la data della realizzazione della cassa: ANNO AB INCARNAT(IONE) D(OMI)NI \u00b7 MIL(LESIMO) \u00b7 L \u00b7 IIII \u00b7 INDICT(IONE) \u00b7VII. Il contenitore di piombo contiene reliquie avvolte in tessuto e un certificato di consacrazione rilasciato nel 1877.\nNell'anno 2015 la piccola cassa di piombo fu aperta per eseguire una ricognizione dei reperti che, successivamente, furono collocati in un nuovo reliquiario: purtroppo non fu possibile individuare i frammenti ossei di San Cesario in quanto non erano presenti i cartigli identificativi sui vari sacchetti di stoffa.\nIl reliquiario di Aschaffenburg.\nNel tesoro della collegiata di San Pietro e Sant'Alessandro nel Museo del Capitolo della Canonica di Aschaffenburg, una citt\u00e0 extracircondariale della Baviera, si conserva una reliquia di San Cesario diacono e martire, incastonata nel \"Calendario delle Reliquie\", di artista ignoto del 1530 ca.\nIl calendario, appartenuto al cardinale Alberto di Brandeburgo Hohenzollern, \u00e8 un'assoluta rarit\u00e0. Giunto sino a noi nella sua forma rinascimentale originale, esso richiama ancora una concezione medievale di venerazione delle reliquie. All'interno di queste pagine lignee sono conservati, in piccoli sacchetti di velluto ricamato, i resti del santo del giorno. Ogni pagina presenta due mesi del calendario e 60 posti per l'alloggio delle reliquie. L'assemblea dei Santi e l'osservazione delle loro vite e del loro operato servivano non solo come base per la preghiera giornaliera, ma anche per un'autoriflessione dell'osservatore.\nNella pagina \"November - December\" del calendario vi sono frammenti ossei di S. Cesario, con il cartiglio identificativo \"\"S. Caesarius M./ 1 novembris\",\" incastonati in uno scomparto rettangolare all'interno di un piccolo sacchetto di velluto decorato con passamaneria dorata.\nQueste reliquie furono prelevate dalle porzioni ossee di San Cesario che si conservavano nell'abbazia imperiale di Sant'Albano di Magonza pochi anni prima della sua distruzione, avvenuta nel 1552. Il cardinale Albrecht von Brandenburg (Alberto di Brandeburgo) fu arcivescovo metropolita di Magonza dal 1514 al 1545; i benedettini dell'abbazia di Sant'Albano gli donarono questi frammenti ossei del celebre santo degli imperatori (donate a sua volta dal papa Leone III all'arcivescovo di Magonza, Richulf von Mainz, nell'anno 810) per la sua collezione di reliquie di santi.\nLe reliquie di Roma.\nA partire dall'800 nel monastero di San Cesareo in Palatio di Roma avvenne la suddivisione delle reliquie di San Cesario diacono e martire.\nIl braccio del \"Sancta Sanctorum\".\nNell'Alto Medioevo una porzione del braccio di San Cesario fu traslata nel Sancta Sanctorum di Roma - cio\u00e8 la cappella privata del papa, vescovo di Roma, fino agli inizi del XIV secolo - collocata nella cassa di legno di papa Leone III (795-816), e riposta nel vano sotto l'altare che conserva \"l'Acheropita Lateranense\", ossia l'immagine del SS. Salvatore.\nQuesta reliquia \u00e8 ricordata, nel 1175, dal Diacono Giovanni, canonico del Patriarchio lateranense d'ordine del papa Alessandro III sulla fine del XII: \"\u201cIbi est etiam brachium Sancti Cesarii martyris\u201d\", in un contesto dove appare evidente la volont\u00e0 del compilatore di sottolineare la preziosit\u00e0 di questa raccolta di cimeli (la cappella del \"Sancta Sanctorum\", come indica lo stesso appellativo \u00able cose sante tra le sante\u00bb, era uno dei luoghi pi\u00f9 sacri della cristianit\u00e0).\nIn questa cassa di ebano di papa Leone III, oltre alla porzione del braccio di San Cesario, furono collocate anche altre preziose reliquie di santi, menzionate nei vari cataloghi: una spalla di San Dionigi l'Areopagita, due ossa di San Giovanni Battista, frammenti ossei dei SS. Damaso e Felice papi, di papa Stefano I martire, di San Sebastiano martire, dei SS. Nereo e Achilleo, di San Girolamo dottore della Chiesa, dei SS. Primo e Feliciano, dei SS. Abdon e Sennen, di S. Tiburzio etc..\nIl 6 giugno 1905 in occasione di una ricognizione del vano sotto l'altare, annunciatasi da subito come una delle principali acquisizioni della moderna archeologia cristiana, furono riportati alla luce le reliquie della cappella e i loro preziosissimi contenitori. I risultati della scoperta segnalarono che quattro delle reliquie inventariate dal Diacono Giovanni \"\u201cdemeurent sans correspondance dans nos authentiques\u201d\" e sono appunto quelle di: San Cesareo, SS. Nereo e Achilleo, Santi Prisca e Aquila, e S. Tiburzio. Sta di fatto che a oggi, dopo gli ultimi studi compiuti sul materiale va tenuto presente che su un totale di 119 autentiche riconosciute con certezza, cinque \"non possono essere identificate in maniera soddisfacente\" mentre tre presentano \"un testo tronco che non permette nessuna identificazione\".\nLa vasca di Santa Croce in Gerusalemme di Roma.\nNel XIII secolo il monastero di San Cesareo in Palatio and\u00f2 in rovina e si provvide a trasportare parte considerevole del corpo del santo nella Basilica di Santa Croce in Gerusalemme di Roma, dove tuttora si conserva nella vasca di basalto nero, posta sotto la mensa dell'altare maggiore.\nLo storico dell'arte Richard Krautheimer defin\u00ec questa Basilica come chiesa palatina (un edificio privato a uso esclusivo della famiglia imperiale) e come tale essa viene comunemente ricordata. Una chiesa che risult\u00f2, quindi, adeguata ad accogliere il corpo del santo tutelare degli imperatori.\nLa vasca di et\u00e0 romana fu posta sotto la mensa del nuovo altare maggiore, eretto nel 1743 per volere di Benedetto XIV. Sulla fronte verso l'abside della vasca vi \u00e8 un'epigrafe che recita: \"HIC JACENT CORPORA SANCTORUM C\u00c6SARY ET ANASTASY MARTYRUM\" (\"Qui giacciono i corpi dei SS. Cesario e Anastasio martiri\").\nLa vasca (lungh. max cm 223; prof. cm 97 ca.; h. cm 60,5) presenta su entrambi i lati (fronti) raffigurazioni di due teste leonine con ricche criniere e le fauci aperte; vi sono anche moderni elementi decorativi in bronzi: i piedi leonini con foglie d'acanto sulla fronte verso l'ingresso, il \"Chrismon\" sulla fronte verso l'abside, la corona con rami di palma sull'altra facciata. L'archeologo Francesco de' Ficoroni sostiene che probabilmente l'antico reperto era originariamente usato come vasca da bagno da ricchi signori; l'archeologo Carlo Gasparri ipotizza una sua provenienza dalle vicine terme Eleniane.\nIl capo nella Basilica di Sant'Anastasia al Palatino.\nDopo l'anno 1138, il cranio del diacono Cesario fu traslato nella basilica di Sant'Anastasia al Palatino in Roma. Nicol\u00f2 Signorili, nei primi decenni del '400, in questa Basilica vide il capo di Sant'Anastasia martire, il capo di San Cesario, di San Guglielmo e di San Saba; il primo era in un reliquiario di argento, gli altri tre in singoli reliquiari di ottone. Le \u201cguide di Roma\" del 1500 menzionano tra le reliquie pi\u00f9 importanti conservate nella nasilica di Sant'Anastasia: il capo di S. Cesario Diacono e Martire, di S. Guglielmo confessore e di S. Saba Abate (\"Item Capita Sanctorum C\u00e6sarii Martyris &amp; Guglielmi Confessoris\"). Questa \u00e8 sicuramente la reliquia pi\u00f9 importante del santo: il cranio \u00e8 stato da sempre visto come una delle parti pi\u00f9 rappresentative del corpo. Ottavio Panciroli attesta che il sacro capo del diacono, privo di alcuni denti, si conservava in questa Basilica, dove la solennit\u00e0 del martire era celebrata il giorno 20 aprile (vigilia della festa romana del \"Dies Natalis Romae\"), secondo quanto si apprende da una tavola, esposta in sacrestia, che ricordava le feste dei santi dei quali si possedevano le reliquie. Nel 1645 il cranio - o parte di esso - del santo terracinese si conservava ancora in questa basilica in quanto il cardinale Fausto Poli prelev\u00f2 alcuni frammenti \"ex capite S. Caesarii\" (della testa di San Cesario martire) per donarli alla chiesa di San Salvatore di Usigni (Perugia) in cui, purtroppo, non sono pi\u00f9 presenti. Sappiamo che molte reliquie conservate nella Basilica di Sant'Anastasia furono donate a diverse chiese e principi con chirografi pontifici che si conservano nell'archivio: il reliquiario di San Cesario fu traslato in un luogo imprecisato.\nReliquie nelle chiese romane.\nNella chiesa di San Cesareo de Appia (\"Ecclesie Sancti Cesarii in Turri\") si conservavano frammenti ossei del braccio di San Cesario diacono (\"de brachio sancti Cesarii\").\nNella chiesa di San Cesareo de Arenula (\"Ecclesie Sancti Cesarii de Arenula\") si conservava una reliquia di San Cesario diacono in un pezzo di stoffa (\"panniculus cum reliquiis sancti Cesarii, sancti Leonardi, sancti Cristofori, sancti Luciani, sanctorum Cosme et Damiani et sancti Nycolai\").\nPer quanto concerne le reliquie del diacono donate ad alcune chiese di Roma per i riti di consacrazione degli altari, il 6 maggio 1124 papa Callisto II consacr\u00f2 un altare della basilica di Santa Maria in Cosmedin: in esso depose molto reliquie, tra cui quelle dei SS. Cesario e Giuliano.\nIl 30 gennaio del 1141 papa Innocenzo II consacr\u00f2 l'altare che si trova nell'abside della chiesa dei Santi Michele e Magno deponendo molte reliquie di santi, tra cui \"reliquiae S. Cesarii, tunicam de crate S. Laurentii, Sulpiciae et Serviliani\"\".\"\nIl 26 novembre del 1195 Pietro Cardinal Vescovo Portuense, alla presenza del papa Celestino III, consacr\u00f2 l'altare dedicato alla Beatissima Vergine nella Chiesa di San Salvatore alle Coppelle: in esso furono deposte molte reliquie insigni, tra cui frammenti ossei di San Cesario diacono.\nL'anno successivo, precisamente il 26 maggio 1196, papa Celestino III consacr\u00f2 l'altare maggiore della basilica di San Lorenzo in Lucina deponendovi molte reliquie, tra cui frammenti ossei dei SS. Cesario e Giuliano.\nReliquie di San Cesario diacono a Roma erano conservate anche nella chiesa di Sant'Angelo in Pescheria; sotto l'altare maggiore della chiesa dei Santi Nereo e Achilleo; nell'altare dedicato alla Beata Vergine Maria nella Basilica papale di Santa Maria Maggiore e nella chiesa di San Biagio in Campitelli, sconsacrata.\nNella chiesa di San Cesareo de Appia, almeno fino al 1870, si conservavano reliquie dei Santi Cesario diacono e martire, Alfonso de' Liguori, Giuseppe da Copertino, Lucia, Fortunata e Clemente.\nNell'altare del coro interno del Monastero di San Paolo fuori le Mura in Roma si conserva una reliquia \"Ex ossibus S. Caesarii Diac.\", insieme al corpo del Beato Giovanni Ranuccio da Todi, come ci informa l'antica epigrafe in latino conservata nell'oratorio.\nNel monastero di Santa Lucia in Selci di Roma (lipsanoteca del Vicariato) si conservano frammenti ossei del giovane diacono in due piccoli cofanetti trasparenti, inventariati con il n\u00ba 376 (secondo la dott.ssa Cristina Martinez-Labarga, Ricercatore del Centro di Antropologia molecolare per lo studio del DNA antico, Dipartimento di Biologia dell'Universit\u00e0 degli Studi di Roma \u201cTor Vergata, nel cofanetto che reca la scrittura \"Ex ossibus S. Caesarii Diac. M.\" sembrerebbe ci sia un frammento di osso del neurocranio di San Cesario diacono).\nNell'oratorio di San Filippo Neri di Roma si conserva un reliquiario multiplo in argento, in cui \u00e8 incastonato un frammento osseo di San Cesareo levita e martire, con cartiglio in latino \"\u201cS. Caesarii L. M.\u201d\".\nUna piccola teca contenente un frammento osseo di San Cesario Levita e Martire, con sottostante cartiglio identificativo in latino \"S. Caesarii Lev. M.\", \u00e8 incastonata nel mobile della Cappella delle Reliquie della Postulazione Generale dei frati minori cappuccini in Roma.\nNella chiesa di Santa Maria del Priorato in Roma, conosciuta anche come Santa Maria de Aventino o S. Basilio, nella terza nicchia a sinistra, vi \u00e8 un altarolo reliquiario del IX secolo che conteneva una costola di San Cesario diacono e martire, come testimonia l'antica iscrizione in latino sulla cornice del timpano dello stesso: \u2020 HIC RECONDITVM EST CAPVT S. SAVINI SPOLITINI EPI. ET MAR. EX COSTA S. CAESAREI M. \u2020 ET SANGVINEM SCI SEBASTIANI MAR. ET RELIQVIE SCI ABUNDI MAR. \u2020 ET RELIQVIE SS. QVADRAGINTA. Nel 1765 il card. Rezzonico fece eseguire da Giovanni Battista Piranesi dei lavori di restauro nella chiesa e in quell'occasione vi si trov\u00f2 una piccola urna d'argento - contenente le reliquie dichiarate sulla fronte dell'altarolo - che fu deposta dal Piranesi sotto l'altare maggiore.\nNella perduta chiesa di San Basilio ai Pantani nel Foro di Augusto a Roma si conservava una costola di San Cesario diacono. Padre Alberto Zucchi ricorda che in questa chiesa, nel primo anno del pontificato di Pio V (1566), fu trovato un vecchio tabernacolo di legno con molte reliquie involte in veli, fra l'altre la pietra della circoncisione di N. S., il braccio di Sant'Andrea, il braccio di S. Basilio e una costa di S. Cesareo diacono.\nReliquie in Italia.\nLe sei ossa ritrovate nella Basilica di San Frediano in Lucca.\nAgli inizi del mese di dicembre del 2009 mons. Michelangelo Giannotti, vicario generale e rettore della basilica di San Frediano in Lucca, ritrov\u00f2 l'urna-reliquiario contenente sei ossa integre di San Cesario diacono e martire (identificate attraverso il cartiglio in latino) nel deposito della curia tra gli oggetti non inventariati pervenuti dalle chiese dismesse della Diocesi.\nIl reliquiario a urna di San Cesario, di bottega lucchese del secolo XVIII; in legno intagliato, dipinto, dorato a mecca; presenta un corpo a pianta quadrangolare mistilinea con spigoli smussati e decorati da foglie d'acanto arricciate. All'interno \u00e8 rivestita con velluto rosso damascato, sul quale sono adagiate le ossa del diacono: due omeri, un femore, una scapola (sul margine laterale della scapola \u00e8 posizionato il cartiglio in latino \"Ossa sex S. C\u00e6sarii Diac. M.\") e due ossa coxali del bacino. Sul retro del reliquiario vi \u00e8 il sigillo arcivescovile di fr. Giulio Arrigoni, OFMObs., Arcivescovo di Lucca (1849-1875).\nSecondo la tradizione, queste reliquie sarebbero state donate nel 1064 dal papa Alessandro II - quando si sarebbe recato a Mantova per il Concilio - all'antica chiesa dei Santi Filippo e Giacomo, oggi non pi\u00f9 esistente, ubicata in localit\u00e0 Placule, a poca distanza dalle mura medievali di Lucca. Era per\u00f2 comunemente chiamata \u201cchiesa di San Ponziano\u201d in quanto in essa si conservavano le spoglie del martire Ponziano.\nSecondo alcuni studiosi, non \u00e8 escluso che possa essere stato papa Alessandro II a donare tali reliquie; nato Anselmo da Baggio, nel 1057 fu nominato vescovo di Lucca, carica che terr\u00e0 anche durante il papato. \u00c8 una delle personalit\u00e0 pi\u00f9 energiche della chiesa lucchese medievale: ricostruisce il patrimonio ecclesiastico locale e recupera i beni alienati. Nel 1062 insedi\u00f2 nella Basilica romana di Santa Croce in Gerusalemme - dove si conserva parte considerevole del corpo di San Cesario - i canonici regolari di San Frediano di Lucca, che la abbandonarono durante il periodo del papato avignonese (1309 - 1377). Quindi, \u00e8 probabile che questa congregazione di chierici sia legata alla traslazione delle ossa da Roma a Lucca. Abbiamo un'antichissima testimonianza sul culto di San Cesario di Terracina nella citt\u00e0 di Lucca: nella Biblioteca Comunale di Palermo si conserva un codice messale, che il sacerdote ed erudito Luigi Boglino nel 1884 ha attribuito alla chiesa dell'antico monastero di San Ponziano di Lucca e datato tra 1095 e 1160, in cui si riscontrano le principali feste dei santi che sono particolarmente venerati nella Diocesi di Lucca, tra cui quelle del diacono Cesario al 1\u00ba novembre, San Regolo, San Frediano, Santa Reparata, San Romano e San Teodoro.\nIl Venerabile Cesare Franciotti (1557-1627), devoto di San Cesario, non potendo trovare tra le antiche scritture dell'archivio di San Ponziano notizie riguardanti la traslazione delle reliquie del santo da Roma a Lucca, ipotizza che il vescovo Jacopo di Lucca (801-818) durante il suo viaggio a Roma avrebbe ottenuto le ossa del martire per il monastero di San Ponziano. Secondo P. Giuseppe Bonafede, Agostiniano lucchese, la traslazione delle reliquie di San Cesario sarebbe avvenuta nell'ottavo secolo.\nNel 1099 la chiesa di San Ponziano, con l\u2019annesso monastero, venne concessa ai Benedettini, cui subentrarono nel XIV secolo gli Olivetani. Il suddetto monastero e la chiesa furono distrutti dopo la met\u00e0 del secolo XV, ma i monaci ne costruirono uno nuovo a levante della citt\u00e0, fuori le mura, presso la chiesa di San Bartolomeo in Silice, che nel 1474 fu dedicata a S. Ponziano, a seguito della traslazione del suo corpo che fu collocato sotto l\u2019altare maggiore.\nL\u2019urna contenente il corpo di S. Cesario fu posta nel deposito delle reliquie, insieme all'ampolla contenente il Preziosissimo Sangue di Nostro Signore Ges\u00f9 Cristo, precisamente in una cappella a destra del presbiterio. Nella chiesa di San Ponziano (attualmente \u00e8 sconsacrata e ospita la sede della Scuola IMT Alti Studi Lucca), precisamente sulla controfacciata della navata sinistra, \u00e8 possibile ancora visionare un'epigrafe marmorea, realizzata nell'anno 1727, che elenca le reliquie pi\u00f9 importanti in essa possedute; quella di S. Cesario \u00e8 menzionata al primo posto: S. C\u00c6SARII DIACONI ET MART. CORPUS/ SS. HIPPOLYTI ET FAUST\u00c6 CAPITA/ AC OSSA SS. LAURENTII, CASSIANI, ET ANTHIMI/ ALIORUMQ MARTYRUM EXUVI\u00c6/ QUI STOLAS DEALBAVERUNT IN SANGUINE AGNI/ HOC IN LOCULO TEMPLI XPTI SANGUINE INSIGNIS/ STOLAM IMMORTALITATIS EXPECTANT/ D. NICOLAUS SESTI ABBAS/ IN SACRAM \u00c6DEM DENUO ERECTAM/ H\u00c6C TEMPLA SPIRITUS SANCTI INTULIT/ ANNO D. MDCCXXVII. \u00c8 necessario aver presente che non si fa distinzione tra il tutto o una parte del corpo umano; il termine \"corpus\" vuol indicare che si tratta veramente delle ossa del santo indipendentemente che sia del suo corpo intero o di una parte.\nDalle ossa del diacono Cesario conservate nella chiesa di San Ponziano, nel corso dei secoli, furono estratte piccole reliquie e donate ad alcuni edifici di culto della Diocesi di Lucca: alla Chiesa di Santa Maria Corteorlandini (dove alcuni frammenti del braccio, con cartiglio in latino \"\u201cS. C\u00e6sarii Mart.\u201d\", si conservano in un reliquiario multiplo a teca sotto l'altare maggiore), al Monastero della Certosa (dove alcuni minuti frammenti \"\u201cex oss. S. C\u00e6sarii diacon. Mart. Tarracin\u00e6 1 nov.\u201d\" si conservano in un reliquiario multiplo) e alla chiesa di San Senzio, sconsacrata. I Padri Lucchesi (o Chierici regolari della Madre di Dio) contribuirono a diffondere e intensificare il culto di San Cesario, soprattutto nella chiesa di Santa Maria Corteorlandini di Lucca e nell'arcidiocesi di Napoli.\nLa chiesa di San Ponziano fu indemaniata nell'Ottocento e le reliquie del diacono furono traslate nel monastero dell'Angelo di Lucca. Successivamente si perse completamente traccia dell'urna, fino al suo ritrovamento nel 2009 nel deposito della curia.\nNel 2010 mons. Giannotti, costatando lo stato del reliquiario e le condizioni delle ossa ricoperte dalla polvere e ragnatele, fece eseguire una ricognizione necessaria a un intervento di pulitura e di risistemazione delle stesse; in quell'occasione fu tolto anche qualche piccolo frammento dalle ossa e furono fissati i sigilli che nei vari traslochi dai monasteri si erano staccati. Il 1\u00ba novembre 2010, in occasione della solennit\u00e0 di Tutti i Santi, l'urna di San Cesario diacono e martire, per la prima volta dopo il ritrovamento, fu esposta nella Cappella Sandei, o dell'Annunziata, della Basilica di San Frediano di Lucca dove tuttora \u00e8 conservata in un armadio-reliquiario. Il reliquiario di San Cesario viene esposto alla venerazione dei fedeli solo il 1\u00ba novembre sull'altare della Cappella dell'Annunziata (immediatamente antecedente quella del SS. Sacramento) accanto alla nuova icona del diacono; in questo giorno, dopo la Santa Messa, al canto del \"Te Deum\", vengono incensate le reliquie annunziando ai fedeli, attraverso il microfono, il nome del santo.\nFrammenti ossei nelle diocesi del Lazio.\nNel corso dei secoli, molti vescovi prelevarono diverse porzioni o frammenti dalle ossa di San Cesario conservate nella Cattedrale di Terracina per donarle ad alcune chiese appartenenti alle diocesi del Lazio.\nSan Pietro di Salerno, vescovo di Anagni dal 1062 al 1105, inizi\u00f2 i lavori di costruzione della Cattedrale di Santa Maria di Anagni (Frosinone) e della sua cripta, situata sotto il presbiterio. Dagli \"Acta Sancti Magni\" sappiamo che il vescovo Pietro, durante la consacrazione dell'altare dei Martiri, nell'abside a destra della cripta, depose reliquie di San Cesario, di San Sebastiano e di svariati altri santi. Al di sotto della conca absidale vi \u00e8 un affresco medievale raffigurante i SS. Cesario, Stefano e Lorenzo diaconi e martiri. Il 30 settembre 1179 papa Alessandro III consacr\u00f2 la Cattedrale di Anagni alla Vergine Annunziata e, con l'assistenza di molti cardinali e vescovi, tra cui quello di Terracina, depose nell'altare maggiore reliquie dei SS. Cesario, Nereo e Achilleo e di moltissimi altri martiri.\nIl 1\u00ba ottobre dell'anno 1071 fu consacrata la chiesa abbaziale di San Benedetto a Montecassino (monastero benedettino nel Lazio) insieme ai suoi cinque altari; il Vescovo di Tuscolo Giovanni consacr\u00f2 solennemente l'altare che si trovava a meridione, in onore di Santa Maria Madre di Dio; in esso depose reliquie di santi, tra cui anche quelle di San Cesario diacono: \"\u201creliquiis martyrum Dionisii episcopi, Stephani pape, Cesarii diaconi, Primi et Feliciani\u201d\". Nella sagrestia dell'Abbazia di Montecassino si conserva una reliquia di San Cesareo diacono e martire (un frammento osseo), con relativa autentica, incastonata in una teca quadrata in filigrana argento dorato, con quattro gemme agli spigoli, sistemata con quattro sigilli; collocata sul palchetto n.1 nella bacheca della Cappella delle Reliquie, come risulta da un inventario dei reliquiari del 1967.\nNella Basilica di Sant'Erasmo di Veroli (Frosinone), si conserva un reliquiario multiplo a ostensorio (secolo XVIII) che contiene un frammento osseo di S. Cesario con il cartiglio identificativo \"S. Caesarii L. M.\". In questa Basilica \u00e8 presente anche una raffigurazione del santo terracinese nell'affresco dell'abside (XIX secolo): nel registro superiore, al centro domina la figura del Cristo - sorretto da angeli - che abbraccia la croce, nel registro inferiore vi Sant'Erasmo inginocchiato su una nube e ai lati le figure di San Cesario diacono e S. Benedetto. Il culto del diacono fu portato a Veroli dai benedettini, che rimasero a Sant'Erasmo fino al XII sec.\nIl 25 luglio 1196 il vescovo Berardo di Ferentino, con l'assistenza di cardinali e vescovi delle diocesi limitrofe - tra cui il vescovo Tedelgario di Terracina - consacr\u00f2 l'altare maggiore della chiesa di Santa Maria a Fiume di Ceccano (Frosinone) deponendo in esso molte reliquie, tra cui quelle di S. Cesario diacono.\nIl 19 settembre del 1587 monsignor Giovanni Andrea Croce, vescovo di Tivoli (1554-1595), a seguito della guarigione di un suo nipote, don\u00f2 alla nuova chiesa di Santa Sinforosa in Tivoli molte sante reliquie, tra cui frammenti di legno della SS. Croce, e pezzi di ossa di San Cesario diacono e martire, di San Saba, di San Giovanni Battista, un dente di Santo Stefano Protomartire, Ippolito, Zotico, Nicol\u00f2 e Felice, traslate dalla chiesa di Sant'Angelo in Pescheria di Roma. Nel contado di Tivoli esisteva una chiesa dei benedettini di Farfa dedicata ai SS. Cesario e Benedetto.\nNella Concattedrale di Santa Maria di Sezze, in provincia di Latina, si conserva un frammento osseo di San Cesario diacono e martire, con il cartiglio in latino \"\u201cS. Caesari Diac. M.\u201d\", incastonato in un reliquiario a ostensorio (secolo XVIII), di bottega laziale, in argento, legno scolpito, dorato e dipinto; \u00e8 caratterizzato da forme barocche con base mistilinea, su cui poggiano direttamente i piedi a volute. Il fusto \u00e8 sagomato come il ricettacolo, all'interno del quale \u00e8 inserita una teca a luce mistilinea che contiene anche frammenti ossei dei SS. Sebastiano, Lorenzo e Stefano. Il reliquiario termina con una croce apicale raggiata.\nNell'antica chiesa di San Benedetto di Priverno (Latina) si conservavano reliquie dei SS. Cesario e Giuliano.\nNella cattedrale di Santa Maria Annunziata di Priverno, in una cappella laterale (destra) che custodisce il cranio di San Tommaso d'Aquino, era conservato il reliquiario a cassa di San Giovanni Crisostomo (secolo XIX) che conteneva un osso di San Cesario, con cartiglio in latino \"S. Caesarii M.\" (secondo la dott.ssa Cristina Martinez-Labarga, sembra che sia la base dell'osso sacro, cio\u00e8 la parte distale della colonna vertebrale, e in particolare, quella che si collega con le vertebre lombari). All'interno della teca vi erano anche reliquie di San Giovanni Crisostomo e San Zaccaria. Queste reliquie furono trafugate nel mese di giugno del 2008.\nNella chiesa arcipretale di San Felice Circeo si conservavano reliquie dei santi Cesario e Sebastiano martiri: essi erano gli antichi protettori del paese fino al 27 aprile 1777, giorno in cui la chiesa fu consacrata a San Felice II papa e martire.\nUn dente di San Cesario fu dato in dono all'abbazia di Grottaferrata, nel Lazio), dove fu conservato con grande onore dai monaci basiliani e cesellato con illustri doni. Purtroppo questo reliquiario risulta assente nei recenti inventari dell'abbazia.\nI busti-reliquiari e il braccio di Cesa.\nAgli inizi del sec. XVII, mons. Pomponio de Magistris, vescovo di Terracina dal 1608 al 1614, provvide alla sistemazione delle reliquie di San Cesario: in quell'occasione concesse alcuni frammenti ossei del braccio del santo al cardinale Filippo Spinelli, vescovo di Aversa dal 1605 al 1616, per la sua parrocchia di San Cesario di Cesa (Caserta).\nIl 19 giugno 1612 da Napoli arriv\u00f2 a mons. Mengozzo, vicario generale, una lettera direttagli dal cardinale Spinelli, il cui contenuto era questo: \"Mi costa per relazione degna di fede, che l'inclusa Reliquia \u00e8 stata levata dal braccio di San Cesario, che si conserva nella Chiesa Cattedrale di Terracina, e non si deve far dubbio che non sia autentica e come tale si dovr\u00e0 avere in venerazione e conservare nella Chiesa di Cesa; e Dio vi conservi\". Nella parte inferiore della lettera \u00e8 scritto: \"Voglio che questa reliquia sia accompagnata processionalmente dal Capitolo fino fuori della porta della citt\u00e0, come vi dir\u00e0 il Curato di Cesa\", come si rileva dagli atti della visita pastorale compiuta a Cesa nel 1621 dal vescovo mons. Carlo I Carafa, esistenti nell'archivio vescovile di Aversa. Il popolo di Cesa si rivers\u00f2 nella cattedrale di San Paolo di Aversa per venerare la reliquia e poi traslarla processionalmente nella loro chiesa parrocchiale. Il Capitolo accompagn\u00f2 la reliquia fino alla porta della citt\u00e0: grande fu l'accoglienza e l'entusiasmo degli aversani e dei cesani al passaggio della processione. La reliquia fu incastonata in un braccio ligneo dorato (\"brachio ligneo deaurato\") e in un busto reliquiario ligneo, realizzato per l'occasione. Nel 1618 il canonico Girolamo Dragonetto ci riferisce che il braccio reliquiario ligneo di San Cesario era conservato in una teca rivestita di seta, posta all'interno di una colonna sul lato sinistro del presbiterio (lato dove si legge il santo Vangelo), insieme alla statua-reliquiario lignea di Santa Sinforosa martire di Tivoli, parimenti dorata.\nAttualmente queste particelle ossee si trovano incastonate in tre preziosi reliquiari: nel busto reliquiario ligneo, nel busto reliquiario argenteo, e nel braccio reliquiario argenteo.\nIl busto reliquiario ligneo di San Cesario (1612), in legno di pero scolpito, dipinto e dorato, attribuito ad anonimo scultore di bottega napoletana; presenta nella parte centrale una teca allungata in vetro con cornice d'argento sbalzato e inciso, contenente frammenti ossei del santo, disposti in verticale e affiancati da un cartiglio su cui compare l'iscrizione in latino \"\"Ex oss: S. C\u00e6sarii Diac. et Martyr.\".\" Secondo la dott.ssa Minozzi, \u00e8 la diafisi di un osso lungo molto frammentato, sembrerebbe a sezione cilindrica come l'omero o il femore; l'unico frammento di epifisi \u00e8 la superficie articolare tondeggiante in basso, che assomiglia pi\u00f9 a quella dell'omero che non al femore. Il santo poggia su una base ottagonale con profilo concavo, sorretta da quattro piedini a volute; \u00e8 vestito con un camice (una lunga tunica bianca con le maniche) - indossato su un amitto molto voluminoso (paramento di lino o cotone di foggia quadrangolare con la funzione di coprire il collo) - al quale \u00e8 sovrapposta una dalmatica rossa (abito proprio dei diaconi) che presenta decorazioni fitomorfe dorate. Il martire \u00e8 raffigurato con entrambe le braccia piegate e protese in avanti: nella mano destra sorregge la palma in argento sbalzato e cesellato, in quella sinistra l'Evangeliario in argento, su cui \u00e8 inciso l\"incipit\" del salmo 30: \"\u201cIn te, Domine, speravi; non confundar in Aeternum\u201d\". Sul capo \u00e8 applicata un'aureola in argento sbalzato e cesellato. La statua \u00e8 esposta su un trono marmoreo nella cappella di San Cesario, sul lato destro del transetto della chiesa.\nIl braccio-reliquiario argenteo di San Cesario (XVIII secolo), in argento sbalzato e cesellato di bottega napoletana; presenta la base quadrangolare poggiante su quattro piedini a voluta, in corrispondenza dei quali quattro puttini festanti, eseguiti a fusione, siedono su altrettanti plinti, reggendo rametti di palme. Al di sopra si imposta un'alzata a otto facce concave cesellate alternativamente con decorazioni fitomorfe e motivi gigliati. Nella faccia centrale della parte anteriore, entro un cartouche vi \u00e8 la raffigurazione a busto intero del diacono Cesario, eseguita a sbalzo. Nella faccia centrale della parte posteriore, invece, entro un cartouche vi \u00e8 l'iscrizione che ricorda il committente del reliquiario, Santolo del Villano, figlio di Maria Carlo del Villano: SANTOLO/ DI MARIA/ CARLO/ DEL VIL/ LANO. La base termina con una modanatura decorata a ovuli, sopra la quale, nella parte posteriore, vi \u00e8 l'iscrizione che ricorda il parroco di allora, don Francesco Bonante: D. FRANCISCO BONANTE PAROCHO. Le linee e l'andamento decorativo riconducono al XVIII secolo, cos\u00ec come la presenza di putti. Verosimilmente si tratta di un'opera della prima met\u00e0 del secolo, anche se tale tipologia ornamentale si protrasse per decenni. Il corpo del braccio \u00e8 di forma tubolare, leggermente rastremato, rivestito da una manica, punzonata con un motivo a righe verticali, resa da un morbido drappeggio di pieghe; al centro presenta una teca a luce ovale, incorniciata da una decorazione vegetale, in cui \u00e8 possibile ammirare la reliquia: due frammenti ossei del santo, disposti in verticale, che presentano rispettivamente i cartigli in latino \"\u201cEx oss. S. C\u00e6sarii M.\u201d\" ed \"\u201cEx brachio S. C\u00e6sarii M.\u201d\". Secondo la dott.ssa Minozzi, il frammento superiore \u00e8 pi\u00f9 ricco di osso spugnoso; forse viene da un'epifisi dell'osso, mentre quello inferiore sembra di un osso con diafisi circolare come omero o femore. Entrambi i frammenti provengono dalla superficie esterna dell'osso. Il braccio \u00e8 esposto sull'altare maggiore della chiesa in occasione della festa patronale, che si celebra annualmente nella settimana successiva al 19 giugno, e della festa liturgica (3 novembre).\nIl busto reliquiario di San Cesario (1760), in argento sbalzato e cesellato, opera di Luca Baccaro, argentiere napoletano; si caratterizza per una forma aperta e dinamica, poggia su una pedagna mistilinea dorata, tagliata negli spigoli, riccamente decorata con elementi a doppia voluta. La testa del santo, leggermente inclinata verso destra, presenta una capigliatura a ciocche ondulate che incorniciano un volto giovane e imberbe dall'espressione volitiva. Il diacono indossa una dalmatica sovrapposta a un camice a collo stretto e a un piccolo amitto a sbuffo che protegge il collo. \u00c8 possibile scorgere anche una parte del cingolo, indossato sopra il camice, all'altezza della vita, e il manipolo sull'avambraccio sinistro. Vi \u00e8 un grande attenzione per l'andamento morbido delle pieghe del panneggio della dalmatica, riccamente decorata con eleganti motivi floreali eseguiti a sbalzo, che si palesa in modo eclatante sulla parte anteriore del busto. Il paramento sacro, cadendo realisticamente fuori della pedagna, copre una parte della finestrella che contiene il reliquiario ovale a capsula del santo, in cui vi sono incastonati alcuni frammenti ossei del martire, con sottostante cartiglio in latino \"Ex ossibus S. C\u00e6sarii Diaconi et Martyris\". Sul retro del reliquiario \u00e8 presente lo stemma in ceralacca di mons. Settimio Caracciolo dei Principi di Torchiarolo, vescovo di Aversa (1911-1930). Il diacono reca nella mano destra la palma del martirio e nella sinistra il Vangelo. Solitamente indossa una stola diaconale in tessuto di seta rosso con ricami vegetali in filo oro. Sul capo \u00e8 applicata un'aureola raggiata in argento sbalzato. Sul busto \u00e8 presente il bollo del maestro argentiere Luca Baccaro, sigla L. B. in campo rettangolare, e il marchio NAP con corona. La statua, attualmente in deposito, si espone e si porta in processione solo in occasione della festa del santo, che si celebra annualmente nella settimana successiva al 19 giugno, con solennit\u00e0 civili e religiose. La domenica, giorno principale della festa, dopo la prima solenne messa del mattino \u00e8 possibile assistere al rito della vestizione della statua con tre fasce di seta rossa ricoperte da oggetti in oro (gioielli, monili, ex voto raffiguranti parti anatomiche), una parte del \"tesoro\" che nel corso dei secoli i cesani hanno donato al Patrono.\nIl busto-reliquiario della chiesa di Santa Brigida a Napoli.\nNella chiesa di Santa Brigida a Napoli, ubicata nel centro storico, si conserva un busto reliquiario di San Cesareo Diacono e martire, di cm 76.0 x 50.0 x 20.0 (hxlxp) e realizzato da una bottega napoletana del secolo XIX in legno scolpito e dorato; su una base mistilinea a gradini modanati \u00e8 raffigurato il santo, a mezza figura, come un giovane imberbe con capigliatura folta e ondulata; non indossa i paramenti liturgici ma l'abito civile e non sono presenti i tipici attributi iconografici. Il busto \u00e8 avvolto da un drappo - al cui bordo \u00e8 presente la frangia - che parte dalle spalle del santo e termina con un nodo nella parte anteriore della base. La reliquia \u00e8 inserita in una piccola teca posta nella parte centrale, sul petto del busto, incastonata in una capsula plumbea: si tratta di un minuscolo frammento osseo del santo con sottostante cartiglio in latino \"S. Cesarei D. M.\". \u00c8 conservato in un armadio, ricoperto dagli ex voto, collocato nel corridoio di accesso alla sagrestia; viene solennemente esposto il 1\u00ba novembre in occasione della Solennit\u00e0 di tutti i Santi.\nQuesto busto reliquiario era stato erroneamente catalogato come \"San Cesare Martire\" nell'inventario dei beni storici e artistici della Diocesi di Napoli, sicuramente a causa di una scorretta traduzione dell'iscrizione sul cartiglio identificativo. Dopo mesi di intense ricerche - grazie all'interessamento di P. Tommaso Galasso, parroco della chiesa di Santa Brigida, di P. Antony Seelan Mariannan e del prof. Tino d'Amico - si \u00e8 provveduto a correggere l'errore.\nLa traslazione della reliquia di San Cesario Diacono a Napoli \u00e8 legata ai Padri Lucchesi (Congregazione dei Chierici Regolari della Madre di Dio), i quali presero possesso della chiesa di Santa Brigida nel 1637 (a quel tempo nella citt\u00e0 di Lucca si conservavano otto ossa integre del santo terracinese; molto probabilmente questo minuscolo frammento osseo fu estratto dalla reliquia \"ex brachio\" del diacono che si conserva nella chiesa di Santa Maria Corteorlandini di Lucca, affidata nel 1580 ai Chierici Regolari della Madre di Dio).\nA pochi passi dalla chiesa di Santa Brigida, dalla terrazza che fiancheggia la via Cesario Console (ammiraglio del Ducato di Napoli, detto anche \u201cCesario di Napoli\u201d, IX sec.), si eleva, dominando il mare, la statua di Cesare Augusto, offerta dal Duce alla Citt\u00e0 di Napoli nel 1936. Anche nella citt\u00e0 partenopea il culto del diacono Cesario sarebbe servito per sostituire e cristianizzare il culto pagano dei divi Cesari.\nIl reliquiario del Duomo di Napoli.\nNella Cattedrale metropolitana di Santa Maria Assunta in Napoli, precisamente nella Cappella delle Reliquie, si conserva un reliquiario multiplo a capsula in argento sbalzato; sec. XIX, di bott. napoletana, contenente un dente di San Cesario diacono e martire, con sottostante cartiglio \"S. Caesarii M.\". Secondo la dott.ssa Simona Minozzi, si tratta di un dente molare definitivo ancora in eruzione, infatti le radici non sembrano spezzate, ma ancora vuote perch\u00e9 non hanno ancora terminato l'accrescimento. Il reliquiario reca lo stemma del cardinale Guglielmo Sanfelice d'Acquavella (1878-1897), nativo di Aversa; contiene anche frammenti ossei di Sant'Eufemia vergine e martire di Calcedonia, di Sant'Anastasia vergine e martire, di Sant'Erasmo vescovo e martire, di San Marcellino, di San Vito, di San Settimio vescovo, di Sant'Agnese vergine e martire, di San Benedetto, e di San Donato. Il cardinale Guglielmo Sanfelice d'Acquavella dispose che la cappella dello Spirito Santo, patronato della antica famiglia Galluccio, ormai estinta nel ramo di Napoli, divenisse la nuova lipsnanoteca del duomo, e in essa depose anche il reliquiario contenente del dente di S. Cesario il 15 novembre 1891, giorno in cui fu inaugurata la cappella-reliquiario, in occasione del Primo Congresso eucaristico nazionale, svoltosi a Napoli dal 19 al 22 novembre 1891 e che ebbe come tema \u201cLa difesa della Eucaristia e del Suo culto\u201d.\nNel Duomo di Napoli \u00e8 conservato il \"Calendario Marmoreo di Napoli\", un documento marmoreo in cui sono riportati i costumi liturgici dell'antica Chiesa napoletana: al 1\u00ba novembre troviamo il Natale di S. Cesario di Terracina: \u201cN. S. CESARII\u201d. Si ritiene sia stato inciso intorno alla met\u00e0 del IX secolo; \u00e8 molto importante perch\u00e9 testimonia l'antichit\u00e0 del culto reso ad alcuni santi, tra cui a San Cesario diacono.\nIl culto del martire di Terracina a Napoli \u00e8 antichissimo: in uno strumento rogato il 16 giugno del 1288, ai tempi di Carlo I d'Angi\u00f2 (che si conserva nell'archivio dei Padri benedettini in Cava de' Tirreni), si fa memoria di un luogo fuori le mura di Napoli, vicino al casale di San Giovanni a Teduccio, che si chiamava \"S. Cesarei ad Susurram\", nei pressi della chiesa di Sant'Arcangelo all'Arena.\nInoltre, esisteva un piccolo villaggio detto \"San Cesario di Villa Lanzasino\" (Lanzasino era villaggio che sorgeva tra Arzano e Secondigliano, gi\u00e0 in dominio della Chiesa di Napoli). In un diploma di Carlo I si legge: \"Santus Cesarius de villa Lanzasini\", mentre in un altro dello stesso Sovrano: \"\u201cS. Cesarium ad Rusuram de pertinentiis Neapolis\u201d\". Secondo lo scrittore Raffaelo Mastriani, potrebbe essere stato un luogo di pertinenza di villa Lanzasino, ma non popolato; inoltre potrebbe essere identificato anche con \"\u201cS. Cesarius ad rivum\u201d\", nelle vicinanze di Mianella, che si trova in una zona tra Secondigliano e Miano. Questo luogo oggi porta il nome di Cupa Santa Cesarea (storpiatura del nome \"San Cesario\").\nNel comune di Giugliano, in provincia di Napoli, sorgeva la localit\u00e0 San Cesareo (scomparsa); un piccolo villaggio che doveva avere un'origine molto antica poich\u00e9 si trovava lungo il corso della via Consolare e Campana e l\u00ec si sono verificati numerosi ritrovamenti archeologici di epoca romana. Anche qui vi sarebbe un legame con Giulio Cesare; infatti, secondo alcuni studiosi, il toponimo di Giugliano deriverebbe dall'antroponimo latino \"Julius\" perch\u00e9 in questi luoghi ci sarebbe stata una villa di Cesare, presso la quale gli abitanti avrebbero poi costruito un villaggio (\"Iulianum\"). Don Agostino Basile, nell'opera \"Memorie istoriche della terra di Giugliano\" (1800), ci riferisce che nella Cappella del Tesoro di San Giuliano nella chiesa di Santa Sofia in Giugliano, in uno stipone sotto la cupola, si conserva una statua-reliquiario di S. Cesario martire.\nL'avambraccio di San Cesario di Lecce.\nPer quanto riguarda la comunit\u00e0 di San Cesario di Lecce, D. Ettore Marulli (1692 - 1763), Duca di San Cesario in Terra d'Otranto, Bal\u00ec gerosolimitano di Venosa dal 1724 e Bal\u00ec cavaliere di Gran Croce dell\u2019Ordine di San Giovanni di Gerusalemme, venuto a conoscenza che nella chiesa di San Ponziano in Lucca erano conservate otto ossa integre del corpo di San Cesario, cerc\u00f2 in tutti i modi di ottenere una reliquia del diacono per la sua comunit\u00e0. Nell'anno 1724 il Duca Marulli fu aiutato dal Cav. Giovan Battista Domenico Sardini di Lucca, Ambasciatore della \"Respublica Lucensis\" presso i sovrani pi\u00f9 potenti del XVIII secolo e appartenente all'Ordine Gerosolimitano, il quale ottenne dall'Abate del monastero di San Ponziano di Lucca, D. Giustino Conti (al secolo Bartolomeo Conti) della Congregazione Benedettina Olivetana, una porzione di osso del braccio di San Cesario Diacono e Martire. La reliquia - accompagnata da una lettera testimoniale dell'abate di Lucca, della Congregazione di Monte Oliveto, datata 12 febbraio 1724 e autenticata da mons. Fabrizio Pignatelli, vescovo di Lecce, il 18 maggio 1724 - fu incastonata in un prezioso ostensorio d'argento e riposta nel Palazzo Ducale di S. Cesario di Lecce, dove la quarta domenica di luglio dello stesso anno fu traslata nella chiesa parrocchiale, oggi intitolata a Santa Maria delle Grazie, con una solenne cerimonia.\nIl reliquiario argenteo a ostensorio di San Cesario (51 x 24 cm) di bottega del salentina sec. XVIII, \u00e8 in argento sbalzato e cesellato; la base d\u2019appoggio, in legno intagliato e dorato, presenta la base mistilinea con piedini a volute fogliate e il fusto profilato da volute contrapposte. Il ricettacolo \u00e8 sagomato con decorazioni a motivi vegetali, ai lati insistono due testine di cherubini alati; al centro vi \u00e8 la teca a luce ovale contenente la reliquia del santo: una porzione ossea del braccio (alta un dito), su cui \u00e8 arrotolato un cartiglio con il testo in latino \"\u201cEx Oss. S. C\u00e6sarii Diac. et Mart.\u201d\" (secondo la dott.ssa Cristina Martinez-Labarga, si tratta di una parte dell'omero sinistro corrispondente alla porzione distale, ossia il gomito, dell'osso). La teca \u00e8 sormontata da una testina cherubica su cui poggia la croce apicale raggiata. Il reliquiario si espone alla venerazione dei fedeli nei giorni della festa del Patrono (quarta domenica di luglio e la seconda domenica di novembre) e si porta in processione per le vie del paese insieme al busto argenteo di San Cesario (presentato nel 1995 nella mostra \"Il Barocco a Lecce e nel Salento\" e datata genericamente nei primi decenni della seconda met\u00e0 del Settecento, durante la pulitura ha evidenziato l'unico punzone apparso sotto la manica che rinvia al 1781 e a Sebastiano Aiello come possibile autore della scultura).\nNella Parrocchia di Santa Maria delle Grazie si conserva anche un reliquiario ligneo a ostensorio di San Cesario, di bottega salentina del secolo XVIII, in legno scolpito, dorato e dipinto argentato; al centro presenta una teca ovale a luce in cui vi \u00e8 un frammento osseo del santo con il cartiglio in latino \"S. C\u00e6sarij Diac. Mart.\". Questo secondo reliquiario, pi\u00f9 piccolo veniva portato in casa degli ammalati per invocare, attraverso la preghiera, la potente intercessione del santo per ottenere la guarigione. Questi due preziosi reliquiari si conservano in un armadio a muro sul lato destro dell'altare privilegiato dedicato a San Cesario, sul lato destro del transetto della chiesa di Santa Maria delle Grazie; vengono solennemente esposti in occasione della festa patronale, che si celebra annualmente la quarta domenica di luglio, e della festa liturgica (seconda domenica di novembre).\nLa croce-reliquiario dell'imperatore Ferdinando I d'Austria nella cattedrale di Udine.\nNella cattedrale di Santa Maria Annunziata di Udine si conserva una preziosissima croce pettorale che contiene frammenti ossei di San Cesario diacono e martire e di San Felice di Valois. Questa croce fu donata a monsignor Emmanuele Lodi, vescovo di Udine dal 1819 al 1845, dall'imperatore Ferdinando I d'Austria il giorno 19 settembre 1844 e dallo stesso vescovo offerta all\u2019altare dei santi Ermacora e Fortunato, patroni dell'arcidiocesi e della citt\u00e0 di Udine.\nAlcuni anni primi l'imperatore aveva ordinato mons. Lodi cavaliere di seconda classe del nuovo cavalleresco Ordine Austriaco della Corona di Ferro, istituito con il Regno Lombardo-Veneto.\nLa croce pettorale, in oro e pietre preziose, con appicagnolo e anello ferma cordone (cm 0,111 x 0,076), del secolo XIX, \u00e8 dotata di sette grandi topazi, circondati da ventotto brillanti grandi, e da centoquarantotto brillanti piccoli. Nel suo centro \u00e8 ricavata una teca reliquiario circolare, visibile nel verso della croce: i frammenti ossei dei due santi non sono distinguibili attraverso la pietra preziosa incastonata nel recto, all'incrocio degli assi, in quanto sono rinchiusi all'interno della teca stessa. All'interno del contenitore ligneo della croce pettorale, sulla fodera di seta bianca, \u00e8 applicato un foglio con il testo della donazione scritto dal vescovo Emmanuele Lodi: PIETAS/ ET/ MUNIFICENTIA/ AUG. IMPERATORIS/ FERDINANDI I./ DONAVIT/ EMMANUELEM EPIS. UTINEN./ DIE XIX. SEPTEMBRIS MDCCCXLIV./ ET/ DEVOTIO DICTI ANTISTITIS SACRAT ET DICAT/ IPSAMET CRUCEM/ ALTARI/ SS. PP. CIVITATIS ET DIOECESIS/ HERMAGOR\u00c6 ET FORTUNATO/ IN PERPETUUM/ EMMANUEL EPIS./ UTINENSIS/ DIE XVIII OCTOBRIS/ DECLARAT ET CONFIRMAT/ MANU PROPRIA.\nSotto il testo della donazione, su un cartiglio a lunetta posto sulla base del contenitore vi \u00e8 scritto: \"Reliquie S. Cesarii Diac. M. et S. Felicis de Valois\".\nIl gesuita Pietro Bandini, nel suo \u201cElogio funebre di monsignore Emmanuele Lodi vescovo di Udine\u201d, racconta che il vescovo Lodi fece apporre la suddetta croce-reliquiario al busto di Sant'Ermacora: \"\u00c8 certo intanto che fece ottimo uso dei doni, che ricevette, come a cagione di esempio, della Croce ottenuta da Ferdinando I. nel 1844, Egli solennemente la pose in mano del dotto e venerando suo Capitolo con una sua bella iscrizione, onde fosse appesa al busto di S. Ermagora, Protettore di questa Citt\u00e0 e Diocesi\".\nIl capo di S. Cesario diacono nel Monastero di San Pietro in Modena.\nNel monastero benedettino di San Pietro in Modena si conserva, in un reliquiario argenteo, una porzione del capo di San Cesario diacono e martire.\nNel 1712 P. Lazzarelli, nel libro \"Sacristia e Chiesa\", stil\u00f2 un elenco delle reliquie allora esistenti nella sagrestia del monastero di San Pietro di Modena; alla c. 112 r. si legge: \"Quattro teste co' busti d'argento, e ghirlande, in una delle quali la Testa di S. Cesario diacono Martire, et in un'altra la Testa, o pure ossi della testa, d'una vergine compagna di S. Orsola, e queste due hanno li piedistalli foderati d'argento, e le altre due hanno li piedistalli di pero tinto di nero, con fogliami d'argento, in una sono reliquie plurimorum Martirum, nell'altra non si sa che reliquie conservisi\". Quindi, all'inizio del XVIII sec. esisteva un busto d'argento in cui si conservava il capo di San Cesario. Nel 1796 il pagamento di ingenti somme alle armate napoleoniche costrinsero i monaci di S. Pietro di Modena a effettuare la fusione di molti oggetti preziosi della chiesa (tra cui il suddetto busto-reliquiario). Da questa spoliazione fu preservato il bastone pastorale argenteo (XVI sec.) sul quale sono raffigurati: S. Pietro, S. Cesario diacono, S. Geminiano, S. Michele, Sant\u2019Agnese e Sant\u2019Anastasio. Successivamente la porzione del capo fu collocata in un reliquiario argenteo, in stile neogotico. Dal 1926 al 1938 il Monastero di S. Pietro fu chiuso e il reliquiario fu traslato nel Monastero di Santa Maria del Monte di Cesena. Il 30 ottobre 1929 il Vescovo di Cesena, Mons. Alfonso Archi, autentic\u00f2 la reliquia di S. Cesario Diacono per la venerazione. Dopo questa breve interruzione, il monastero di S. Pietro di Modena fu riaperto e tutti gli oggetti liturgici, tra cui questo reliquiario, ritornarono nella loro originaria sede.\nIl reliquiario argenteo del capo di San Cesario, in stile neogotico, presenta la base mistilinea con losanghe decorate da fiori, il fusto esagonale con nodo globulare schiacciato che sorregge un\u2019urna a sei luci ovali, decorata con fiori di stoffa, la quale contiene la reliquia della porzione del capo del santo, su cui \u00e8 arrotolato un lungo cartiglio che reca la scritta in latino \"\u201cCaput Sancti Caesarii Diaconi et Martyris \u2013 1 Novembris\u201d\". Secondo la dott.ssa Pinchi, questa parte del cranio \u00e8 stata tagliata o comunque separata a livello dei seni mascellari ed \u00e8 possibile visionare l\u2019osso mascellare con le lamine verticali delle ossa palatine, quindi il pavimento della cavit\u00e0 nasale. Sulla cornice crestata del reliquiario, in una campana vitrea, si conserva anche una porzione ossea di San Biagio di Sebaste, vescovo e martire. Attualmente \u00e8 esposto nel locale adibito a museo e denominato \u201cla Sala del Tesoro\u201d (ubicata accanto alla sagrestia monumentale di San Pietro).\nLa mandibola di San Cesario sul Panaro.\nNella sacrestia della basilica di San Cesario sul Panaro (Modena) si conserva la mandibola inferiore di San Cesario diacono e martire, incastonata in un reliquiario argenteo.\nIl 14 dicembre del 1638 don Bernardo da Parma dell'Ordine di S. Benedetto della Congregazione Cassinese, vicario del monastero di San Pietro di Modena, in virt\u00f9 dell'ordine e mandato del reverendo padre Giulio da Milano, abate del suddetto Monastero, alla presenza dei testi e del notaio Girolamo Secchiari - traendole dalle reliquie di alcuni santi che si conservavano nella sacrestia del Monastero, le quali furono donate dall'abate del monastero di San Pietro di Reggio, come risulta dallo strumento rogato dal notaio modenese Ludovico Caldani - consegn\u00f2 \"Maxillam unam Sancti Cesarii Martiris in capsula alba (...) positum sigilloque dicti Monasterii obsignatam M. R. P. d. Francisco a Mutina Ordinis predicti presenti, et illam ut prefatum pont. ac obligatum accipienti pro def. ad Castrum Sancti Cesarii et ad Rever. Eccl. Castri predicti Rectori consignand., et pro servitio eiusdem ecclesie populique devotione deponem. Pro ut eam defendere et consignare promisit, tacto pectore sacerdotum more iuravit ispomet P. D. Franciscus.\" Il 22 febbraio 1639, alla presenza dei testi e del notaio Secchiari, il rev. don Agostino da Vignola, rettore della Basilica di S. Cesario sul Panaro, pubblicamente afferm\u00f2 di avere ricevuto dal predetto padre Francesco questa reliquia, cio\u00e8 la mascella di San Cesario Martire, in una capsula e di tenerla presso di s\u00e9.\nIl reliquiario argenteo della mandibola di San Cesario, di manifattura emiliana del secolo XVII, in argento e alto cm 36, presenta la base a sezione circolare con decorazioni floreali sul collo del piede; il fusto decorato con motivi geometrici e vegetali; il ricettacolo, con due rami di palme intrecciati intorno alla teca circolare, contiene la mandibola inferiore di San Cesario, incastonata in una capsula argentea con decorazioni fitomorfe e cornice dentellata; termina con una croce apicale. Nel XVIII secolo questo reliquiario era solennemente esposto sull'altare maggiore della basilica in occasione della festa del patrocinio del santo, che si celebrava annualmente - per opera della Confraternita di San Cesario - la seconda domenica di luglio, e in occasione della festa liturgica che si celebrava la prima domenica successiva alla Solennit\u00e0 di Ognissanti.\nNella Basilica di San Cesario sul Panaro si conserva anche un secondo reliquiario argenteo a ostensorio, di manifattura emiliana degli inizi sec. XVIII, in argento e alto cm 41, presenta una teca raggiata circolare a luce, al cui interno \u00e8 una capsula argentea caratterizzata da teca a luce ovale con cornice a ovoli, circondata da due palmette e fiori con croce apicale, contenente un frammento osseo del santo, incollato su pezzi di stoffa a forma romboidale, con cartiglio in latino \"\u201cS. C\u00e6sarij Diac: Mart.\u201d\".\nDal 13 settembre 2019 al 12 gennaio 2020 il reliquiario argenteo della mandibola di S. Cesario \u00e8 stato esposto nei Musei del Duomo di Modena alla mostra intitolata \"Corpi celesti - Reliquiari antichi e preziosi tra cielo e terra\" nell'ambito del Festival filosofia 2019.\nI bracci reliquiari dei SS. Cesario e Giuliano di Asola.\nNel museo parrocchiale di Arte Sacra \"Giovanni Battista Tosio\" della chiesa di Sant'Andrea di Asola, si conservano due bracci reliquiari speculari (fine sec. XVII - met\u00e0 sec. XVIII), di ignoto intagliatore lombardo, sono in legno di pioppo intagliato, modanato, dorato e dipinto, gesso, vetro e ferro battuto, contenenti porzioni ossee del braccio del diacono Cesario e del suo compagno di martirio, il presbitero Giuliano. I reliquiari sono intagliati e modanati in forma di braccio nascente da una base ovale. Le reliquie dei Santi Cesario e Giuliano sono custodite entro una teca in vetro, ornata da motivi a pergamena intagliati nella parte frontale. Ogni braccio si conclude con una mano aperta, in gesso, in atto benedicente. All'interno di ciascuna teca, sopra la reliquia legata alla custodia con due nastri rossi, vi \u00e8 incollato un cartiglio con testo in latino: \"S. Cesarius M.\" sulla porzione ossea del braccio di San Cesario (secondo la dott.ssa Simona Minozzi, potrebbe essere un radio o al limite un omero, e non sembra un frammento proveniente dagli arti inferiori); \"S. Iulius M.\" sulla porzione ossea del braccio di San Giuliano.\nNell'anno 929 la Corte di Asola, che a quel tempo faceva parte della diocesi di Brescia, venne donata dall'abbazia di San Silvestro di Nonantola al conte Sansone; i monaci benedettini di questo monastero diffusero il culto di San Cesario diacono e martire in tutta l'Italia settentrionale. Secondo alcuni studiosi, non \u00e8 escluso che possa essere stato papa Alessandro II a donare tali reliquie, forse in occasione del \"Concilium Mantuanum\", sinodo locale tenuto a Mantova nel 1067.\nPer quanto concerne la storia della traslazione di altri frammenti ossei dei santi Cesario e Giuliano, nell'anno 1191 - nel secondo anno della morte del re Guglielmo II - il fratello ieromonaco Gerasimo dalla vecchia Roma port\u00f2 la reliquia dei santi martiri Cesario e Giuliano e con questi anche la reliquia di Santa Eugenia per l'Abbazia di Santa Maria del Patire in Rossano (Calabria). Nel 1809 il monastero del Patire venne soppresso dai francesi e, purtroppo, di queste reliquie si perde traccia.\nIl reliquiario del Museo diocesano di Monreale.\nNel Museo Diocesano di Monreale (Palermo) si conservano dei frammenti ossei di San Cesario diacono, avvolti nella stoffa rossa originaria della donazione, incastonati in un reliquiario multiplo a tabella, in argento sbalzato e cesellato, opera di anonimo argentiere palermitano del 1669.\nLa teca, a vetrina o a tabella, realizzata per poter contenere pi\u00f9 reliquie in diversi scomparti, presenta una cornice d'argento su un'anima lignea, ornata da elementi floreali, secondo il gusto del tempo, tra cui si distingue la pannocchia e il tulipano. Le volute apicali incorniciano un'alzatina centrale che ospita una crocetta. In basso, una placca circonda lo stemma di Ludovico II Torres (forse un'applicazione postuma).\nQuesta reliquia di S. Cesario \u00e8 annoverata gi\u00e0 nell'elenco pi\u00f9 antico e completo delle reliquie in Cattedrale, redatto dell'arcivescovo Ludovico II De Torres nel 1596.\nIl culto di San Cesario diacono e martire nella cattedrale di Santa Maria Nuova di Monreale risale al 1176, quando Guglielmo II di Sicilia chiese e ottenne dall'abate di Cava dei Tirreni un folto numero di monaci benedettini, che presero possesso dell'abbazia ed elessero come primo abate Teobaldo.\nQuesti monaci contribuirono ad accrescere la devozione verso il martire terracinese; infatti, nella Cattedrale di Monreale esiste anche una raffigurazione musiva di \"SANCTUS CESARIUS\" nel sottarco destro della s\u00f2lea.\nIl reliquiario di Guardea.\nNella parrocchia dei Santi Pietro e Cesareo di Guardea (Terni), in un armadio nella sacrestia, si conserva il reliquiario a ostensorio argenteo di San Cesareo diacono e martire, di bottega dell'Italia centrale del secolo XVIII, \u00e8 in argento in lamina sbalzato e in legno scolpito e dorato; il ricettacolo, decorato da volute, foglie e specchiature con rombi, accoglie la teca a luce ovale con cornice a ovoli, al cui interno \u00e8 inserita la capsula argentea con la reliquia del santo: un frammento osseo con sottostante cartiglio che reca il testo \"S. Cesareo D. M.\". Il reliquiario termina con croce di Avellana.\nFurono i monaci benedettini a portare la devozione e, successivamente, la reliquia di San Cesareo a Guardea: in localit\u00e0 \u201cLa Pieve\u201d sorgeva una sontuosa villa romana di campagna, dove fu impiantato il complesso religioso, la Pieve, in un periodo che non dovrebbe andare oltre il V secolo d.C., al momento della grande diffusione del Cristianesimo. La Pieve fu dedicata a S. Cesareo, diacono e martire di Terracina, ed essendo la prima chiesa della zona aveva il privilegio del fonte battesimale e del cimitero.\nL'attuale chiesa parrocchiale di Guardea intitolata ai SS. Pietro e Cesareo si erge maestosa in piazza Pietro Panfili; fu edificata nei primi decenni del 1700. Il pittore Andrea Galeotti da Cortona, nel sec. XIX, realizz\u00f2 un affresco, in monocromo, nell'abside della chiesa che raffigura \"S. CAESAREVS\". Lo stemma del Comune di Guardea raffigura i SS. Pietro e Cesareo nell'atto di sorreggere una piccola torre, merlata alla guelfa e finestrata, di colore rosso. I due martiri, simbolicamente, proteggono e difendono Guardea.\nIl reliquiario di San Cesareo (Rm).\nNella chiesa di San Giuseppe nel comune di San Cesareo (Roma), in una vetrina a muro collocata nella Cappella del SS. Sacramento, si conserva un reliquiario argenteo a ostensorio di San Cesareo, contenente un frammento osseo del diacono, insieme alla sua nuova icona. Nel 1997 monsignor Remo Ronci, parroco di San Cesareo, durante gli esercizi spirituali a Cascia, venne a conoscenza che mons. Alberto Vallini della basilica di Santa Maria Maggiore a Roma era in possesso di una reliquia di San Cesareo diacono e martire, conservata in un grande reliquiario a muro contenente frammenti ossei di molti santi, davanti ai quali egli si raccoglieva spesso in preghiera. Mons. Vallini decise di donare questa reliquia alla parrocchia di San Giuseppe in San Cesareo; il 4 luglio 1997 mons. Ronci si rec\u00f2 a Roma in un laboratorio artigiano di antiquariato, situato in una stradina dietro la chiesa di Santa Maria in Vallicella, per scegliere il reliquiario argenteo, il cui importo fu pagato, come dono, dal Comune. Il reliquiario fu sottoposto a un restauro di cui aveva bisogno.\nIl 19 luglio 1997 lo stesso mons. Vallini port\u00f2 la reliquia a San Cesareo, che fu accolta solennemente dalle autorit\u00e0 e dalla popolazione al casello autostradale e accompagnata alla chiesa parrocchiale, dove fu celebrata una messa solenne. Il 27 agosto, giorno della festa patronale, il reliquiario viene portato in processione per le strade principali del paese insieme alla statua lignea di San Cesareo, opera dello scultore Conrad Moroder (Ortisei).\nIl reliquiario di San Cesareo di Cava de' Tirreni.\nNella Parrocchia di San Cesario Martire della frazione di San Cesareo di Cava de' Tirreni (Salerno) si conserva una reliquia del diacono (un minuto frammento osseo), incastonata in un artistico reliquiario ligneo con teca in oro, ottenuta dal sig. Franco Scardino di San Cesario di Lecce, a seguito della richiesta del parroco Padre Pino Muller. Domenica 3 aprile 2011, una rappresentanza della comunit\u00e0 parrocchiale di San Cesareo di Cava, guidata dal parroco Padre Pino, si rec\u00f2 a San Cesario di Lecce per ricevere il prezioso dono. Dopo una solenne processione per le vie del paese con il simulacro argenteo e la reliquia del santo, nella Chiesa Madre vi fu una concelebrazione eucaristica, presieduta dall'abate Giordano Rota, amministratore apostolico dell'abbazia territoriale della Santissima Trinit\u00e0 di Cava de' Tirreni. Al termine della celebrazione, attraverso le mani del Padre Abate, venne consegnata la reliquia al parroco di San Cesareo. Questa reliquia fu solennemente accolta dalla comunit\u00e0 di San Cesareo di Cava il 17 aprile del 2011, in occasione della Domenica della Palme. Nel 2012, al fine di impreziosire questa antica e piccola teca, lo scultore Franco Mannara realizz\u00f2 un reliquiario ligneo, che presenta alla base una riproduzione del sacco, lo strumento del martirio del santo, dal quale si innalzano tre rami di palma, che richiamano la Santissima Trinit\u00e0. Sulle tre palme \u00e8 raffigurato il libro aperto del Vangelo, sulle cui pagine \u00e8 riportato un versetto del brano che viene proclamato nella festa liturgica del Martirio di San Cesario: \"Non abbiate paura di quelli che uccidono il corpo, ma non hanno potere di uccidere l'anima\" ()\".\" Il reliquiario \u00e8 solennemente esposto sull'altare maggiore in occasione della festa liturgica del santo (3 novembre).\nIl reliquiario di San Cesareo di Fara in Sabina.\nNella Chiesetta di San Cesareo nella frazione di San Cesareo di Fara in Sabina, in provincia di Rieti, (propriet\u00e0 della famiglia Tosoni-Polidori) si conserva un reliquiario multiplo, in legno dorato, contenente un minuscolo frammento osseo di San Cesario diacono con sottostante cartiglio \"S. C\u00e6sar Di.M.\", e reliquie dei SS. Pietro e Paolo, Antonio abate, Antonio di Padova, Antonino martire, Vincenzo Ferreri, Biagio vescovo e martire. Il culto di San Cesario di Terracina in questa localit\u00e0 fu portato dai monaci dell'Abbazia di Farfa.\nIl reliquiario del Museo di San Fedele a Milano.\nNel Museo di San Fedele a Milano si conserva la collezione delle reliquie dei santi dei 365 giorni dell'anno del calendario cattolico. La collezione risale al XVII-XVIII secolo e testimonia il prestigio della cinquecentesca chiesa di San Fedele, dove anticamente i Padri Gesuiti esponevano alla preghiera la teca con le reliquie del santo del giorno. In una capsula in metallo dorato del \"Die 1 novembris\" (giorno 1\u00ba novembre) si conservano frammenti ossei dei Santi Cesario e Giuliano: \"S.\" \"Caesarii Ma.\" e \"S. Juliani P.M.\".\nLe reliquie di Bologna.\nNella sagrestia della Basilica di San Paolo Maggiore dei Padri Barnabiti di Bologna si conserva un reliquiario multiplo, in argento, contenente frammenti ossei di San Cesario di Terracina (con cartiglio in latino \"S. Cesarei M.\"), di Sant'Agapito di Palestrina, San Filippo Neri, e di molti altri santi.\nLo studioso Antonio di Paolo Masini ci riferisce che, almeno fino al 1666, a Bologna si conservavano reliquie di San Cesario diacono e martire nella Basilica di San Martino Maggiore e nel Monastero di Sant'Agnese, fondato nel 1223 dalla beata Diana degli Andal\u00f2: in questo monastero si conservava un osso grande del santo diacono, donato dalle suore del monastero di San Sisto all'Appia di Roma (sicuramente la traslazione di questa reliquia avvenne dopo l'unione delle monache di San Cesareo con quelle di San Sisto, quando dopo secoli di esistenza il monastero detto prima \"De Corsas\" o \"Corsarum\", e poi San Cesareo, spariva, essendo stato incorporato a San Sisto con tutti i suoi beni).\nLe reliquie di Torino.\nEntrando dall'ingresso principale della Basilica di Maria Ausiliatrice di Torino, a destra, una scala conduce alla Cripta o \u201cCappella delle Reliquie\u201d: in essa si conserva un reliquiario a capsula (n\u00ba 2743) contenente una reliquia (frammento osseo) di S. Cesario diacono e martire, con cartiglio in latino \"\"S. Caesarii Diac. M.\",\" e un frammento osseo di San Calimero vescovo e martire.\nNel suggestivo Santuario delle Reliquie nella chiesa grande della Piccola Casa della Divina Provvidenza \u00e8 presente un quadro reliquiario (n. 131) contenente un frammento osseo di San Cesario diacono e martire di Terracina con sottostante cartiglio: \"os. S. Caesarii diac. m. Terrac.\". La reliquia \u00e8 circondata da sottili fili di rame, ritorti con eleganti andamenti a spirale. Nel quadro reliquiario sono presenti anche frammenti ossei di altri santi diaconi, come Lorenzo e Stefano, e reliquie di San Gennaro vescovo e martire di Benevento, e dei SS. Sossio, Festo, Desiderio, Proculo, Eutiche e Acuzio. Questa cappella, dedicata alla Madonna di Oropa e detta poi Santuario, fu ideata da Giuseppe Benedetto Cottolengo verso il 1840, vicino alla propria abitazione. Nel Santuario delle Reliquie si conserva anche un reliquiario a calendario trimestrale (n\u00ba 3), nel quale al giorno 1\u00ba novembre vi \u00e8 un minuto frammento osseo di San Cesario di Terracina con cartiglio identificativo: \"1. S. C\u00e6sarii\".\nNel Castello ducale di Agli\u00e8 - parte delle Residenze Reali del Piemonte - si conserva un frammento osseo del diacono Cesario, incastonato nel reliquiario a tempio, XIX sec, materiali vari, inv. 1964, n. 62.\nIl reliquiario di Nave.\nNell'antica chiesa di San Cesario di Nave (Brescia) si conserva un reliquiario a ostensorio ligneo contenente un frammento osseo del diacono Cesario. Nella relazione fatta dal parroco in occasione della visita del vescovo G. F. Morosini, il 19 aprile 1648, si accenna all'esistenza nella vecchia parrocchiale di questa reliquia di S. Cesario, perfettamente conservata ancora nel 1732 e nel 1734. Il reliquiario a ostensorio ligneo di San Cesario, del sec. XVIII, al centro presenta una teca a luce in cui vi \u00e8 una capsula contenente la reliquia del santo: un frammento osseo, incollato su una piccola stella dipinta di rosso, circondato da due cartigli che presentano il testo in latino \"Ex Ossibus S. C\u00e6sari. M.\". Il culto del santo \u00e8 stato diffuso al nord dai monaci benedettini, quando, dal monastero di Montecassino, si trasferirono in varie regioni e bonificarono le terre dove venivano a trovarsi, fra le quali anche Nave, soggetta alle frequenti tracimazioni del Garza.\nIl reliquiario di San Zeno Naviglio.\nNella Parrocchia di S. Zenone in San Zeno Naviglio (Brescia) si conserva una porzione ossea di San Cesario, in reliquiario a urna con forma trapezoidale, sormontato da una testina cherubica, in legno intagliato e dorato. Sul reperto osseo, avvolto da una pellicola di cellophane, sono presenti due cartigli per l'identificazione: uno pi\u00f9 antico, con la dicitura in latino \"S. Caesarii M.\"; l'altro, sicuramente pi\u00f9 recente, presenta l'iscrizione \"S. Cesario Martire\". L'osso \u00e8 adagiato su un cuscinetto di velluto damascato rosso. Il reliquiario si espone alla venerazione dei fedeli in occasione della Solennit\u00e0 di Ognissanti (1\u00ba novembre). Nella chiesa parrocchiale di San Zenone esisteva un affresco del pittore Giuseppe Ronchi del 1936, precisamente nella lunetta dell'abside, che raffigurava la Sacra Conversazione con i santi Apollonio, vescovo di Brescia, Cesario diacono e martire, Rocco e Carlo Borromeo. L'affresco venne cancellato nel corso dei restauri eseguiti negli anni 1970 in seguito a un incendio; il suo bozzetto si conserva in una collezione privata. Nel Medioevo San Cesario era invocato contro le inondazioni del canale Naviglio di San Zeno.\nReliquie nei musei e nelle chiese italiane.\nIl Museo diocesano Hofburg di Bressanone, un comune della provincia autonoma di Bolzano, in Trentino-Alto Adige, conserva due reliquiari - calendari che contengono 365 reliquie, una per ogni giorno dell'anno. Risalgono al 1740/50 e provengono dal convento delle dame inglesi a Bressanone. Al giorno 1\u00ba novembre vi \u00e8 un frammento osseo di S. Cesario diacono e martire.\nNel Museo d'Arte Sacra di Cerreto Sannita (Benevento) si conserva un calendario-reliquiario contenente 365 reliquie di santi e una scheggia della Croce di Cristo; al giorno 1\u00ba novembre vi \u00e8 un frammento osseo di S. Cesario diacono con sottostante cartiglio \"1. S. Caesarii M.\".\nNel Tempio Votivo Nazionale di San Francesco d'Assisi a Monte Terminillo (Rieti) si conserva un reliquiario - calendario, risalente alla fine degli anni trenta, nel quale \u00e8 incastonato un frammento osseo di S. Cesario diacono e martire (con il cartiglio identificativo in latino \"November 1 Caesarei D. M.\").\nPer quanto concerne le reliquie delle vesti di san Cesario diacono e martire, alcuni frammenti furono donati alla Certosa di Serra San Bruno, un monastero certosino situato vicino all'omonima cittadina in provincia di Vibo Valentia, in un reliquiario multiplo. Sarebbe stato il papa Urbano II (1088 - 1099) a donare queste reliquie al re Ruggero il Normanno e da questi lasciate all'eremo calabrese.\nNell'altare maggiore della chiesa di Sant'Elena, nel complesso della cattedrale di Verona, si conserva una reliquia di san Cesario diacono: verso l'842-847 il patriarca di Aquileia Andrea consacr\u00f2 questo edificio e ripose nell'altare maggiore le reliquie di molti santi, ricordate da una lapide sul pavimento, tra cui quelle dei \"S(an)c(t)i Sebastiani et Cesarii\".\nLa basilica di San Gregorio Maggiore a Spoleto conserva \"reliquias beatorum martyrum Cesari, Sebastiani et Fabiani a beatissimo Joanne, romanae sedis pontifice, nobis collatas\".\nLa basilica cattedrale di San Feliciano di Foligno possiede 27 reliquiari o custodie. Nel duodecimo vi sono frammenti ossei di San Cesareo levita e martire.\nNella basilica cattedrale di Santa Maria Assunta di Padova esisteva anticamente un culto per San Cesareo diacono: il vescovo Ildebrandino Conti nel 1339 commission\u00f2 un reliquiario d'argento molto costoso ed elaborato per conservare un frammento della Vera Croce; in esso inser\u00ec anche reliquie di molti santi martiri padovani, vescovi e diaconi, tra cui quella di San Cesario. Infatti, in una delle annotazioni che Ildebrandino Conti appose sul suo messale, oggi conservato nella Biblioteca Capitolare di Padova, vi \u00e8 scritto: \"Item Sancti Gregorii, Sancti Blasii martirum, Sancti Medardi confessoris, Sancti Geminiani, Sancti Cornelii martirum, Sancti Cesarii dyaconi et martiris\u2026\"\".\"\nNella Parrocchia Sant'Eustachio martire di Tocco da Casauria si conserva un frammento osseo di S. Cesario diacono e martire nel reliquiario dei santi del mese di novembre.\nNella chiesa di Sant'Alessandro della Croce di Bergamo si conserva un reliquiario-calendario; al giorno 1\u00b0 novembre vi \u00e8 una reliquia di \"S.Caesarii diac. m.\".\nA Corno Giovine nella parrocchia di San Biagio vescovo e martire si conserva un reliquiario argenteo contenente un frammento della veste di san Cesario diacono e martire, con il sottostante cartiglio in latino \"S. Caesarii Lev. M.\".\nNella chiesa di San Nicola \"extra moenia\" (dell' abbazia) in Oppido Mamertina si conserva un reliquiario - calendario contenente un frammento osseo del diacono Cesario.\nPadre Bernardino da Siena, Postulatore Generale dei Cappuccini, il 3 gennaio 1955 autentic\u00f2 una reliquia di San Cesario diacono e martire (un frammento osseo con sottostante cartiglio in latino \"S. Caesarii Lev. m\") che fu incastonata in reliquiario a ostensorio dorato, attualmente conservato in una collezione privata.\nReliquie nel mondo.\nFilippine.\nNella cattedrale dell'Immacolata Concezione di Manila, si conserva un reliquiario-calendario contenente reliquie dei 365 santi, seguendo le feste del Messale tridentino; al giorno 1\u00ba novembre vi \u00e8 un frammento osseo di San Cesario diacono e martire con sovrastante cartiglio in latino \"November 1/ S. Caes. D. M.\". Sul retro vi \u00e8 un sigillo in ceralacca con lo stemma araldico dell'Ordine francescano che attesta l'autenticit\u00e0 delle reliquie.\nQuesto reliquiario si trova al lato sinistro del Baptistry of St. John the Baptist (Battistero di San Giovanni Battista), in una teca lignea a muro con due sportelli (chiusa solo in occasione del Triduo Pasquale).\nFu donato alla Cattedrale di Manila il 1\u00ba novembre del 2014 dal sig. Clifford Chua, un artista ecclesiastico, nato e cresciuto a Intramuros.\nNel 2005 Clifford Chua, nel suo viaggio verso la Giornata mondiale della giovent\u00f9 a Colonia, in Germania, decise di recarsi in Provenza, in Francia, per far visita a un suo caro amico (un nobile appartenente a una famiglia reale, che viveva in un castello del XVII secolo). Mentre giravano per il castello, Clifford not\u00f2 una cappella da ristrutturare e vide due piccoli quadri incastonati in una parete che stava per essere demolita: essi contenevano rarissime reliquie dei 365 santi. Allora domand\u00f2 al suo amico francese quale sarebbe stata la nuova collocazione delle reliquie, ma non ottenne una risposta definitiva. Al suo ritorno nelle Filippine, Clifford ricevette un pacco dalla Francia; il suo amico gli aveva donato l'antico reliquiario-calendario al fine di tenerlo in sua custodia. Nel 2010, in occasione della Solennit\u00e0 di tutti i Santi, questo reliquiario \u00e8 stato esposto anche a Makati City (Filippine) con una riproduzione fotografica di un affresco del diacono Cesario conservato in un monastero greco.\nSpagna.\nIl Museu Frederic Mar\u00e8s di Barcellona possiede un prezioso reliquiario - calendario, in legno intagliato, nel cui interno vi sono le reliquie dei santi dei 365 giorni dell'anno: in una composizione rettangolare, scandita da quattro lesene al cui interno sono incastonate le reliquie, vi \u00e8 la riproduzione di un altare, sul quale si erge una struttura con prospetto a tempietto neoclassico, impostato su quattro colonnine reggenti trabeazione e frontone triangolare. Al 1\u00ba novembre vi \u00e8 un frammento osseo di San Cesario diacono e martire, con cartiglio in latino \"S. Caesarii M.\".\nIl Monastero di Santa Maria di Poblet, in Catalogna, conserva un reliquiario - calendario, in legno scolpito, molto simile a quello di Barcellona (da cui Poblet dista circa cento chilometri), che contiene un frammento osseo del diacono Cesario al giorno 1\u00ba novembre.\nNel Convento di Santa Paula in Siviglia (Spagna) si conserva un reliquiario-calendario, in legno intagliato; al 1\u00ba novembre vi \u00e8 un frammento osseo di San Cesario diacono e martire.\nNella Iglesia de Nuestra Se\u00f1ora de la Asunci\u00f3n in Paradinas (Segovia, Spagna) si conserva un reliquiario-calendario, consegnato alla confraternita locale dal fratello certosino Esteban de las Monjas nel 1854; al giorno 1\u00ba novembre vi \u00e8 un frammento osseo di \"S. Caesaris M.\"\".\"\nPortogallo.\nNella Sala dell'Arte Orientale del Museu de S\u00e3o Roque in Lisbona (Portogallo) \u00e8 conservata la croce-reliquiario della Terra Santa (RL 276), con 14 reliquie georeferenziate, tra cui un frammento osseo di San Cesario diacono e martire, ottenuto dalla chiesa di San Cesareo in Palatio di Roma. La croce - reliquiario pettorale (Palestina, seconda met\u00e0 del XVII secolo) \u00e8 in legno, madreperla, ottone e cristallo di rocca; \u00e8 composta da due parti diverse, unite tra loro in epoca sconosciuta. La parte pi\u00f9 interessante \u00e8 il Crocifisso pettorale con sette alveoli, dove sono custodite quattordici reliquie di santi, protette dal cristallo di rocca. I santuari dove esistevano le reliquie dei santi identificati, sono disposti geograficamente in modo lineare tra la Francia e Gerusalemme; possono costituire punti di geo-referenze di un percorso di pellegrinaggio verso la Terra Santa, che ha avuto inizio nel Collegio gesuita di Saint-Omer (Artois). Dopo diverse tappe in Toscana, vi \u00e8 stata anche una sosta nella chiesa di San Cesareo in Palatio a Roma, dove \u00e8 stata chiesta e ottenuta una reliquia del diacono San Cesario. A Gerusalemme, la croce \u00e8 stata progettata da un artigiano locale, il quale ha riunito sulla stessa tutte le reliquie acquisite lungo il percorso; il frammento osseo di S. Cesario \u00e8 stato collocato al centro della croce. Tornato al Collegio di Saint Omer, il pellegrino scelse di fare il viaggio in barca, dopo essersi fermato a Lisbona. Probabilmente sarebbe un prete gesuita perch\u00e9, a parte il punto di partenza \u00e8 un collegio della Compagnia, sembra aver visitato la chiesa di S\u00e3o Roque, dove ha lasciato questo contributo alla gi\u00e0 ricca collezione di reliquie del santuario di Lisbona, essendo la croce inventariata nei beni della Casa Professa nel 1695.\nNella Royal Lipsanoteca di F\u00e1tima (Portogallo) si conserva due reliquie di San Cesario diacono e martire: la prima \u00e8 incastonata in un reliquiario a capsula e reca il seguente cartiglio in latino \"S. Caesarii Lev. M.\"; la seconda \u00e8 incastonata in un reliquiario-calendario al giorno 1\u00b0 novembre (\"S. Caesarii diac.\")\nIsraele.\nNel Museo della Terra Santa (Terra Sancta Museum), situato nel cuore della Citt\u00e0 Vecchia di Gerusalemme, si conserva un reliquiario contenente 365 santi per i 365 giorni dell'anno, secondo l'organizzazione del vecchio calendario e le solennit\u00e0 dei Luoghi Santi; al giorno 1\u00ba novembre \u00e8 incastonata una reliquia di San Cesario diacono e martire (un frammento osseo), con il seguente cartiglio in latino: \u201cNOVEMBER \"1 S. Caesarii Diac.\"\u201d.\nIl reliquiario \u00e8 stato rintracciato dall'archeologo Guillaume Saint-Didier, impegnato nel lavoro di classificazione e catalogazione delle reliquie.\nNel registro superiore del reliquiario sono incastonate anche delle reliquie legate alla \"Passio Christi\", come una scheggia della Vera Croce, del \"Titulus Crucis\", della pietra del Cenacolo, della pietra dove fu fissata la Croce; frammenti della veste, della porpora, della fune e dei flagelli di Nostro Signore Ges\u00f9 Cristo.\nLa collezione di reliquie della Custodia della Terra Santa raccoglie pi\u00f9 di 1300 pezzi nel solo convento di San Salvatore.\nLa presenza del culto e della reliquia di San Cesario di Terracina nella citt\u00e0 di Gerusalemme testimonia il grande legame che intercorre tra la Terra Santa e Roma: nella Basilica romana di Santa Croce in Gerusalemme, dove Sant'Elena ripose i resti della Vera Croce da lei rinvenuti a Gerusalemme, si conservano le spoglie del martire.\nStati Uniti d'America.\nLa Parrocchia di St. Michael in Netcong, in New Jersey, possiede un prezioso reliquiario di San Cesario diacono e martire; \u00e8 realizzato in filigrana d'argento dorato, con vetro colorato, e presenta la teca circolare a luce, caratterizzata da un motivo decorativo a girali con fiori impreziositi da piccole pietre rosse e terminante con una croce apicale, contenente la reliquia del santo: un frammento osseo circondato da disegni di fiori colorati con sottostante cartiglio in latino \u201cS. C\u00c6SARII DIAC. M.\u201d. Il reliquiario \u00e8 conservato nella sacrestia della chiesa ed \u00e8 solennemente esposto sull'altare maggiore, insieme alla statua lignea e all'icona del diacono, in occasione della \u201cFeast of St Cesario\u201d, che si tiene annualmente il penultimo sabato del mese di luglio.\nLa festa inizia alle ore 7:00, quando l'alba \u00e8 salutata dallo sparo di bombe da tiro; successivamente i membri della Societ\u00e0 marciano verso la Parrocchia di St. Michael, dove, alle ore 8.00, vi \u00e8 la solenne concelebrazione eucaristica, presieduta dal vescovo della diocesi di Paterson, il quale - al termine della cerimonia - impartisce la benedizione ai fedeli con la reliquia del santo, mentre il coro intona l'inno di San Cesario. A Netcong il culto del santo fu portato da alcuni italiani: nel 1893 molti immigrati provenienti da Cesa, in provincia di Caserta, si stabilirono in questa cittadina per opportunit\u00e0 di lavoro. Essi furono attratti dalle opportunit\u00e0 di lavoro presso la Singer Steel Foundry e dalla costruzione della ferrovia che doveva sostituire il canale di Morris come via di trasporto. Naturalmente gli immigrati non dimenticarono le loro radici, soprattutto la venerazione del santo patrono di Cesa, San Cesario diacono e martire, e alcuni di loro nel 1902 decisero di fondare in suo onore la \"St. Cesario Society\" (il Comitato che ancora oggi continua a organizzare i solenni festeggiamenti annuali). Questi uomini furono: Francesco, Raffaele e Cesario Puco, Antonio Ferriero, Domenico e Giuseppe Togno, Luigi e Giustino Esposito, i nomi dei quali sono ancora oggi visibili sulla bandiera che \u00e8 portata in processione il giorno della festa di San Cesario.\nLa cappella di Sant'Antonio di Pittsburgh, Pennsylvania, conserva un prezioso reliquiario - calendario in stile gotico, suddiviso da lesene scanalate e cuspidi trilobate in base ai mesi dell'anno, che contiene reliquie dei santi per ogni giorno dell'anno, seguendo il calendario liturgico, tra cui vi \u00e8 anche un frammento osseo di \"St. Cesario deacon and martyr\" al giorno 1\u00ba novembre, con sottostante cartiglio in latino \"S. Caes. D. M.\". Questa Cappella possiede la pi\u00f9 grande collezione delle reliquie del mondo dopo il Vaticano: circa 5.000. La cappella di Sant'Antonio fu costruita dal padre Suitbert Mollinger nel 1880. Il padre Mollinger fece alcuni viaggi in Europa, dove acquist\u00f2 gran parte delle reliquie, con il suo denaro, oppure le faceva acquistare da persone che avevano il compito di cercarle.\nLa chiesa di Santa Marta di Morton Grove in Illinois conserva, nella sua collezione delle reliquie di 1.500 santi, un reliquiario a calendario realizzato a Roma nel 1810 per la Cattedrale di Ravenna; al giorno 1\u00ba novembre vi \u00e8 un frammento osseo di S. Cesario diacono con il cartiglio che reca il testo in latino: \"S. C\u00e6sarii diac.\". La chiesa di Santa Marta \u00e8 stata dichiarata santuario di Tutti i Santi dal cardinale Blase Cupich il 1\u00ba novembre 2015. Questa parrocchia possiede reliquie di oltre 2.500 santi, la seconda grande collezione in America dopo St. Anthony's Shrine in Pittsburgh\".\"\nNella cattedrale di San Giuseppe di Buffalo, nello stato di New York, si conserva un raro \"Tapestry\" (arazzo) contenente 365 reliquie di santi, tra cui una del diacono Cesario. Questo arazzo fu ritrovato nel 2011, nascosto in un armadio di un convento in Clarence, e restituito alla cattedrale, dopo essere stato studiato da alcuni esperti per risalire al periodo della sua creazione.\nIl reliquiario, ricamato su seta d'avorio sotto forma di un calendario che elenca i nomi di santi ben noti e meno familiari del calendario romano (tra cui al \"1 november\" vi \u00e8 un minuscolo frammento osseo di San Cesario diacono con sottostante cartiglio \"S. Caesarii M.\"), presenta una croce nel centro circondata dall'iscrizione \"In Hoc Vinces\" con alcune reliquie della Passione di Ges\u00f9 Cristo. L'arazzo probabilmente giunse negli USA nel 1860 come dono del papa Pio IX a mons. John Timon, il primo vescovo di Buffalo, per segnare l'apertura della Cattedrale di Buffalo. Secondo alcuni studiosi, l'arazzo potrebbe essere invece un dono del Re di Napoli al mons. Timon, e sarebbe stato ricamato dalle Clarisse di Napoli sotto il patrocinio del vescovo Concezio Pasquini. Successivamente il reliquiario fu custodito delle suore di San Giuseppe, che avevano un grande convento sulla Main Street nel centro di Buffalo, per tenerlo al sicuro durante la costruzione della nuova cattedrale.\nNella cattedrale dei Santi Raffaele e Patrizio di Dubuque, in Iowa, si conserva un frammento osseo di San Cesario con il cartiglio in latino \"November 1 Caesarei D. M.\", incastonato in un raro arazzo contenente le reliquie dei santi dei 365 giorni dell'anno. Questo reliquiario \u00e8 composto da due quadretti, ognuno diviso in sei mesi; in esso sono usati i colori oro, beige e verde. Una recente ricerca rivela che la persona che ha realizzato questo arazzo con le feste dei santi potrebbe aver seguito l'ordine fornito da \"The Saints: A Concise Biographical Dictionary, John Coulson (ed), Guild Press, Inc. 1958\". Il reliquiario \u00e8 esposto nel cosiddetto corridoio dei Santi.\nNel Santuario delle Sante Reliquie a Maria Stein, in Ohio, si conserva una reliquia (un minuto frammento osseo) di \"\u201cS. Caesar Diac. M.\u201d\"; probabilmente fu donata da padre Francis de Sales Brunner, un collezionista di reliquie che \u00e8 stato responsabile della prima raccolta di reliquie in Maria Stein. Il reliquiario ovale a capsula di San Cesario diacono e martire \u00e8 conservato nella Cappella delle Reliquie, che possiede 1,000 reliquie di santi.\nNella Basilica del Sacro Cuore (Notre Dame), Indiana, si conserva un frammento osseo di \"S. C\u00e6sarei D. M.\", incastonato in un reliquiario-calendario contenente 365 reliquie di santi.\nNel comune di Gnesen Township, in Saint Louis County, in Minnesota si conserva un reliquiario-calendario contenente 365 reliquie di santi; al giorno 1\u00ba novembre vi \u00e8 un frammento osseo di \"S. C\u00e6sarei D. M.\".\nAmerica meridionale.\nNella basilica di San Sebastiano di Rio de Janeiro si conserva un reliquiario-calendario contenente 365 reliquie di santi; al giorno 1\u00ba novembre vi \u00e8 un frammento osseo di \"S. C\u00e6sarei D. M.\". Il reliquiario \u00e8 caratterizzato da una riproduzione di un altarino, sul quale si erge una struttura con prospetto a tempietto neoclassico, impostato su quattro colonnine lisce che reggono una trabeazione e un frontone triangolare. Al centro della composizione vi \u00e8 una raffigurazione dell'Immacolata Concezione. In esso sono usati i colori oro, bordeaux e beige.\nNella parrocchie di Nostra Signora delle Grazie a Caieiras (comune del Brasile) si conserva la collezione delle reliquie dei santi dei 365 giorni dell'anno del calendario cattolico. In una piccola capsula in metallo dorato dei primi due giorni di novembre si conservano frammenti ossei dei SS. Cesario, diacono e martire (1\u00ba novembre), e Vittore, martire in Africa (2 novembre).\nMessico.\nIl Museo de El Carmen in Messico possiede il prezioso \"reliquiario - calendario di \"San Fulgencio\"\", in legno intagliato, nel cui interno vi sono le reliquie dei santi dei 365 giorni dell'anno; al 1\u00ba novembre vi \u00e8 un frammento osseo di S. Cesario diacono.\nInghilterra.\nNell'Alto Medioevo alcune reliquie del santo furono traslate in Inghilterra.\nIl re Edgardo I, detto il \"Pacifico\" (943 - 975) - venerato come santo dalla Chiesa cattolica e dalla Comunione anglicana - e il Duke Adelwinus donarono delle porzioni ossee di San Cesario diacono e martire all'Abbazia di Glastonbury, le quali furono collocate accanto alla tomba dell'abate John of Kent, nel luogo dove sarebbero stati sepolti molti re sassoni e anche quelli che sono ritenuti i resti mortali di re Art\u00f9 e della moglie Ginevra. Le reliquie del diacono sono elencate a Glastonbury nella \"list of relics\", ossia nella lista delle reliquie di Hugh Candidus (un monaco del monastero benedettino di Peterborough), redatta verso la met\u00e0 del XII secolo. L'Abbazia fu chiusa nel 1539 in seguito alla Riforma protestante.\nLa Cattedrale di San Pietro di Exeter, nella contea del Devon, possedeva alcuni frammenti ossei del santo e un pezzetto della sua veste: \"Ossa sancti Cesarii martiris et de ueste eiusdem\"\".\" Le reliquie del diacono sono elencate in un antico registro della Cattedrale di Exeter realizzato nel 1200; probabilmente furono distrutte durante la Riforma protestante.\nNella Cattedrale di Lincoln si conservavano molte reliquie di santi, tra cui quelle di San Cesario diacono e martire, di Santo Stefano, di San Sebastiano, dei SS. Marcello e Marcellino, e un dito di San Tommaso. Queste reliquie furono disseminate sotto il dominio di Enrico VIII.\nScozia.\nNella St. Margaret's Chapel, il pi\u00f9 antico edificio che \u00e8 sopravvissuto della iniziale struttura del castello di Edimburgo, si conserva un reliquiario-calendario contenente 365 reliquie di santi; al giorno 1\u00ba novembre vi \u00e8 un frammento osseo di \"S. C\u00e6sarii D. M.\".\nBelgio.\nIl cardinale e arcivescovo belga Pierre-Lambert Goossens il 25 giugno 1891 autentic\u00f2 una reliquia di San Cesario diacono e martire (un frammento osseo), che fu incastonata in un reliquiario a capsula contenente anche frammenti ossei dei santi Giovanni de Capestrano e Zaccaria. Attualmente questo reliquiario si conserva in una collezione privata.\nNella collezione privata del sig. Paul Evrard, in Belgio, si conserva un reliquiario contenente frammenti ossei di 30 santi, le cui feste sono celebrate a novembre; al 1\u00ba giorno del mese vi \u00e8 un frammento osseo di San Cesario levita.\nFrancia.\nAi primi di maggio dell'anno 972, papa Giovanni XIII don\u00f2 a Wigfrid vescovo di Verdun reliquie di San Cesario diacono per la fondazione dell'Abbazia di San Paolo di Verdun. Questa abbazia fu distrutta dopo la rivoluzione del 1789.\nL'Abbazia benedettina di San Michele di Cuxa, nei Pirenei Orientali, possedeva una ciocca di capelli di San Cesario diacono. In una lettera scritta nel 1040 dal monaco Garcia all'abate Oliba, vi \u00e8 un elenco di tutte le reliquie possedute dalla chiesa di Saint-Michel-de-Cuxa, tra le quali: \"\u201cInsunt reliquiae ex capillis Sancti Caesarii Diaconi juxta urbem Terracinam sepulti\u201d\". Nel 1790, infuriando la Rivoluzione francese, l'ultimo abate del monastero di Cuxa, per timore di sacrilegi, distribu\u00ec le reliquie nelle varie chiese dipendenti dell'abbazia.\nUn reliquiario contenente il dente di San Cesario diacono e martire era menzionato tra i tesori dell'abbazia di Clairvaux (Chiaravalle, Francia) dal secolo XII; questa reliquia fu traslata da Roma, a seguito di un miracolo, da San Bernardo di Chiaravalle nel 1138. Nel 1217 Guillaume, abate di Clairvaux (1217-1221), fece realizzare un reliquiario a forma di trittico, in argento dorato decorato con filigrane, pietre preziose e perle (\"tabula cum portis\", tavola con due ante). L'oggetto misurava circa 65x73 cm. L'esterno delle ante era in parte realizzato in legno, sul quale erano dipinti due angeli; infatti il reliquiario veniva denominato \u201cTable des Anges\u201d. Al centro del pannello principale era incastonata una croce, che conteneva un pezzo della reliquia del \"Titulus Crucis\" e un frammento della Vera Croce che San Bernardo di Chiaravalle aveva ricevuto dal Patriarca di Gerusalemme Guillaume Vallon. Il resto del pannello era diviso in 116 scomparti a forma di losanghe decorate con 223 reliquie, gran parte delle quali provenivano dal tesoro imperiale di Costantinopoli ed erano state consegnate all'abbazia da Hugues de Saint-Ghislain agli inizi del XIII secolo. Tra queste reliquie vi era anche il dente di San Cesario diacono e martire (con cartiglio in latino \"S. Cesarii m.\"), frammenti ossei dei quattro evangelisti, dei SS. Giacomo il Minore, Taddeo, Giuseppe di Arimatea, Stefano e Lorenzo. Nell'abbazia di Clairvaux si conservavano anche alcuni frammenti ossei del diacono; infatti nel 1490 fu consacrato l'altare di Sant'Eligio (\"Altare S. Eligii\") e in esso furono deposte molte reliquie, tra cui quella di \"S. Cesarii, M.\". Nell'inventario del Tesoro di Clairvaux del 1741 apprendiamo che esisteva un reliquiario (n.104), datato 1667, in argento con due ante. Nella parte interna dello sportello a destra era raffigurata la Beata Vergine che sorreggeva il Bambino Ges\u00f9 con la mano destra e nella mano sinistra recava uno stelo con tre fiori di giglio. Lo sportello a sinistra presentava, in alto, la raffigurazione della Beata Vergine con Ges\u00f9 Bambino in braccio, nell'atto di presentare il suo latte (\"lactatio\") a San Bernardo di Chiaravalle. Nello sportello posteriore vi era la raffigurazione della Madonna con Ges\u00f9 Bambino che riceveva l'adorazione dei Re Magi; nella parte inferiore vi era l'iscrizione \"F. Gaspardus Morin, Clarevallis cellerarius, me fieri curavit. 1667\". All'interno, coperte dal cristallo di rocca, vi erano tante reliquie, tra cui quella di San Cesario, con iscrizione in latino \"S. Cesarii, m.\". Con la rivoluzione francese gli edifici dell'abbazia di Clairvaux vennero alienati e alterati; si perse completamente traccia della reliquia del \"dens S. Caesarii\" e del reliquiario argenteo del 1667 (probabilmente furono fusi).\nNel Mus\u00e9e europ\u00e9en de la Visitation di Moulins si conservano tre \"Calendriers reliquaires romain\", in legno scolpito, molto simili a quelli di Barcellona e Poblet, che contengono frammento ossei di S. Cesario al giorno 1\u00ba novembre, con cartiglio in latino \"November/ 1 S. C\u00e6sarei D.M.\".\nNella chiesa di San Pantaleone de Commercy, nel dipartimento della Mosa, si conservava un frammento osseo di San Cesario diacono e martire, incastonato in un reliquiario in argento dorato, a forma di torre, acquistato dalla fabbrica nel 1651. Un'immagine di San Sebastiano sormontava la torre, nella cui base erano contenute le reliquie di San Cesario di Terracina, di San Sebastiano martire, e di San Silviano confessore. Queste reliquie, estratte dal monastero di Saint-Evre, furono donate da M. de Tavagny, abate, al priore Ricquechier, il quale le concesse al prete Bertin. Nella chiesa dell'Ospedale di San Nicola (H\u00f4pital Saint-Nicolas) di Metz si conservavano quattro statue in argento massiccio raffiguranti San Cesario diacono e martire, Santa Barbara, San Giorgio e San Michele, come risulta da un inventario dei beni della chiesa del 1467.\nSlovacchia.\nNel Museo Nazionale Slovacco - Museo Storico di Bratislava, \"Historick\u00e9 M\u00fazeum Slovensk\u00e9ho Narodn\u00e9ho M\u00fazea Bratislava\", si conserva un reliquiario multiplo (1750 circa), in legno intagliato e dorato, contenente una porzione ossea di San Cesario martire, catalogato come \"Relikvi\u00e1\u0159 UH 02204\" (h. cm 119; largh. cm 87; prof. cm 15).\nQuesto reliquiario era conservato nella chiesa delle Suore Orsoline a Bratislava; durante il regime comunista, negli anni 50 del XX secolo, fu traslato nel Museo Nazionale Slovacco in quanto la suddetta chiesa fu saccheggiata; con questo gesto il \"Relikvi\u00e1\u0159 sv. Cesaria z Terracina\" fu salvato perch\u00e9 i comunisti di solito bruciavano gli oggetti liturgici. Non si conosce la storia della traslazione di questa reliquia dall'Italia alla Slovacchia per mancanza di documentazione; l'autentica di donazione \u00e8 andata smarrita.\nNel quadro reliquiario, che presenta una complessa cornice con volute fitomorfe, \u00e8 incastonata la porzione ossea di S. Cesario, su cui \u00e8 arrotolato il cartiglio in latino \"SANC: C\u00c6SARII M.\"; il prezioso reperto - avvolto da un velo bianco - risulta riccamente decorato con perle e ornamenti, ed \u00e8 posizionato al centro della composizione rispetto alle altre reliquie (frammenti ossei dei santi Benigno di Digione, Liberato e Mansueto, martiri, e di Vittoria, santa romana, martire; collocati rispettivamente nella parte centrale dei quattro lati dello scomparto rettangolare), segno della sua grande importanza e venerazione al martire di Terracina.\nProbabilmente il reliquiario in origine era conservato in una cappella privata di una villa di famiglia della corte imperiale austro-ungarica.\nSan Cesario diacono e i \"Corpi santi\" omonimi.\nAl fine di non confondere le reliquie del celebre San Cesario diacono con quelle dei martiri omonimi (soprattutto dei \u201ccorpi santi\u201d estratti dalla catacombe), occorre approfondire la questione dei \u201cmartiri inventi\u201d ribattezzati con il nome \"Caesarius\". Nel XVI secolo, dopo che venne riscoperta la catacomba dei Giordani a Roma, posta sul lato sinistro di via Salaria, furono riportati alla luce tantissimi altri cimiteri paleocristiani; si diffuse quindi l'idea, assolutamente priva di fondamento, che la maggior parte dei defunti ivi sepolti fossero dei cristiani martirizzati durante le persecuzioni romane. Per questo motivo, le loro spoglie vennero riesumate e traslate in tantissimi luoghi dei culto. Molti corpi ritrovati furono \"ribattezzati\" con il nome Cesario, sia perch\u00e9 ritenuti soldati e sia in onore degli ecclesiastici o nobili che ne facevano richiesta per la loro comunit\u00e0.\nDai tantissimi corpi santi dei \"martiri inventi\" chiamati Cesario furono estratte numerose reliquie (ossa, porzioni ossee o frammenti ossei) donate a moltissimi luoghi di culto e musei di tutto il mondo: per avere la certezza che si tratti di San Cesario diacono e martire bisogna leggere con attenzione il testo dell'autentica di donazione o il documento di accampagno delle reliquie, il testo del cartiglio applicato sul reperto osseo, sul quale deve essere specificata almeno una delle seguenti parole: \"\u201cDiaconi\u201d\" (Diacono) o \"\u201cLevit\u00e6\u201d\" (Levita, ossia chi ha ufficio sacro di diacono); \"\u201cMart. Tarracin\u00e6\u201d\" (Martire di Terracina); \"\u201c1 november\u201d\" (1 novembre), facendo attenzione, per\u00f2, a non confondere il celebre diacono con S. Cesario di Damasco, in Siria, ricordato nel Martirologio Romano al 1\u00ba novembre, insieme con S. Dacio e altri cinque martiri.\nStudi e indagini scientifiche sulle reliquie.\nStudi sull'et\u00e0 dell'individuo: indagini sulle reliquie di Lucca e di San Cesario sul Panaro.\nNell'anno 2017 le sei ossa integre del santo, conservate nella Basilica di San Frediano di Lucca, sono state esaminate visivamente esclusivamente su base fotografica dal prof. Gino Fornaciari, Professore di Paleopatologia e Archeologia Funeraria, e dalla D.ssa Simona Minozzi, specialista in osteoarcheologia dell'Universit\u00e0 di Pisa. Nella parte superiore della teca vi sono tre ossa lunghe, disposte in modo orizzontale e legate tra loro con un nastro rosso; partendo dal fondo vi sono: l'omero di destra quasi completo, al centro vi \u00e8 l'omero di sinistra, mancante della porzione prossimale; infine, vi \u00e8 il femore di sinistra, che mostra ancora i segni di saldatura lungo la testa femorale. Al centro vi \u00e8 la scapola di sinistra, al lato sinistro vi \u00e8 l'osso coxale di sinistra del bacino, con morfologia maschile, al lato destro un secondo osso coxale del bacino probabilmente di destra. Tutte le ossa presentano le epifisi saldate con l'eccezione del femore, nel quale \u00e8 ancora visibile la linea di fusione della testa. La fusione delle estremit\u00e0 delle ossa avviene al termine dell'accrescimento scheletrico. Quindi, ammesso che le ossa appartengano a un unico individuo, potrebbero essere di un individuo in et\u00e0 giovanile tra i 20 e i 25 anni.\nNell'anno 2012 alcuni professori di Medicina Legale e di Paleopatologia hanno analizzato visivamente la mandibola inferiore di S. Cesario Diacono e Martire conservata nella Basilica di San Cesario sul Panaro: si tratta di mandibola umana di un soggetto maschile completamente dentato alla morte (arcata dentaria completa). Molti elementi dentari risultano perduti \"post mortem\" e le manovre avulsive sono state eseguite attentamente. Sono presenti solo sei denti, ancora infissi nei loro alveoli: 46 (primo molare inferiore di destra), 47 (secondo molare inferiore di destra), 48 (terzo molare inferiore di destra), 35 (secondo premolare inferiore di sinistra), 36 (primo molare inferiore di sinistra) e il dente 37 (secondo molare inferiore di sinistra). Le superfici dentarie sembrano indenni da processi patologici e da tracce di patologie ossee dalla piccola parte dell\u2019osso che sporge. Non risultano quindi processi di carie dentaria. La presenza di un molare del giudizio, dell'alveolo post-estrattivo dell'eterolaterale, degli alveoli ossei privi di denti che denotano la loro integrit\u00e0 insieme ai denti superstiti, fa dedurre l'appartenenza del reperto a un giovane adulto (18-22 anni).\nLa questione del capo di San Cesario diacono e martire: studi e analisi di comparazione.\nSecondo la dott.ssa Cristina Martinez-Labarga, nel monastero di Santa Lucia in Selci in Roma sembrerebbe ci sia un frammento di osso del neurocranio - ossia la regione scheletrica che, insieme allo splancnocranio, costituisce il cranio - di San Cesario diacono e martire, nel cofanetto trasparente sul quale \u00e8 scritto: \"Ex ossibus S. Caesarii Diac. M.\".\nNel monastero benedettino di San Pietro in Modena si conserva una porzione del capo di San Cesario diacono e martire. Secondo la Dr.ssa Simona Minozzi, specialista in osteoarcheologia, della Divisione di Paleopatologia dell'Universit\u00e0 di Pisa, questa reliquia non sembra appartenere allo stesso individuo di cui si conserva la mandibola inferiore a San Cesario sul Panaro: il mascellare superiore conservato nel Monastero di S. Pietro a Modena, bench\u00e9 parziale, manca di tutti i denti posteriori, la maggior parte persi durante la vita e in seguito a processi infiammatori (ascessi), anche importanti, che hanno rimodellato l'osso. Di solito, le patologie osservate nella mascella si trovano in persone anziane o quantomeno dopo i 40 anni di et\u00e0. Generalmente, quando nella dentatura sono presenti patologie cos\u00ec gravi come quelle osservate nella mascella, almeno qualche alterazione dovrebbe essere presente nella mandibola. La mandibola inferiore conservata a San Cesario sul Panaro, invece, ha ancora i denti posteriori, sani e poco usurati; quindi le sue condizioni suggeriscono un'et\u00e0 molto pi\u00f9 giovane.\nQuindi non vi \u00e8 la certezza che possa trattarsi del vero capo del santo diacono che si conservava nella basilica di Sant'Anastasia al Palatino di Roma, nonostante sul cartiglio sia specificato \"Caput S. Caesarii Diaconi et Martyris - 1 Novembris\". \u00c8 probabile che questa porzione del capo ritenuta di San Cesario diacono e martire, appartenga al \"corpo santo\" di un martire omonimo - estratto dalle catacombe il 16 aprile 1623 grazie al Mons. Innocenzo Massimo, vescovo di Bertinoro - che il monastero di San Pietro conserva dal 1627 (questo corpo, insieme ai resti dei SS. Abdon, Gaudenzio e Ridolfo, fu donato dall'abate di S. Pietro, Crisostomo Barbieri Fontana, che a sua volta l'aveva ricevuto in dono dall'abate di San Felice di Scovolo). Con il passare del tempo, la porzione del capo sarebbe stata erroneamente attribuita al celebre martire di Terracina perch\u00e9 San Pietro di Modena possedeva sul Panaro un feudo a lui intitolato.\nMiracoli attribuiti al diacono Cesario.\nL'epoca d'oro per il culto delle reliquie di San Cesario fu il Medioevo: i santuari che le ospitavano erano importanti mete di pellegrinaggio in quanto questi resti erano considerati in grado di ottenere miracoli e guarigioni per mezzo della potente intercessione del diacono. La presenza di reliquie significava, per la citt\u00e0 o il santuario che le possedeva, protezione contro il male o le sventure.\nSan Bernardo di Chiaravalle e il miracolo del dente di San Cesario.\nNel 1138 il papa Innocenzo II ordin\u00f2 ai monaci di San Cesareo in Palatio di donare a Bernardo, abate di Chiaravalle, l'intero capo di San Cesario diacono e martire, come segno di gratitudine per aver permesso la fine dello scisma con l'antipapa Vittore IV. Bernardo chiese di avere solo un dente del santo in quanto non voleva privare il monastero di un tesoro cos\u00ec importante; i monaci si misero subito all'opera per esaudire la sua richiesta, ma non riuscirono a estrarlo dalla mandibola n\u00e9 con ferri n\u00e9 con coltelli. Bernardo, vedendo questo miracolo, disse: \"\u201cPadri miei, bisogna fare orazione perch\u00e9 se San Cesario non dovesse acconsentire di darci il dente, noi non l'avremmo mai; preghiamo dunque che ci conceda questa reliquia\u201d\". Cos\u00ec fecero e, finita la preghiera, l'abate francese riusc\u00ec a estrarre il dente con solo due dita. Bernardo ritorn\u00f2 festoso con questa preziosa reliquia nel suo monastero in Francia a rinchiudersi nella sua cara solitudine, dove godeva la pace del Signore.\nLa reliquia del dente di san Cesario era menzionata tra i tesori dell'abbazia di Clairvaux dal secolo XII.\nNel 1217 il dente di San Cesario fu incastonato nel reliquiario argenteo, denominato \"\u201cTable des Anges\u201d\", donato da Guillaume, dodicesimo abate di Clairvaux. Altri frammenti ossei del diacono Cesario furono deposti nell'altare di Sant'Eligio, consacrato nel 1490, e in un reliquiario argenteo realizzato nel 1667, dono del celler\u00e0rio dell'abbazia di Clairvaux, Fr. Gaspard Morin.\nCon la rivoluzione francese gli edifici di questa abbazia vennero alienati e alterati; si perse completamente traccia dei reliquiari di San Cesario.\nNel 1750 circa i monaci cistercensi della basilica di Santa Croce in Gerusalemme di Roma commissionarono al pittore Mariani l'esecuzione di una copia del dipinto di Giovanni Bonatti \u201c\"San Bernardo estrae un dente dal teschio di San Cesareo\u201d\" in quanto l'originale era andato quasi subito disperso; attualmente questa tela si trova nella prima cappella a destra della Basilica.\nIl miracolo del giovane Andrea, nobile romano.\nL'agiografo tedesco Lorenzo Surio, nella vita di Sant'Annone, ci riferisce il racconto del miracolo di Andrea che l'arcivescovo avrebbe narrato al suo popolo, in un sermone tenuto in occasione dell'arrivo della reliquia di San Cesario in citt\u00e0, per favorire la devozione del diacono in Germania. Il giovane Andrea, nobile romano, conduceva una vita tutta dedita ai piaceri mondani. Era molto devoto, per\u00f2, del diacono Cesario; infatti si recava spesso nella chiesa di San Cesareo in Palatio per pregare sulla sua tomba e accendere delle candele. Dopo qualche tempo, colpito da una grave malattia, Andrea mor\u00ec e il suo funerale fu spostato al giorno seguente per qualche impedimento. Verso mezzanotte, durante la veglia funebre, Andrea cominci\u00f2 a muoversi, si alz\u00f2 dal cataletto e guard\u00f2 attonito i presenti: alcuni spaventati fuggirono, altri si accostarono e gli domandarono se era ritornato in vita oppure se era un'illusione diabolica che li stava ingannando. Andrea, dopo un lungo sospiro, rispose che era realmente morto: Dio lo aveva condannato all'inferno per i suoi peccati, ma San Cesario gli venne in soccorso, intercedendo per lui presso la Madonna e i SS. Martiri, affinch\u00e9 il Signore concedesse ai demoni di lasciarlo andare e permettesse un ritorno in vita per pentirsi e testimoniare la misericordia infinita del Giudice Supremo. Dopo aver raccontato questa sua esperienza, il giovane incit\u00f2 i presenti ad affidarsi al valevole patrocinio dei santi; poi si distese sul cataletto e realmente spir\u00f2. Il cardinale Baronio aggiunge un particolare al racconto: Andrea, in realt\u00e0, non era morto, questo tremendo giudizio fu rappresentato per volont\u00e0 divina nella sua visione come segno di avvertimento.\nSan Francesco de Geronimo e la pacificazione tra due famiglie rivali per intercessione del santo.\nL'agiografo gesuita padre Simone Bagnati racconta che San Francesco de Geronimo, o di Girolamo, (1642 -1716), sacerdote della Compagnia di Ges\u00f9, portatosi a Cesa (Caserta), con padre Gaspare Ferrucci, per una Santa Missione, fu invitato dal vicario generale della diocesi di Aversa e dal Governatore del luogo a desistere dall'intento per non rimanere vittima dei tumulti che in quella contingenza funestavano ogni giorno il paese a causa di una feroce lotta di faida tra due famiglie rivali. Francesco convinse il parroco e alcuni sacerdoti a indire comunque la Missione, dicendo: \"\u201cNoi faremo orazione, ed io mi comprometto, che Iddio per i meriti di San Cesario Protettore di questo luogo, ci dar\u00e0 a misura del bisogno tutto l'aiuto\u201d\". Terminata la prima predica, convenne con il suo compagno che nel momento in cui egli fosse salito sul pulpito e avesse letto un determinato passo che descriveva l'atrocit\u00e0 delle pene infernali riservate ai malvagi e ai sanguinari, i sacerdoti vestiti in abito penitenziale e con le torce accese in mano, accompagnassero il busto reliquiario ligneo di San Cesario in processione dalla sagrestia in chiesa, affinch\u00e9 il santo facilitasse la pacificazione. Cos\u00ec avvenne, e - come per incanto - uno dei due facinorosi capintesta chiese la parola annunciando dal pulpito che avrebbe perdonato l'assassino del fratello nel nome di Ges\u00f9 crocifisso, che insegn\u00f2 il comandamento del perdono, e del loro comune Protettore, che chiedeva di metterlo in pratica; dopo di che abbracci\u00f2 il rivale seguito da tutti gli altri contendenti dell'una e dell'altra fazione. La pacificazione fu attribuita all'intercessione del santo.\nIl giro del mondo della nuova icona nel 1910\u00ba anniversario del martirio.\nIn occasione del Giubileo Straordinario della Misericordia e in cammino verso il 1910\u00ba anniversario del martirio del santo (107 d. C. - 2017), la nuova icona \"Caesarius Diaconus\" \u00e8 stata esposta nei musei, nelle cattedrali e nelle basiliche che gelosamente custodiscono frammenti o porzioni ossee del corpo del giovane diacono, accanto ai loro rispettivi reliquiari.\nSi tratta di un affascinante viaggio nel mondo (Italia, Spagna, Portogallo, Francia, Corsica, Germania, Stati Uniti d'America, Inghilterra, Israele, Filippine, Croazia e Slovacchia) alla ricerca delle numerosissime localit\u00e0 in cui vi \u00e8 traccia del culto del martire: un dono della sua iconografia all'immaginario collettivo, la cui proliferazione ha contribuito a unire e accomunare tutti questi luoghi e ha favorito soprattutto un processo di ricomposizione delle sue spoglie.\nL'icona di San Cesario \u00e8 stata esposta in molti importanti musei - come il Kunstgewerbemuseum di Berlino; il Museu Frederic Mar\u00e8s di Barcellona; il Museu de S\u00e3o Roque di Lisbona; il Terra Sancta Museum a Gerusalemme; il Museo Nazionale Slovacco - Museo Storico di Bratislava; il Mus\u00e9e Europ\u00e9en de la Visitation, Moulins; Der Stiftsschatz St. Peter und Alexander im Stiftsmuseum, Aschaffenburg; il Museo Diocesano di Monreale; il Museo San Fedele di Milano; i Musei del Duomo di Modena; il Museo di Arte Sacra \"Giovanni Battista Tosio\" di Asola - e in celebri cattedrali e basiliche (cattedrale di Manila, cattedrale di Buffalo; Cattedrale di Essen; basilica di Santa Maria in Campidoglio in Colonia; cappella di Sant'Antonio a Pittsburgh; cattedrale di Dubuque; duomo di Napoli; Sancta Sanctorum di Roma; basilica di Santa Croce in Gerusalemme di Roma; basilica di San Frediano in Lucca).\nPer l'occasione alcuni importanti quotidiani e settimanali - come \"Avvenire\"; \"Il Mattino\"; \"Famiglia Cristiana\"; \"DiPi\u00f9\" (Cairo Editore); \"Vero\" (Guido Veneziani Editore); Gente (Hearst Magazines Italia); \"Il mio Papa\" (Mondadori); e \"Mio\" - hanno pubblicato articoli sulla vita e sul culto di San Cesario di Terracina, sulla storia del giro del mondo della nuova icona e, soprattutto, sulle sue spoglie sparse nel mondo al fine di far conoscere meglio le vicende delle traslazioni di queste reliquie.\nNell'ultima settimana del mese di novembre del 2018 il direttore Sandro Mayer ha dedicato la sua ultima copertina del celebre settimanale \"DiPi\u00f9\" (n\u00ba 48) anche a San Cesario di Terracina, inserendo un particolare della nuova icona del martire al fine di far conoscere la storia del santo protettore del parto cesareo.\nLo scopo di questo progetto \u00e8 quello di preservare, valorizzare e, soprattutto, di esporre le reliquie del santo in occasione della solennit\u00e0 del santo. Si prefigge anche l'obiettivo di contrastare il fenomeno del \"business delle reliquie\": il Codice del Diritto Canonico del 1983 proibisce la vendita delle reliquie e ne regola il trasferimento. A partire dall'anno 2008 sul noto sito d'aste via Internet \"e-Bay\" molti antiquari e privati hanno messo in vendita piccole reliquie del diacono Cesario, alcune delle quali munite di certificato di autenticazione firmato dal postulatore e timbro in ceralacca con lo stemma della postulazione. Infine, il progetto si propone di realizzare un grande gemellaggio che coinvolga le comunit\u00e0 che possiedono reliquie del diacono al fine di ricomporre, per l'occasione, il corpo del santo conteso e venerato in tutto il mondo. Le reliquie, vere o false che siano, non sono importanti per s\u00e9 stesse, ma per la persona o l'evento cui rimandano. Nel nostro caso richiamano non un santo locale ma il santo tutelare dei Cesari, un santo fondamentale per la storia della cristianizzazione di Roma e del mondo intero.\nLe tappe pi\u00f9 significative del viaggio dell'icona.\nIl 30 agosto 2016 la direttrice del Kunstgewerbemuseum (Museo di Arti Decorative) di Berlino, Dr. Sabine Th\u00fcmmler, ha esposto una gigantografia della nuova icona di S. Cesario accanto alla vetrina contenente il preziosissimo braccio-reliquiario del diacono, al fine di far conoscere quest'opera d'arte di oreficeria che fa parte del \"Tesoro Guelfo\", uno dei pi\u00f9 grandi tesori medievali dei musei tedeschi.\nDomenica 27 marzo 2016, nel giorno della Santa Pasqua, il cardinale Luis Antonio Tagle e il rettore della Cattedrale dell'Immacolata Concezione in Manila, Kali Pietre Llamado, hanno esposto la nuova icona di San Cesario diacono e martire accanto alla sua reliquia (frammento osseo) nel Battistero di San Giovanni Battista, al fine di intensificare il culto del giovane martire nelle Filippine. Il 1\u00ba novembre, in occasione della festa liturgica del santo, l'icona viene traslata sull'altare maggiore della Cattedrale di Manila per essere solennemente esposta alla venerazione dei fedeli.\nIl 13 giugno 2016 la nuova icona di San Cesario \u00e8 stata esposta sull'altare maggiore della cappella di Sant'Antonio a Pittsburgh (Pennsylvania), dal parroco Fr. James Orr; attualmente questo quadro \u00e8 esposto permanentemente nel Museo Fr. Suitbert G. Mollinger (Chapel Museum), che si trova dall'altra parte della strada rispetto alla St. Anthony Chapel.\nIl 21 settembre 2016 l'icona di San Cesario \u00e8 stata esposta nel Museo San Fedele di Milano, sulla vetrina delle Reliquie dei 365 giorni dell'anno (XVI-XVII sec), dal coordinatore del Museo, dott. Francesco Pistocchini, al fine di far conoscere il reliquiario del giorno 1\u00ba novembre, contenente frammenti ossei dei SS. Cesario e Giuliano.\nIl 13 ottobre 2016 l'icona di San Cesario \u00e8 stata esposta nel Santuario della Scala Santa in Roma, nella Cappella Papale del Sancta Sanctorum, dal rettore P. Francesco Guerra, accanto all'altare che conserva \"l'Acheropita Lateranense\", con sottostante vano che conserva una reliquia del braccio del santo.\nIl 22 ottobre 2016 l'icona \u00e8 stata esposta sulla mensa dell'altare della basilica di Santa Croce in Gerusalemme di Roma, con sottostante urna in basalto contenente parte considerevole del corpo di San Cesario, grazie all'interessamento del parroco mons. Gino Amicarelli.\nIl 16 dicembre 2015 l'icona di S. Cesario \u00e8 stata esposta nella Cappella Sistina della Seille \"-\" \u00c9glise St. Martin de Sillegny (Lorena), in corrispondenza dell'antico affresco \"St. C\u00e9saire diacre\"; il progetto \u00e8 stato ideato dall'associazione \"Sixtine de la Seille\" e dal direttore Dani\u00e8le Perrette.\nIl 13 novembre 2016, in occasione della festa liturgica del santo, l'icona \u00e8 stata solennemente accolta dalla comunit\u00e0 di San Cesario di Lecce e intronizzata dal parroco, mons. Gino Scardino, sull'altare maggiore della parrocchia di Santa Maria delle Grazie, accanto al prezioso reliquiario argenteo a ostensorio, contenente una porzione ossea del braccio del martire. L'esposizione \u00e8 stata curata dal Comitato Feste Patronali e dal gruppo portatori della statua argentea di San Cesario.\nIl 28 febbraio 2017 l'icona di San Cesario \u00e8 stata esposta nel Museo Nazionale Slovacco - Museo Storico di Bratislava (Slovacchia), dalla dott.ssa Alena Piatrov\u00e1, curatrice del Museo, accanto al reliquiario ligneo contenente una porzione ossea del martire, al fine di far conoscere la storia del santo e delle sue reliquie agli slovacchi.\nIl 3 marzo 2017 il parroco della chiesa di Santa Brigida di Napoli, don Tommaso Galasso, e P. Antony Seelan Mariannan hanno esposto la nuova icona di San Cesario sull'altare maggiore della chiesa accanto al busto-reliquiario del diacono, al fine di far conoscere la storia del culto del santo, portato dai Padri Lucchesi, e della sua reliquia ai parrocchiani e ai visitatori.\nIl 5 aprile 2017 il direttore del Museo Frederic Mar\u00e8s di Barcellona, dott. Josep Maria Trull\u00e9n, e il dott. Ernest Ortoll Mart\u00edn, Conservatore del \"Gabinet del col\u00b7leccionista del Museu Mar\u00e8s\", hanno esposto l'icona di San Cesario accanto al reliquiario-calendario, contenente un frammento osseo del diacono, al fine di intensificare il culto del martire in Spagna.\nIl 3 giugno 2017 la nuova icona \u00e8 stata esposta nel tesoro della collegiata di San Pietro e Sant'Alessandro nel Museo del Capitolo della Canonica di Aschaffenburg (Germania), dal parroco della collegiata di San Pietro e Sant'Alessandro, don Martin Heim, accanto al calendario-reliquiario del 1530 circa, contenente un frammento osseo di San Cesario.\nIl 22 giugno 2017 la dott.ssa Anna Manno e il dott. Vincenzo Boris Fortezza, rispettivamente Archivista e Collaboratore dell'Archivio Storico Diocesano di Monreale, hanno esposto la nuova icona di San Cesario nel Museo Diocesano di Monreale, accanto alla vetrina che conserva il reliquiario multiplo argenteo, contenente un frammento osseo del santo.\nIl 24 giugno 2017 il vescovo Richard Joseph Malone e il vicario generale della Diocesi di Buffalo, mons. David S. Slubecky, hanno esposto l'icona di San Cesario sull'altare maggiore della Cattedrale di San Giuseppe in Buffalo (New York).\nIl 24 giugno 2017 la nuova icona \u00e8 stata esposta permanentemente nella Parrocchia di San Giuseppe in San Cesareo, accanto al reliquiario argenteo di San Cesareo, collocata in una vetrina a muro, posizionata sul lato destro della Cappella del Santissimo Sacramento. Il progetto \u00e8 stato ideato dal presidente dell'Azione Cattolica locale, Andrea Torre.\nIn occasione dei solenni festeggiamenti in onore del diacono, tenuti a Cesa (Caserta) nell'ultima settimana di luglio del 2017, il parroco della chiesa di San Cesario martire, don Giuseppe Schiavone, ha organizzato la mostra fotografica \"\"Caesarius\" \"Diaconus\": il viaggio della nuova icona di Cesario diacono e martire nel mondo in occasione del 1910\u00ba anniversario del martirio del santo tutelare dei Cesari\", allestita nella Cappella del santo, sul lato destro del transetto.\nIl 5 settembre 2017 il conservatore del Mus\u00e9e Europ\u00e9en de la Visitation di Moulins, dott. Jean Foisselon, ha esposto la nuova icona di San Cesario accanto al \"calendrier reliquaire romain\" contenente un frammento osseo di S. Cesario diacono e martire.\nIl 4 ottobre 2017 don Vincenzo Papa, parroco della cattedrale metropolitana di Santa Maria Assunta in Napoli, dopo aver rintracciato la reliquia del dente di San Cesario, ha esposto l'icona del santo nella Cappella delle Reliquie, la quarta sulla destra del Duomo.\nIl 1\u00ba novembre 2017 mons. Michelangelo Giannotti, Vicario Generale dell'arcidiocesi di Lucca, ha esposto la nuova icona di San Cesario nella Basilica di San Frediano, sull'altare della Cappella dell'Annunziata, accanto all'urna-reliquiario contenente sei ossa integre del diacono.\nIl 28 maggio 2018 il dott. Jo\u00e3o Miguel Ferreira Antunes Sim\u00f5es, storico dell'arte, ha esposto la nuova icona di San Cesario nella Sala dell'Arte Orientale del Museu de S\u00e3o Roque di Lisbona (Portogallo), accanto alla vetrina che conserva la croce-reliquiario della Terra Santa in cui \u00e8 incastonato un frammento osseo di S. Cesario di Terracina.\nIl 15 novembre 2018 il parroco Greg Bahl ha esposto la nuova icona di San Cesario sull'altare maggiore della cattedrale dei Santi Raffaele e Patrizio di Dubuque, in Iowa.\nIl 17 luglio 2019 padre St\u00e9phane Milovitch, direttore dell'ufficio dei Beni Culturali della Custodia di Terra Santa, ha esposto l'icona di S. Cesario nel Terra Sancta Museum a Gerusalemme, accanto alla sua reliquia (frammento osseo).\nIl 12 dicembre 2019 l'arcivescovo dell'Arcidiocesi di Modena-Nonantola, mons. Erio Castellucci, ha esposto la nuova icona del diacono Cesario, accanto al prezioso reliquiario argenteo contenente la mandibola inferiore del santo, nei Musei del Duomo di Modena, alla mostra intitolata \"Corpi celesti - Reliquiari antichi e preziosi tra cielo e terra\" nell'ambito del Festival filosofia 2019.\nIconografia: San Cesario nell'arte.\nNell'arte Cesario di Terracina \u00e8 raffigurato come un giovane imberbe, vestito con un camice (una lunga tunica bianca con le maniche) - indossato su un amitto (paramento di lino o cotone di foggia quadrangolare con la funzione di coprire il collo) - al quale \u00e8 sovrapposta una dalmatica rossa (abito proprio dei diaconi) che pu\u00f2 presentare decorazioni fitomorfe dorate.\nGli attributi iconografici di San Cesario diacono e martire sono: la palma del martirio, il Vangelo e il sacco. Nella mano destra regge la palma, nella sinistra il Vangelo, e spesso ai suoi piedi \u00e8 raffigurato un angioletto che reca in mano un sacco.\nLe prime illustrazioni della storia di San Cesario si trovano in preziosi codici miniati. La maggior parte di questi manoscritti risale al Medioevo.\nNella British Library di Londra si conserva il \"Passionale\", un manoscritto in lingua latina, realizzato nel 1110 per il Monastero di Sant'Agostino a Canterbury, in cui sono descritte le vite dei Santi dal 21 settembre al 9 novembre. In esso, al giorno 1\u00ba novembre, troviamo il testo della Passione di San Cesario; nel capolettera \"T\" (la consonante iniziale della prima parola della prima riga del testo \"Tempore quo Claudius matrem \u2026\") \u00e8 raffigurata la miniatura \"Martyrdom of St Caesarius\" (Arundel MS 91, f. 188r.). Alle estremit\u00e0 del braccio trasversale della T, nei due medaglioni sono raffigurati il giovane Luciano, nell'atto di sacrificare una scrofa per la salvezza degli abitanti di Terracina, e il sacerdote pagano Firmino con i notabili della citt\u00e0. Al centro del braccio trasversale \u00e8 raffigurato Cesario che osserva inorridito il sacrificio: Luciano, cavalcando, sale fino alla cima della collina. Nel braccio verticale, in due scomparti, sono raffigurate le scene della caduta di Luciano con la sua cavalcatura dalla rupe, e il processo al diacono. Nel medaglione posto alla base della lettera vi \u00e8 la scena del martirio di Cesario: in una nave vi sono alcuni soldati che gettano il suo corpo, cucito in un sacco, nel mare.\nNella Biblioth\u00e8que nationale de France a Parigi, nel Dipartimento dei Manoscritti, si conserva lo \"\u201cSpeculum Historiale\u201d\" di Vincenzo di Beauvais (traduzione di Jean De Vignay), realizzato nel 1463. In esso \u00e8 descritta la Passione dei SS. Cesario e Giuliano; al margine del testo, in un quadrato, troviamo la miniatura \"\u201cMartyre de Saints C\u00e9saire et Julien de Terracina\u201d\". Questa scena \u00e8 divisa in due parti, nella sinistra \u00e8 raffigurato un ambiente interno, nella destra un ambiente esterno; vi \u00e8, quindi, unit\u00e0 di tempo ma non di luogo. Nella sala del trono \u00e8 raffigurato il momento in cui l'imperatore Nerone ordina a un soldato l'uccisione della madre, Giulia Agrippina Augusta, con una spada (l\"incipit\" della Passione di San Cesario). Dal lato opposto, invece, in una nave vi sono quattro soldati che gettano Cesario e Giuliano nel mare. All'estrema destra, su un cavallo riccamente bardato, \u00e8 raffigurato il primo cittadino di Terracina, Lussurio, il cui corpo \u00e8 aggrovigliato da un lungo serpente velenoso. I personaggi sono vestiti con abiti medievali.\nNella Morgan Library a New York, si conserva il \u201cBook of Hours\u201d, realizzato nel 1465 a Langres, in Francia. In esso vi \u00e8 la miniatura \"\u201cSaint Caesarius\u201d\" (MS G.55 fol. 132v): San Cesario, con indumenti da diacono, reca in mano il Vangelo; si trova in una stanza finestrata in cui vi \u00e8 un arazzo che reca l'iscrizione: \"Sancte Cesar Martir Christi intercede pro nobis ad dominicum nostri Ihesum Christum digni efficiamur promissionibus Christi oremus\". I margini sono decorati con motivi floreali. Nel margine inferiore vi \u00e8 lo scudo araldico di Pierre de Bosredont.\nNella Basilica di San Marco a Venezia, in un sottarco inferiore della galleria sud, vi \u00e8 un mosaico che raffigura \"SANCTUS CESARIUS\" e \"SANCTUS IULIANUS\" (SS. Cesario e Giuliano, martiri di Terracina), opera di un Laboratorio di Mosaico della met\u00e0 del XII secolo.\nNel Duomo di Monreale vi \u00e8 una raffigurazione musiva, eseguita tra il XII e la met\u00e0 del XIII secolo, raffigurante \"SANCTUS CESARIUS\" (S. Cesario diacono e martire sotto Traiano), all'interno di un clipeo presente nel sottarco destro della s\u00f2lea: da un punto di vista iconologico, la raffigurazione del diacono nella zona presbiteriale simboleggia il suo \"servire\" il popolo di Dio nel ministero dell'altare, della parola e della carit\u00e0.\nNella Sala del Martirologio, o Oratorio di San Giuliano, della Basilica di San Paolo fuori le mura di Roma vi \u00e8 un antico affresco (XII-XIII secolo) che ritrae i SS. Cesario, Stefano e Lorenzo diaconi e martiri.\nNella cripta della cattedrale di Santa Maria di Anagni, al di sotto della conca dell'abside di destra, dietro l'altare dei santi Martiri, vi \u00e8 un affresco medievale raffigurante i Santi Cesario, Stefano e Lorenzo diaconi e martiri: \"SANCTUS CESARIUS\" sul semipilastro SP8c, seguito da \"SANCTUS STEPHANUS\" e da \"SANCTUS LAURENTIUS\" sul registro inferiore di parete P13.\nNell'abbazia di Santa Maria de Olearia presso Maiori, precisamente nella cappella di San Nicola, vi \u00e8 un affresco medievale raffigurante San Cesario di Terracina, con la stola da diacono (il martire \u00e8 stato individuato dal Morisani e dal Bergman, attraverso un frammento di scritta che lo accompagna di cui si leggono ancora le lettere centrali).\nNella chiesa di San Cesareo de Appia a Roma, alle pareti laterali della navata, tra le finestre, vi sono degli affreschi del Cavalier d'Arpino (Giuseppe Cesari, il maestro di Michelangelo Merisi, noto come il Caravaggio), che raffigurano le scene pi\u00f9 significative della vita di San Cesario diacono e martire.\nNel duomo di San Cesareo diacono e martire a Terracina si conserva un dipinto, olio su tela, raffigurante \"S. Cesario, protettore principale di Terracina\", realizzato a Firenze dal pittore Giovanni Vieste nel 1805; sullo sfondo \u00e8 visibile il monte Sant'Angelo con le sue rupi a picco sul mare, mentre in primo piano sono raffigurate le mura della citt\u00e0, segno della sua potente protezione.\nSull'altare maggiore della chiesa santuario della Madonna della Delibera di Terracina vi \u00e8 un affresco (ultimo quarto del XV secolo), attribuibile a pittore di scuola locale, che raffigura \"Madonna in trono con il bambino, con San Giovanni Battista e San Cesareo diacono\".\nPatronati nel mondo.\nAnnegamenti e inondazioni: il Tevere, il Panaro, il Clanio, il Garza, il Lunain.\nSan Cesario di Terracina \u00e8 da sempre invocato contro gli annegamenti, alludendo alla modalit\u00e0 di esecuzione del suo martirio (\"poena cullei\"), e contro le inondazioni dei fiumi.\nA Roma il diacono \u00e8 invocato contro le inondazioni del Tevere; infatti la chiesa di San Cesareo de Arenula era situata nei pressi del Tevere, nel Rione Regola, edificata presso \"l'Onda\" in riferimento alle innumerevoli inondazioni del Tevere che interessarono in passato la zona. Inoltre, la chiesa di San Salvatore in Onda originariamente era dedicata al Salvatore e a San Cesareo diacono, ma siccome a quest'ultimo era intitolata anche la chiesa di San Cesareo de Arenula, situata nello stesso rione, vi fu la riduzione a una sola intitolazione. \u00c8 interessante rilevare che la Porta di San Cesareo, in Orte (edificata nel 1449) consentiva il collegamento tra il centro urbano e il ponte sul Tevere; in questa localit\u00e0 esisteva anche una chiesa (gi\u00e0 scomparta nel '500) dedicata al diacono Cesario, invocato contro le inondazioni del fiume.\nIl paese di San Cesario sul Panaro prende il nome dal patrono, San Cesario di Terracina, e dalla presenza del fiume Panaro, in passato sempre impetuoso e pericoloso.\nNel comune di Nave, in provincia di Brescia, la chiesa \u00e8 ubicata sulla sponda sinistra del torrente Garza, che \u00e8 sempre stato in passato impetuoso e pericoloso. Il culto del santo \u00e8 stato diffuso al nord dai monaci benedettini, quando, dal monastero di Montecassino, si trasferirono in varie regioni e bonificarono le terre dove venivano a trovarsi, fra le quali anche Nave, soggetta alle frequenti tracimazioni del Garza.\nA San Zeno Naviglio, un comune della provincia di Brescia, i santi Zenone, vescovo di Verona, e Cesario, diacono e martire, erano invocati contro le inondazioni, piuttosto frequenti nella zona durante il Medioevo, del canale Naviglio di San Zeno.\nAnche a Veroli San Cesario \u00e8 invocato contro le inondazioni; infatti il torrente Fosso di San Cesareo, che scorre nella frazione di Santa Francesca, prende il nome dal celebre martire di Terracina. A Veroli esisteva un antichissimo eremo dedicato a San Cesareo; le fonti menzionano, quali eremi pi\u00f9 antichi fin dal sec. X, quelli di San Benedetto e di San Cesareo, nelle quali si dice: \"\u201cL'uno prospiciente all'altro sulle sponde dell'Amaseno\u201d\". Testimonianze murarie appartenenti all'Eremo di San Cesareo sono facilmente visibili nella zona oggi detta \u201cLa Torre\u201d, nella frazione di Santa Francesca. Fu la famiglia Roffredi di Veroli a donare questa propriet\u00e0, detta \u201cdi San Cesareo\u201d, alla chiesa di Sant'Erasmo. La donazione fu fatta dai duchi Landuino e Ratterio figli di Roffredo I, gi\u00e0 duca e console di Veroli. I duchi fecero anche opere di bonifica, ampliando la strada che da Santa Francesca conduce al Monastero, di cui la torre fa parte, restaurando la fontana detta tuttora di San Cesareo.\nIl tempietto paleocristiano di San Cesario in Marcianise sorgeva a ridosso del fiume Clanio; in passato le acque di questo fiume sono state impetuose, tanto da inondare pi\u00f9 volte nelle epoche antiche l'agro di Acerra, di Aversa e di Atella. Nel periodo medievale il territorio di Marcianise divenne progressivamente paludoso a causa delle continue inondazioni del Clanio. La chiesetta di San Cesario a Marcianise sorgeva nel piccolo borgo di Campocipro, nelle vicinanze di Airola, situata sulla strada direttrice che univa la Capua Antica a Orta di Atella. Probabilmente il culto del santo fu portato dai monaci benedettini che dimorarono a Capua (896-953) in seguito alla distruzione di Montecassino operata dai Saraceni nell'833. La chiesa, riaffermata alla dipendenza capuana dalle Bolle di papa Alessandro III (1174) e Innocenzo III (1208), nel 1637 fu annessa alla Collegiata di San Michele Arcangelo di Marcianise, dove fu eretto l'altare detto di San Cesario, il quarto della navata destra, decorato da un dipinto su tavola che recava le immagini di San Cesario, della Vergine e di San Francesco di Paola.\nInoltre, San Cesario era invocato contro le inondazioni del fiume Vallone, che scorre ai piedi del comune di Zungoli, in provincia di Avellino.\nIl paese di Nanteau-sur-Lunain (Francia), che venera San Cesario diacono e martire come santo patrono, prende il nome della presenza del Lunain, un fiume francese, affluente del Loing e quindi un subaffluente della Senna.\nDifesa da calamit\u00e0 meteorologiche.\nSan Cesario \u00e8 invocato per la difesa dai fulmini, da calamit\u00e0 telluriche e meteorologiche.\nNel comune di San Cesario di Lecce, verso la fine del XIX secolo, un violento nubifragio si abbatt\u00e9 sul paese e un fulmine colp\u00ec la statua in pietra leccese del patrono posta sul timpano della chiesa madre: la scultura non croll\u00f2, ma ebbe soltanto una parte del viso sfregiata. Infatti nel paese la terza festa annuale in onore di San Cesario, detta \"San Cesariu te le tritici f\u00f2care\" (San Cesario dei tredici fal\u00f2), soppressa dalla Chiesa nel dopoguerra, si svolgeva il 20 Febbraio a memoria di questo evento miracoloso. In questa ricorrenza gli abitanti delle tredici contrade dell'antico abitato si riunivano per pregare e accendere \"le f\u00f2care\", fascine di sarmento, in piazza o nelle strade principali.\nRecentemente la parte del viso sfregiata della statua lapidea di San Cesario \u00e8 stata ricostruita grazie a un meticoloso restauro integrativo.\nNella Parrocchia di Santa Maria delle Grazie in San Cesario di Lecce si conserva anche una tela raffigurante \"la gloria di San Cesario\", realizzata dal pittore F. Campa nel 1864: il protettore \u00e8 raffigurato nell'atto di allontanare dei fulmini dal paese.\nBuona riuscita del parto cesareo.\nIl giovane diacono per il suo nome \u00e8 invocato anche per la buona riuscita del parto cesareo (soprattutto nella zona del basso Lazio).\nSecondo una tesi sostenuta dal celebre scrittore latino Plinio il Vecchio, il termine \"taglio cesareo\" deriva dal nome di Giulio Cesare, il quale sarebbe nato mediante il taglio - dal latino \"caedere\", \"tagliare\", \"recidere\" - del ventre materno (\"Caesarum a caeso matris utero dictus\"). Nell'antica Roma, Plinio parla di Manlio il Cartaginese e di Scipione l'Africano che erano chiamati \"Cesari\" perch\u00e9 estratti dal ventre tagliato della loro madre, ma non \u00e8 certo che si trattasse di interventi \"post-mortem\". Nella maggior parte dei casi nessuna donna sopravviveva al parto cesareo; si conosceva questa operazione mediante un taglio sul ventre delle madri morte. Nel mondo cattolico medioevale il taglio veniva operato, invece, solo dopo la morte della madre - cos\u00ec prescriveva la Chiesa - nell'intento di praticare il battesimo sul bambino.\nCon l'avvento del Cristianesimo, San Cesario di Terracina fu scelto per sostituire il culto di Giulio Cesare a causa del suo nome; proprio perch\u00e9 era considerato il nuovo Cesare cristiano - contrapposto al Cesare pagano - cominci\u00f2 a essere invocato dalle donne incinte per augurarsi un parto fisiologico, per la buona riuscita dell'espulsione del feto dall'utero materno e, quindi, per la loro salvezza e quella dei nascituri. Una devozione che continua ancora adesso, infatti il martire Cesario \u00e8 invocato dalle future mamme che, per problemi di salute o per la sofferenza del feto, devono far nascere il loro bambino con il parto cesareo.\nSecondo lo studioso Yves Messmer, nell\"incipit\" della Passione di San Cesario (\"\u00abAl tempo in cui il crudele imperatore Nerone ordin\u00f2 di uccidere con la spada la madre Agrippina\u00bb\") vi sarebbe un'allusione alla pratica del taglio cesareo; Agrippina compose un'autobiografia, per noi perduta, nella quale descrisse un particolare: \"\u00abNerone nacque con i piedi in avanti, evento considerato contro natura ed estremamente funesto\u00bb\". La leggenda narra che l'imperatore Nerone, dopo aver fatto squarciare il ventre di sua madre Agrippina, per vedere dove era nato, desider\u00f2 divenire gravido e partorire.\nOccorre rilevare che Nerone fu l'ultimo imperatore della dinastia giulio-claudia, l'ultimo ad aver ereditato il \"cognomen\" di Cesare dal \"dictator\" Gaio Giulio Cesare: quindi, \u00e8 proprio con l'uccisione di Agrippina - nobildonna e imperatrice romana, appartenente alla stessa dinastia - che inizia la \"Passio\" con la descrizione della fine di questa celebre famiglia e l'approdo a Terracina di Cesario, il nuovo Cesare cristiano. La Passione di S. Cesario inizia, quindi, con il racconto di un matricidio (l'uccisione di Agrippina da parte del figlio Nerone) e termina con quello di un parricidio (la \"poena cullei\", il martirio del diacono Cesario).\n\u00c8 interessante notare che San Cesario \u00e8 il protettore del paese Cesa, in provincia di Caserta; il nome \"Cesa\" trae origine proprio dalla voce latina, \"caesus\", dal verbo \"caedere\" (tagliare). Infatti Cesa sorgeva come \"pagus\" (villaggio) dell'antica Atella, e di conseguenza era \"tagliato\" fuori dalle grandi vie di comunicazione. Il nome della localit\u00e0 Cesinola, frazione di San Cesareo di Cava de' Tirreni, lascia pensare che la zona un tempo fosse un bosco ceduo, cio\u00e8 di alberi destinati al taglio. La radice \"ces-\" permane in altri termini italiani in cui si presuppone un taglio, come cesura, cesoia, parto cesareo.\nCulto in Francia e in Corsica.\nSan Cesario di Terracina \u00e8 molto venerato in Francia, soprattutto nella Lorena, e nella Corsica del Sud.\nNell'852 giunsero a Roma molti abitanti della Corsica per sfuggire alle incursioni saracene; il papa Leone IV li accolse e don\u00f2 loro il monastero di San Cesareo, nei pressi di San Sisto Vecchio. La diffusione del culto di San Cesario diacono in Corsica \u00e8 dovuta alle religiose (le monache corse, forse benedettine) del suddetto monastero in Roma, successivamente denominato \"San Cesareo dei Corsi\" (\"S. Caesarii in monasterio Corsarum\"), e ai monaci benedettini.\nIl culto di San Cesario in Francia, invece, fu portato da San Bernardo di Chiaravalle, dopo aver ottenuto - attraverso un miracolo - la reliquia del dente del martire dai monaci di San Cesareo in Palatio di Roma.\n30 Patronati nel mondo.\nSan Cesario diacono e martire \u00e8 patrono delle citt\u00e0 di:\n\"hl. Caesarius von Terracina\" \u00e8 compatrono, insieme a San Giorgio martire, della chiesa romanica di S. Giorgio in Colonia (Germania).\nSan Cesareo \u00e8, inoltre, compatrono della Diocesi di Latina.\nLuoghi dedicati a San Cesario di Terracina.\nMolti sono i luoghi dedicati a San Cesario di Terracina, in cui esistevano delle chiese o cappelle dedicate al martire, come:\nGemellaggi in onore di San Cesario.\nGemellaggio tra i comuni di Cesa e Netcong (USA).\nIl 16 giugno 2019 il comune di Cesa ha siglato il patto di gemellaggio con il Comune di Netcong (New Jersey), dove nel 1893 si stabilirono molti cittadini di Cesa. Nel 1902 alcuni di essi fondarono la St. Cesario Society, la Societ\u00e0 che organizza annualmente la festa di San Cesario diacono e martire.\nIl Patto di Gemellaggio, sottoscritto dal sindaco di Cesa, avv. Enzo Guida, e dal sindaco di Netcong, Joe Nametko, ha lo scopo di rinsaldare sempre pi\u00f9 il legame che intercorre tra le due comunit\u00e0 che condividono il culto di San Cesario, affinch\u00e9 la storia e le tradizioni continuano a intrecciarsi, le tradizioni italiane importate a Netcong e il nome di Cesa siano perpetuati dalle future generazioni in nome della comune identit\u00e0.\nIl 20 luglio 2019 nella chiesa di San Michele di Netcong, in occasione della Festa di San Cesario, si \u00e8 tenuta la cerimonia di Proclamazione del Patto di Gemellaggio con il Comune di Cesa, al fine di onorare il patrimonio e la storia di quelle famiglie che hanno contribuito a stabilire la citt\u00e0 con una parata annuale, fuochi d'artificio e festival in onore del loro santo protettore.\nGemellaggio tra i Comuni di Cesa e San Cesario di Lecce.\nIl 1\u00ba gennaio 2020 il comune di Cesa ha siglato il patto di gemellaggio con il Comune di San Cesario di Lecce, in occasione del 35\u00ba anniversario della prima visita ufficiale tra le due comunit\u00e0.\nIl Patto \u00e8 stato sottoscritto dal sindaco di Cesa, avv. Enzo Guida, e dal sindaco di San Cesario di Lecce, dott. Fernando Coppola, con l'intento di rinsaldare, da un lato, i legami di fede tra le due comunit\u00e0 ecclesiali e, dall'altro, di approfondire la conoscenza dei contesti storico culturali e istituzionali.\nUn gemellaggio che si contraddistingue non solo per la venerazione verso il patrono, San Cesario di Terracina, ma anche per la storia che accomuna i due paesi: nel Medioevo il culto di San Cesario si svilupp\u00f2 lungo la via Appia, strada romana che conduceva da Roma a Capua (da cui Cesa dipendeva politicamente), poi prolungata fino a Brindisi.\nA pochi chilometri da \"Brundisium\", la localit\u00e0 di San Cesario di Lecce, conosciuta in epoca romana come \"\u201cCastrum Caesaris\u201d\" in onore di Cesare Ottaviano Augusto, divenuto il Cristianesimo religione di Stato all\u2019epoca di Costantino, fu posta sotto la protezione di San Cesario, il martire designato per sostituire il culto del primo imperatore romano."}
{"id": "1068168", "revid": "36426", "url": "https://it.wikipedia.org/wiki?curid=1068168", "title": "Palazzo Pasqui", "text": "Palazzo Pasqui si trova a Firenze, tra via Bufalini e via dei Servi.\nStoria.\nLe vicende del palazzo sono cos\u00ec riassunte da Federico Fantozzi nella sua \"Pianta geometrica della citt\u00e0 di Firenze\" del 1843: \"Fu gi\u00e0 questa l'abitazione della cospicua ed antichissima famiglia dei Del Palagio. L'epoca della sua fabbricazione deve risalire circa il 1300, a giudicarne dallo stile architettonico e dall'esser noto che nel 1427 la famiglia dei Del Palagio si era molto diramata. Tre botteghe di questa casa, due delle quali corrispondenti sulla via dei Servi ed una sul Castellaccio, servivano nel 1480 e 1498 allo scultore ed architetto Benedetto da Maiano per uso di studio. L'anno 1500 pervenne questa casa nei discendenti di Folco dei Portinari, e successivamente nella famiglia Pasqui. Di questa l'architetto Leopoldo (al quale serve di abitazione e di studio) ne ha eseguito la riduzione in moderna forma nell'anno 1838-43, aggregandovi diverse contigue casupole, ma con saggio consiglio ha conservato quanto potevasi della sua antica forma e struttura, e fra le altre cose la scala, gli archi, e i sodi che occupavano il piano terreno. In questa casa ebbe lo studio il pittore fiorentino Jacopo Chimenti, detto l'Empoli dal soprannome del padre, nato nel 1554 e morto nel 1640, e vi fu il cosiddetto Casino di Ciondoli ove nel secolo XVI si radunavano a crocchio i pi\u00f9 spensierati e bizzarri uomini della citt\u00e0, i quali si divertivano in architettare a carico dei pi\u00f9 semplici delle burle singolarissime ed anco sconvenienti\". Forse, aggiungono bargellini-Guarnieri, fu proprio da questa specie di accademia burlesca del casino dei Ciondoli che nacquero le prime rificolone.\nAll'angolo su via Bufalini ebbe sede una rinomata bottega di un candelaio (fabbricante di candele), che \u00e8 ricordata anche in alcune vedute d'epoca.\nDescrizione.\nI fronti della grande fabbrica documentano puntualmente quanto indicato da Federico Fantozzi, evidenziando al piano terreno sul lato di via Maurizio Bufalini (dove l'edificio si sviluppa per quattro assi) e sulla prima porzione di via dei Servi (corrispondente ai primi quattro assi), il paramento murario in bozze di pietra trecentesco (seppure con ampie integrazioni), scandito dalla successione dei fornici, oggi vetrine di un esercizio commerciale. Sempre su via Bufalini si intende bene come il palazzo trecentesco avesse qui una maggiore estensione dell'attuale, ampiamente compensata dalla nuova addizione degli anni trenta dell'Ottocento che invece port\u00f2 la fabbrica ad estendersi fino a via del Castellaccio, dove si trova un ulteriore portone d'accesso. Tutta questa nuova porzione, corrispondente su via dei Servi a sette assi degli undici complessivi, presenta al piano terreno un finto bugnato che si sviluppa fino alla cornice marcadavanzale del primo piano, comprendendo un ammezzato, in modo da assicurare la continuit\u00e0 del disegno delle facciate ma distinguendosi per il diverso trattamento e i diversi materiali impiegati. Assolutamente uniformi si presentano invece i tre piani superiori, con l'estesa serie di finestre incorniciate e sormontate ai primi due da timpani triangolari che scandiscono la superficie intonacata.\nSul fronte di via dei Servi (sempre in ossequio a quanto ricordato da Fantozzi) sono due memorie a ricordare come in antico qui fossero state le botteghe di Jacopo Chimenti (lapide tra il 32r e il 34r) e di Benedetto da Maiano (tra il 44r e il 46r). A questi due artisti, secondo Augusto Garneri, si dovrebbe aggiungere Leonardo del Tasso, che ugualmente avrebbe avuto qui il suo laboratorio. Nelle vicinanze visse anche Masaccio nel 1425, come ricorda una targa posta in via dei Servi al numero civico 17, dove oggi si trova la sede della Corte dei Conti.\nSulla cantonata, dalla parte che guarda a via Bufalini, \u00e8 un'edicola settecentesca con una bella pittura murale, databile attorno alla met\u00e0 dell'Ottocento e raffigurante la Madonna con il Bambino, restaurata nel 1998 dalla ditta R.A.M. per interessamento della Cassa di Risparmio di Firenze.\nSopra al negozio col numero civico 32r, un ricordo del pittore Jacopo Chimenti detto l'Empoli:\nPoco pi\u00f9 avanti, sullo stesso palazzo, sopra la vetrina al 44 rosso, un'altra lapide, legata allo scultore Benedetto da Maiano:"}
{"id": "1068169", "revid": "287204", "url": "https://it.wikipedia.org/wiki?curid=1068169", "title": "Pirana paura", "text": ""}
{"id": "1068170", "revid": "30610", "url": "https://it.wikipedia.org/wiki?curid=1068170", "title": "Il carnevale degli animali", "text": "Il carnevale degli animali (\"Le carnaval des animaux\"), \"Grande fantaisie zoologique\", \u00e8 una composizione per due pianoforti e orchestra di Camille Saint-Sa\u00ebns. L'opera, la pi\u00f9 celebre del musicista francese, fu scritta nel 1886.\nStruttura.\nSaint-Sa\u00ebns compose \"Il carnevale degli animali\" nel 1886 durante un periodo di riposo a Vienna. Venne eseguita privatamente nel marzo 1886, in occasione della festivit\u00e0 del marted\u00ec grasso, nell'abitazione del violoncellista Charles-Joseph Lebouc. Per volere del compositore, infatti, l'opera doveva essere eseguita pubblicamente solo dopo la sua morte (1921). La sua prima uscita fu il 26 febbraio 1922, trentasei anni dopo la sua composizione e un anno dopo la morte dell'autore.\n\"Il carnevale degli animali\" divenne la musica pi\u00f9 caratteristica di Camille Saint-Sa\u00ebns per i suoi toni umoristici e canzonatori.\nI 14 brani, tutti molto brevi, si riferiscono ciascuno a un animale.\nNon mancano riferimenti dichiaratamente satirici e umoristici. La comicit\u00e0 del brano \u00e8 data anche dalle citazioni esplicite di brani o motivi conosciuti.\nSequenze.\n1. Introduzione e Marcia reale del leone.\nLa marcia sembra descrivere la camminata pomposa e avanzata del leone, immaginato come di consueto come re del proprio ambito. Gli accordi ripetuti dei pianoforti sottolineano la cadenza del passo dell'animale. La solennit\u00e0 del brano \u00e8 resa da sonorit\u00e0 chiare e incisive, in tempo \"Andante maestoso\". Il leone si presenta con una melodia dal ritmo molto marcato e solenne, che ne evidenzia il carattere e la superiorit\u00e0 nei confronti degli altri animali.\n2. Galline e galli (\"\").\nPianoforti, violini, viola e clarinetto riproducono il chiocciare delle galline per trentacinque battute. Il \"coccod\u00e8\" \u00e8 reso da note corte e incalzanti, con l'acciaccatura sulle note acute.\n3. Emioni [\"\"].\nL'immagine che il brano propone \u00e8 la corsa veloce e frenetica degli animali; Il tempo \"Presto furioso\" caratterizza questa parentesi virtuosistica dei due pianoforti. Dopo veloci arpeggi e scale, il brano si conclude con sbrigativi accordi finali.\n4. Tartarughe (\"\").\nL'ironia del brano consiste nella scelta del tema. Il famoso \"Can-can\" dell'Orfeo all'inferno di Jacques Offenbach, originariamente un travolgente balletto, viene qui proposto in versione lenta, evidentemente \"adattato\" per l'andatura lenta delle tartarughe.\n5. L'elefante (\"\").\nIl maestoso animale viene descritto dal timbro grave del contrabbasso, che espone un valzer su accompagnamento del secondo pianoforte. Anche qui la citazione di un tema famoso, la \"Danza delle silfidi\" di Hector Berlioz, d\u00e0 ironia al brano: le silfidi erano creature mitologiche leggiadre e graziose, che contrastano con la pesantezza dell'animale.\n6. Canguri (\").\nI salti improvvisi dei canguri sono riprodotti da brevi successioni di note dei pianoforti\n7. Acquario (\").\nI pianoforti, il flauto, la glassarmonica e gli archi eseguono una dolce nenia, in tempo \"Andantino\". I fraseggi e gli arpeggi, esplorano sonorit\u00e0 inconsuete, descrivendo l'ambiente impalpabile e al contempo soave dell'acquario. Sembra quasi che i pesci stiano giocando con delle bolle finch\u00e9 un imprevisto, la pioggia (rappresentata dal piano) picchietta, ma quando tutto finisce il gioco ricomincia.\nLe scale ascendenti degli archi e del pianoforte descrivono efficacemente le bollicine dell'acquario. I pianoforti suonano nel registro acuto. TEMA: violini e flauto (traverso).\n8. Personaggi dalle orecchie lunghe (ASINI) (\"\").\nIl brano riproduce inequivocabilmente il raglio degli asini, con note acute dei violini succedute da note basse (\"hi-ho\"). Il titolo del brano per\u00f2 allude anche ai critici musicali del tempo e alla loro aria saccente, presi di mira da Saint-Sa\u00ebns con questa descrizione caricaturale.\n9. Il cuc\u00f9 nel bosco (\"\").\nIl cuculo si inserisce con il suo \"cu-cu\" (suonato dal clarinetto) in una trama di accordi minimali dei pianoforti. L'atmosfera riproduce i colori e le sensazioni della foresta, con la presenza quasi nascosta dell'uccello.\n10. Voliera (\").\nIl rapido volo incessante di uccelli non identificati viene riprodotto da una leggera frase del flauto, ripresa pi\u00f9 volte, sull'accompagnamento degli archi. Il brano suggerisce sensazioni di libert\u00e0 e spensieratezza. Infatti dopo aver ascoltato questo brano gli uccellini cantano e sbattono le ali come per cercare di volare. Il frullio di questi \u00e8 riprodotto dal pianoforte. \n11. Pianisti (\").\nLa musica di questo brano non \u00e8 altro che una serie di semplici e ripetitivi esercizi di studio per l'apprendimento del pianoforte. Inserendo la \"razza\" dei pianisti tra gli animali, Saint-Sa\u00ebns dipinge una divertente parodia di questi musicisti, costretti a ore di ripetitivo ed estenuante studio sulla tastiera.\n12. Fossili (\"\").\nI fossili vengono riprodotti dallo xilofono, che fa pensare al rumore delle ossa. In questo brioso brano, si possono riconoscere frammenti delle musiche pi\u00f9 diffuse all'epoca: \"Partant pour la Syrie\" di Hortense de Beauharnais, canzone molto popolare durante l'epopea napoleonica, \"Danza Macabra\" dello stesso Saint-Sa\u00ebns, il Barbiere di Siviglia di Gioachino Rossini, \"Au clair de la lune,\" \"Ah, vous dirais-je mama\"n. Con questo brano Saint-Saens sembra prendere in giro i \"tormentoni\" della cultura francese e forse anche i critici musicali, considerati vecchi e antiquati. \n13. Il cigno (\"\").\n\u00c8 conosciuto soprattutto per il balletto \"La morte del cigno\", coreografia di Mikhail Fokine su questo pezzo. Sugli arpeggi dei due pianoforti, il violoncello espone il dolcissimo tema, in tempo 6/4 in sol maggiore.\n14. Finale (\"\").\nEnsemble al completo: il finale si apre con gli stessi trilli dell'introduzione riprodotti dai pianoforti, subito rinforzati dagli aerofoni, dalla glassarmonica e dallo xilofono. Gli archi costruiscono tensione con poche note gravi, portando a dei glissando del piano prima che la melodia principale sia reintrodotta. Molti dei precedenti movimenti sono citati: l'introduzione, il leone, gli asini, le galline, i canguri. La composizione finisce con una serie di ragli dell'asino, come a dire che \u00e8 l'asino ad avere l'ultima risata, prima di un forte gruppo di accordi di do maggiore."}
{"id": "1068174", "revid": "122246", "url": "https://it.wikipedia.org/wiki?curid=1068174", "title": "World League di pallavolo 1992", "text": "La III World League di pallavolo maschile si svolse dal 1\u00ba maggio al 5 settembre 1992. Dopo la fase a gironi, la fase finale, a cui si qualificarono le prime due squadre classificate nei tre gironi di qualificazione, si disput\u00f2 dal 30 agosto al 5 settembre a Genova, in Italia. La vittoria finale and\u00f2 per la terza volta all'Italia.\nFase finale - Genova.\nGirone unico.\nLe vincenti di ogni gruppo giocano due partite con le squadre classificatesi al secondo posto negli altri due gruppi. Nella classifica vengono inoltre considerati i quattro scontri diretti con la rispettiva avversaria di girone nella prima fase.\nPodio.\nCampione.\nItalia(Terzo titolo)\nSecondo posto.\nCuba\nTerzo posto.\nStati Uniti"}
{"id": "1068176", "revid": "125747792", "url": "https://it.wikipedia.org/wiki?curid=1068176", "title": "Liliana Granuli\u0107", "text": "Biografia.\n\u00c8 arrivata in Italia nel 1987 per giocare nella De Gasperi Enna. Subito dopo il ritiro, nel 1995, ne \u00e8 diventata l'allenatrice ed \u00e8 riuscita a vincere con la squadra ennese due scudetti di pallamano femminile e due Coppe Italia. Dal 2004 al 2008 ha allenato la nazionale di pallamano femminile dell'Italia, con cui ha vinto la EHF Challenge Trophy Cup, primo trofeo internazionale vinto da una rappresentativa italiana nella pallamano a qualsiasi livello.\nHa vinto il \"premio Carmelo Di Bella\" assegnato dall'USSI al miglior allenatore nel 2005.\nDal 28 gennaio 2020 \u00e8 di nuovo allenatrice della nazionale femminile italiana, a seguito delle dimissioni del precedente allenatore Neven Hrupec Ha anche guidato l'Under 19 femminile, che ha vinto nel 2021 a Chieti uno dei round del Championship riservato alle nazionali giovanili."}
{"id": "1068177", "revid": "287204", "url": "https://it.wikipedia.org/wiki?curid=1068177", "title": "Liliana Granulic", "text": ""}
{"id": "1068181", "revid": "1604866", "url": "https://it.wikipedia.org/wiki?curid=1068181", "title": "Timberline Lodge", "text": "Timberline Lodge \u00e8 un edificio civile statunitense che si trova nella contea di Clackamas in Oregon, nei pressi di Government Camp.\nSorge sulla parete meridionale del monte Hood a 1817 metri d'altitudine ed \u00e8 adibito sia a rifugio montano che ad albergo.\nQui vennero effettuate le riprese esterne del film \"Shining\", tra il 1978 e il 1979, mentre le riprese interne furono girate a Londra.\nStoria.\nFu costruito tra il 1936 e il 1938 dalla Works Progress Administration, nel quadro delle iniziative del \"New Deal\" rooseveltiano varate per dare lavoro alla moltitudine di operai e artigiani rimasti disoccupati dopo la grande depressione. Fu realizzato tramite l'opera di 500 maestranze qualificate nei vari campi della costruzione e dell'arredo. Fu inaugurato dal presidente F.D. Roosevelt.\nCaduto in declino dopo nemmeno vent'anni dalla sua inaugurazione - periodo durante il quale cambi\u00f2 quattro gestori - lo U.S. Forest Service, amministratore dell'immobile, lo affid\u00f2 nel 1955 in gestione a Richard Kohnstamm, che lo guid\u00f2 fino al 2006, anno della sua morte; a succedergli \u00e8 stato suo figlio Jeff.\nNel 1973, visto il suo interesse storico, culturale e architettonico, Timberline Lodge fu iscritto nel National Register of Historic Places e nel 1977 nel National Historic Landmark."}
{"id": "1068185", "revid": "125843314", "url": "https://it.wikipedia.org/wiki?curid=1068185", "title": "Palazzo di Sforza Almeni", "text": "Il palazzo di Sforza Almeni, gi\u00e0 Taddei, si trova a Firenze tra via de' Servi 12 e via del Castellaccio 1r, 3r, 5r, 7r, 11r.\nIl palazzo ospita il museo di storia medicea Museo de' Medici.\nStoria.\nSi tratta di un nobile e ampio palazzo cinquecentesco spesso ricondotto (seppure in assenza di riscontri documentari) a un progetto steso da Bartolomeo Ammannati per Piero d'Antonio Taddei, ed eretto in un'area confinante con il tiratoio dell'Aquila, dove gi\u00e0 esistevano diverse case di propriet\u00e0 dei Ghinetti e dei Mazzei. Confiscato da Cosimo I alla famiglia Taddei per la sua opposizione al regime mediceo, fu poco dopo donato dal duca al suo coppiere Sforza Almeni, che provvide ad arricchirlo ulteriormente con una decorazione pittorica estesa su tutto il prospetto principale, realizzata da Cristoforo Gherardi con la collaborazione di Giorgio Vasari a partire da un progetto e da disegni forniti dallo stesso Vasari (1555 circa). \nL'artista descrisse poi accuratamente l'opera nelle \"Vite\", preoccupato della sua possibile perdita \"per essere all'aria e molto sottoposta ai tempi fortunosi\", evidentemente soddisfatto di un'invenzione che si traduceva in un complesso programma iconografico \"che conteneva, per dirlo brevemente, tutta la vita dell'uomo dalla nascita per infino alla morte\". Queste pitture erano in effetti gi\u00e0 in cattivo stato al tempo di Giovanni Cinelli, che cos\u00ec annota: \"ma questa da un certo punto in qua ha ricevuto grandissima ingiuria dall'inclemenza dell'aria, onde non pi\u00f9 si gode come mi ricordo averla meno di 30 anni sono diligentemente osservata per esservi le sette arti liberali dipinte\". E ancora: \"nel cortile vi sono l'\"Onore e l'Inganno\" statue bellissime i capelli de' quali son fatti con grand'arte da Vincenzo Danti scultore rinomato\" (scultura ora conservata nella sala di Michelangelo del museo nazionale del Bargello). \nLo storico dell'architettura Howard Burns ha proposto di attribuire le modifiche architettoniche a Galeazzo Alessi, come il nuovo proprietario Sforza Almeni proveniente da Perugia.\nSforza Almeni fu al servizio del duca per ventiquattr'anni, prima che Cosimo lo uccidesse di propria mano, pare per aver rivelato al principe ereditario Francesco la sua relazione con Eleonora degli Albizi.\nPassato per varie mani, nel 1812 o 1816 fu dei Frosini Matteucci, poi dei Cuccoli-Fieschi. Fu restaurato nel 1902 al tempo in cui la propriet\u00e0 era pervenuta agli Incontri, e ancora, come ricostruito da Carla Tomasini Pietramellara: \"Nel 1926 si procedette al restauro della facciata, fu rifatta la gronda, eseguita la lavatura dei pietrami, e si intonac\u00f2 e ricolor\u00ec le facciate a calce vecchia. Nel 1933 la Soprintendenza concesse ai Martinucci il nullosta per l'apertura di sporti al piano terra sul lato di via del Castellaccio, alla condizione che le nuove aperture fossero ornate di un 'cardinaletto' piano in pietra. Recentemente (1955) vennero eseguiti dei lavori di demolizione di muratura nel cortile onde liberare le colonne. Attualmente il cortile \u00e8 stato coperto e parzialmente chiuso verso l'androne di ingresso per inserirvi la colonna dell'ascensore, inoltre sono stati eseguiti lavori di consolidamento e sottofondazione\".\nIl palazzo appare nell'elenco redatto nel 1901 dalla Direzione generale delle antichit\u00e0 e belle arti, quale edificio monumentale da considerare patrimonio artistico nazionale.\nDescrizione.\nNonostante la perdita della decorazione pittorica esterna e di molti dei decori che l'arricchivano internamente, la fabbrica non sembra essere stata privata pi\u00f9 di tanto della bellezza insita nelle armoniose proporzioni del fronte principale che, sviluppato per tre piani organizzati in sei assi su via dei Servi, determina uno sprone in corrispondenza con via del Castellaccio (canto del Castellaccio) ingentilito da un pi\u00f9 tardo balconcino. Sempre su via dei Servi, al piano terreno, il grande portone di accesso \u00e8 affiancato da due sontuose finestre inginocchiate (isolate su l'ampia superficie intonacata) che rimandano alla maniera dell'Ammannati, prossime come sono a quelle di palazzo Giugni di via degli Alfani e del palazzo Ramirez de Montalvo di borgo degli Albizi (a fronte di tale attribuzione sostenuta dalla maggior parte degli studiosi si segnala come Heinrich von Geym\u00fcller avanzi invece il nome di Giuliano di Baccio d'Agnolo). Nonostante la vistosa abrasione della pietra bigia \u00e8 ancora chiaramente percepibile come qui si concentrasse una decorazione fitta e variata, teste leonine nel timpano e nei sostegni, una greca che corre sul davanzale, e trionfi d'armi nella specchiatura tra le mensole inferiori (del tutto perso quello della finestra a destra, rimane ancora parzialmente leggibile l'altro). Notevoli anche le inferriate, sostenute in basso da tartarughe.\nSul portone \u00e8 uno scudo con l'arme dei Frosini Matteucci e, sull'angolo acuto di via del Castellaccio, lo scudo encomiastico con le armi Medici-Toledo posto al tempo della propriet\u00e0 Sforza Almeni. Lo scudo originale, gi\u00e0 rimosso nel 1901 perch\u00e9 pericolante, fu restaurato dall'Opificio delle pietre dure nel 1955 e riparato nell'androne del palazzo (quello che si vede sulla cantonata \u00e8 una copia).\nAll'interno \u00e8 presente una sala dalla volta affrescata, con un complesso insieme di figure allegoriche incorniciate da grottesche, probabilmente ideato da Vincenzo Borghini e realizzato da artisti della scuola del Vasari che in quegli stessi anni lavoravano alla facciata, nel gruppo impegnato anche a decorare gli interni di palazzo Vecchio. Allo stesso gruppo di artisti va riferita anche la figura allegorica nell'androne e il piccolo soffitto a scomparti della \"stufetta\" al primo piano. Sempre al piano nobile si trova anche una sala affrescata con rovine e un cossesso mitologico tra Giunone, Minerva e Afrodite del pittore Mauro Soderini. In altre sale emergono resti di fregi decorativi con putti e festoni riferibili al tardo XVII secolo."}
{"id": "1068186", "revid": "767487", "url": "https://it.wikipedia.org/wiki?curid=1068186", "title": "Soul of Ska", "text": "Soul of Ska \u00e8 il primo album dei Casino Royale, pubblicato nel 1988.\nTracce.\nVersione vinile, 1988.\nTutti i brani sono composti da Casino Royale, tranne dove specificato"}
{"id": "1068187", "revid": "93328", "url": "https://it.wikipedia.org/wiki?curid=1068187", "title": "Africa orientale italiana", "text": ""}
{"id": "1068188", "revid": "123195013", "url": "https://it.wikipedia.org/wiki?curid=1068188", "title": "Luigi Almirante", "text": "Biografia.\nFiglio dell'attore Nunzio Almirante, fratello degli attori Ernesto, Giacomo Almirante e del regista Mario Almirante, cugino dell'attrice del cinema muto Italia Almirante Manzini, inizi\u00f2 la sua carriera sul palcoscenico a 15 anni recitando particine nella compagnia di Angelo Pezzaglia insieme alla giovane nipote di questi Paola Pezzaglia, con cui avrebbe lavorato in seguito anche nella compagnia di Dina Galli.\nOttenne uno strepitoso successo con le opere pirandelliane, in particolar modo nel dramma \"Sei personaggi in cerca d'autore\", nella sua prima rappresentazione al Teatro Valle di Roma, il 9 maggio 1921.\nA partire dal 1926, con la pellicola muta \"La bellezza del mondo\", diretta dal padre e interpretata al fianco della zia, si dedic\u00f2 anche al cinema, dove poi, con l'avvento del sonoro, cominci\u00f2 ad emergere in ruoli brillanti, favoriti dal suo fisico asciutto e dal suo viso segaligno, che lo resero un attore comico incisivo.\nDotato di una voce stridula e perfetta per provocare effetti ironici, fu considerato come uno dei caratteristi pi\u00f9 bravi del suo tempo, come \u00e8 dimostrato nella commedia \"Il presidente della Ba. Ce. Cre. Mi.\" di Gennaro Righelli (1933). Sempre nel 1933 \u00e8 Francis Flute in Sogno di una notte di mezza estate di William Shakespeare per la regia di Max Reinhardt.\nNel 1935 \u00e8 l'antiquario in \"Savonarola\" di Rino Alessi in piazza della Signoria di Firenze.\nNegli anni trenta recit\u00f2 spesso al fianco di Eduardo e Peppino De Filippo, Assia Noris, Vivi Gioi, Franco Coop ed Anna Magnani e si impose nell'ambiente cinematografico di una Cinecitt\u00e0 stretta nella produzione fascista dei film sui telefoni bianchi, dove fece amicizia con i pi\u00f9 grandi registi italiani dell'epoca, come Carlo Ludovico Bragaglia, Mario Camerini, Mario Bonnard, Guido Brignone, Alberto Lattuada, Carmine Gallone e Mario Mattoli.\nAlla fine della Seconda guerra mondiale, continu\u00f2 a lavorare con i grandi nomi del cinema italiano, come Delia Scala, Camillo Pilotto, Ave e Carlo Ninchi, Silvana Jachino, Tot\u00f2 Mignone, Alida Valli, Giuditta Rissone, Umberto Spadaro, Tot\u00f2, Isa Barzizza, Galeazzo Benti, Franca Marzi e Raimondo Vianello.\nL'ultimo film che interpret\u00f2 fu \"Gli ultimi cinque minuti\" di Giuseppe Amato (1955), per poi ritirarsi dalle scene l'anno successivo.\nSpos\u00f2 nel 1928 Ebe Brigliadori. Nel 1951 fu costretto ad abbandonare l'attivit\u00e0 per una grave forma nervosa. Due anni prima della morte fu colpito da un grave lutto, la morte del figlio Nunzio.\nEra lo zio di Giorgio Almirante."}
{"id": "1068191", "revid": "123496372", "url": "https://it.wikipedia.org/wiki?curid=1068191", "title": "William Renshaw", "text": "Carriera.\nHa vinto 12 titoli di Wimbledon, di cui 7 nel singolare e 5 nel doppio, insieme a suo fratello gemello Ernest Renshaw.\nCon i 7 trofei nel singolare \u00e8 il secondo giocatore per numero di vittorie del torneo, preceduto da Roger Federer. \nSi ritira nel 1896 e muore per convulsioni epilettiche a 43 anni. \nNel 1983 Renshaw fu scelto per entrare nella gloriosa International Tennis Hall of Fame."}
{"id": "1068192", "revid": "1718925", "url": "https://it.wikipedia.org/wiki?curid=1068192", "title": "Pila Daniell", "text": "La pila Daniell \u00e8 una pila inventata da John Frederic Daniell nel 1836 che sfruttava il prototipo della pila di Volta e apportando miglioramenti in termini di tensione e sicurezza d'uso.\nDescrizione e funzionamento.\nLa cella \u00e8 costituita da un compartimento anodico (semicella) formato da una barretta di zinco immersa in una soluzione di solfato di zinco (ZnSO4) 1\u00a0M e un compartimento catodico formato da una barretta di rame immersa in una soluzione di solfato di rame (CuSO4) 1\u00a0M. Le due semicelle sono collegate da un ponte salino costituito da un tubo riempito da una soluzione satura di nitrato di potassio (KNO3) con dei tappi alle estremit\u00e0 permeabili a ioni e acqua.\nAlla chiusura del circuito esterno con un conduttore, al catodo avviene la semireazione di riduzione:\nper cui ioni Cu2+ scompaiono dalla soluzione e si depositano come metallo sulla lamina. All'anodo avviene la semireazione di ossidazione:\nper cui dello zinco metallico si stacca dalla lamina raggiungendo la soluzione come ioni Zn2+.\nLa reazione completa \u00e8:\nPer effetto di questa reazione nel comparto catodico mancherebbero cariche positive, mentre nel comparto anodico si avrebbe un eccesso di cariche positive. Il tutto per\u00f2 viene compensato perch\u00e9 gli ioni potassio (K+) e nitrato (NO) del ponte salino si spostano raggiungendo il compartimento catodico ed anodico, rispettivamente, ristabilendo l'elettroneutralit\u00e0 della soluzione, in accordo con la legge di Kirchhoff delle correnti. Gli elettroni nel circuito esterno girano dalla barretta di zinco a quella di rame e quindi la corrente convenzionale positiva I va dal rame allo zinco. Il potenziale teorico della pila Daniell \u00e8 \u2206E\u00ba = E\u00ba(Cu2+/Cu)\u2212E\u00ba(Zn2+/Zn)= ottenibile in condizioni quasi statiche reversibili, differenza tra il potenziale catodico (polo positivo) e quello anodico (polo negativo)."}
{"id": "1068193", "revid": "1573940", "url": "https://it.wikipedia.org/wiki?curid=1068193", "title": "Oronzio De Donno", "text": "Biografia.\nInizi\u00f2 la propria attivit\u00e0 politica iscrivendosi alla \"Giovine Italia\" di Giuseppe Mazzini. Coinvolto nelle vicende giudiziarie conseguenti la repressione borbonica post-quarantottesca, dovette riparare a Corf\u00f9, non prima aver trascorso lunghi mesi alla macchia nelle campagne di Maglie, sotto la protezione di vari signori della citt\u00e0, su tutti i Garzya. Dall'isola greca continu\u00f2 a tenere i contatti con Terra d'Otranto e con le vicende unitarie.\nSotto la spinta degli eventi unitari, torn\u00f2 in patria candidandosi al nuovo parlamento dell'Italia unita per il collegio di Maglie (1861), scegliendo come campo per\u00f2 il moderatismo della destra storica. Riuscito eletto, ricevette la cittadinanza leccese. Col passare del tempo e con il definirsi del carattere campanilistico e provincialistico delle lotte politiche nel meridione, in specie in Terra d'Otranto e nel collegio di Maglie, Oronzio De Donno divenne bersaglio polemico non solo dell'opposizione democratica e repubblicana e di quella campanilistica di Galatina, ma divenne oggetto dell'ostracismo politico dei cugini Achille e Alessandro De Donno, che passarono ad organizzare puntualmente i comizi d'opposizione in Galatina ad ogni ulteriore appuntamento elettorale.\nOronzio De Donno venne eletto nel collegio per ben tre volte (1861, 1870 e 1874), di queste, l'elezione del 1874 venne avvelenata da gravi accuse, che gli venivano rivolte, di aver inculcato il voto ai cittadini attraverso il ricorso al clientelismo e all'operato prefettizio. Ricoperse importanti cariche nella magistratura di Stato - fu consigliere della Corte di Appello - non prima di essere stato insignito di una medaglia d'oro conferitagli dalla sua citt\u00e0 Maglie, per i servigi resi e per essere riuscito a determinare il passaggio della ferrovia Lecce-Otranto da Maglie e non da Galatina o da Martano.\nMorir\u00e0 negli anni ottanta dell'Ottocento, lasciando la sua eredit\u00e0 politica al figlio Vincenzo."}
{"id": "1068194", "revid": "767487", "url": "https://it.wikipedia.org/wiki?curid=1068194", "title": "Campionato siciliano 1944-1945", "text": "Il campionato siciliano di guerra 1944-1945 si \u00e8 disputato dopo lo sbarco degli Alleati in Sicilia durante la seconda guerra mondiale.\n\u00c8 stato uno dei vari tornei di guerra semiufficiali disputati in sostituzione del campionato nazionale. Fu organizzato dalla \"Federazione Siciliana degli Sports\", emanazione del Movimento Indipendentista Siciliano, che aveva sostituito il CONI nell'organizzazione delle competizioni sportive isolane. L'invito alla partecipazione fu esteso alle squadre che avevano preso parte alle ultime edizioni prima della guerra di Serie B e C e per questo al torneo fu dato anche il nome di Campionato Nazionale Misto.\nContribuisce anche all'organizzazione la FIGC, che permette l'iscrizione anche di varie matricole. Il livello del campionato ne risulta abbassato, ma lo scopo principale \u00e8 quello di propagandare la rinascita del calcio in Sicilia. La formula prevede quattro gironi all'italiana, con partite di andata e ritorno, in cui le squadre sono suddivise con criteri di vicinanza geografica. Le prime due di ogni girone sono ammesse ai due gironi finali, le prime due di questi ultimi alla finalissima a quattro.\nFinalissima.\nRisultati.\nAlcamo-Spal 1-2 del 27 maggio e Palermo-Alcamo 4-0 del 3 giugno annullate per l'esclusione dell'Alcamo."}
{"id": "1068208", "revid": "228587", "url": "https://it.wikipedia.org/wiki?curid=1068208", "title": "Videogiochi Irem", "text": "Questa \u00e8 la lista di videogiochi realizzata dalla Irem."}
{"id": "1068235", "revid": "82697", "url": "https://it.wikipedia.org/wiki?curid=1068235", "title": "Mariano Adrian Bogliacino", "text": ""}
{"id": "1068247", "revid": "1573940", "url": "https://it.wikipedia.org/wiki?curid=1068247", "title": "Palazzo Durazzo", "text": "Palazzo Durazzo, o Durazzo stacchini, \u00e8 un edificio di Firenze, situato tra via de' Servi 38, via degli Alfani e via del Castellaccio 15.\nStoria.\nL'esteso edificio occupa un'area gi\u00e0 segnata da un precedente palazzo cinquecentesco (secondo le ricerche di Carla Tomasini Pietramellara si tratterebbe di due case erette dall'Arte dei Mercatanti in relazione alle opere di lottizzazione di questo lato della via avviate nel 1510), del quale sono ancora ben leggibili le antiche cantonate in bugne di pietra, in parte integrate, sia sul canto del Tribolo (tra via dei Servi e via degli Alfani), sia su quello opposto, al piano terreno, tra la stessa via degli Alfani e via del Castellaccio.\nAltre tracce di questa preesistenza sono negli interni, come attestano gli ambienti ora occupati da un esercizio commerciale (fino al 2013 di un'agenzia della Cassa di Risparmio di Firenze), con colonne e peducci rinascimentali.\nL'attuale palazzo, come testimonia Federico Fantozzi, \u00e8 tuttavia opera di gusto neoclassico, eretta inglobando le pi\u00f9 antiche strutture nel 1824, su progetto dell'architetto Gaetano Baccani.\nDescrizione.\nI fronti presentano al piano terreno un paramento a finto bugnato (a indicare una continuit\u00e0 con i modelli cinquecenteschi mai interrotta) su cui si aprono grandi archi ribassati con roste in ferro battuto per gli esercizi commerciali; il portone d'ingresso \u00e8 ad arco a tutto sesto, mentre ai due piani superiori sono finestroni incorniciati e cornici marcadavanzale e marcapiano che scandiscono l'ampia superficie intonacata e tinteggiata chiara. L'insieme \u00e8 qualificato, sul fronte principale di via dei Servi, da un lungo balcone centrale, con ringhiera in ferro battuto, sul quale si apre un'esedra con due semicolonne e una semicupola decorata a cassettoni. L'arco che la profila \u00e8 arricchito da palmette chiuse intercalate a volute fogliacee.\nSul portone, \u00e8 uno scudo tra due cornucopie, con l'arme Durazzo Stacchini (d'argento, a tre pali di rosso; e sul tutto allo scudetto fasciato di rosso e d'argento, al capo di Francia). L'ampio androne presenta una volta dipinta a lacunari. L'edificio oggi ospita alcuni esercizi commerciali, studi e abitazioni private."}
{"id": "1068251", "revid": "122246", "url": "https://it.wikipedia.org/wiki?curid=1068251", "title": "Campionato asiatico e oceaniano di pallavolo maschile", "text": "Il campionato asiatico e oceaniano di pallavolo maschile \u00e8 una competizione sportiva continentale a cadenza biennale organizzata dalla Asian Volleyball Confederation (AVC), la federazione asiatica e dell'Oceania della pallavolo.\nLa prima edizione si tenne in Australia nel 1975. La manifestazione venne ripetuta negli anni seguenti ogni quattro anni. Dal 1987 si tiene ogni due anni, negli anni dispari."}
{"id": "1068253", "revid": "767487", "url": "https://it.wikipedia.org/wiki?curid=1068253", "title": "Contea di Erie (Ohio)", "text": "Erie \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea si affaccia a nord-ovest sulla \"baia di Sandusky\" ed ha un confine lacustre con la contea di Ottawa, a nord si affaccia sul lago Erie, ad est confina con la contea di Lorain, a sud con la contea di Huron ed a ovest con la contea di Sandusky.\nLa contea ha una estensione di 1.622\u00a0km\u00b2 di cui oltre il 59% \u00e8 costituito da acque. Il territorio \u00e8 prevalentemente pianeggiante. Nell'area centrale scorre il fiume \"Huron\" che sfocia nel lago Erie. Nel sud-est scorre il fiume Vermillion. La contea \u00e8 collegata tramite il ponte Edison con la penisola di Marblehead che separa la baia di Sandusky del lago Erie. Della contea fa parte l'isola di Kelleys situata nel lago Erie.\nStoria.\nI primi abitanti del territorio furono gli indiani irochesi, ottawa e wyandot.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. Nel 1794 gli inglesi costruirono Fort Sandusky.\nL'attuale contea faceva parte del territorio della \"Western Reserve\" assegnato allo Stato del Connecticut. La contea \u00e8 stata istituita nel 1838 separandola da quella di Huron.\nDal 1862 al 1865 sull'isola Johnson della baia di Sandusky fu allestito un campo di prigionia che ospit\u00f2 circa 2500 ufficiali dell'esercito confederato.\nNel 1870 ebbe inizio la costruzione del parco di divertimenti di Cedar Point che \u00e8 oggi una delle maggiori attrazioni turistiche dello Stato."}
{"id": "1068269", "revid": "123469104", "url": "https://it.wikipedia.org/wiki?curid=1068269", "title": "Neto\u010dka Nezvanova", "text": "Neto\u010dka Nezvanova (in russo: \u041d\u0435\u0442\u043e\u0447\u043a\u0430 \u041d\u0435\u0437\u0432\u0430\u043d\u043e\u0432\u0430) \u00e8 un romanzo incompiuto dello scrittore russo F\u00ebdor Dostoevskij, pubblicato nel 1849; \u00e8 rimasto incompiuto a causa dell'arresto dell'autore per motivi politici.\nTrama.\nL'opera narra le vicende di Neto\u010dka, una ragazzina fantasiosa e sensibile ma sfortunatamente nata in una famiglia povera e disperata. L'adozione, una volta rimasta orfana, presso una famiglia pi\u00f9 agiata - dove si legher\u00e0 a una sua coetanea di nome Katja - rappresenter\u00e0 un riscatto per la sua esistenza. \nCritica.\nIl romanzo dette scandalo (ma non contribu\u00ec alle accuse di sovversivismo politico che ebbero a gravare su Dostoevskij) per la descrizione morbosa del rapporto sentimentale che si viene a instaurare tra la protagonista e Katia, specie quando di notte le due bambine si ritrovano di nascosto per baciarsi.\n\"Neto\u010dka Nezvanova\" fece pensare a tendenze (o almeno a latenti fantasie) pedofile dell'autore. \nNegli anni successivi, le polemiche nate con questo romanzo furono probabilmente il motivo dell'esclusione - imposta contro il volere dell'autore - del capitolo \"Da Ticon\" dall'edizione definitiva del romanzo \"I demoni\"; in esso, infatti, il protagonista Stravrogin racconta al monaco Ticon lo stupro da lui effettuato su una bambina che, in seguito allo shock, si suicida.\nEdizioni italiane.\nLe traduzioni in italiano sono di Federigo Verdinois, Marussia Grigorieva e Mario Visetti, Leo Gastovinski, Antonio Pietrangeli, Rinaldo K\u00fcfferle, Riccardo Rossi, Anna Lubic e Igor Sibaldi.\nRinaldo K\u00fcfferle, per la propria traduzione (UTET, 1956), scelse di rendere il titolo con \"L'Orfana\", e il nome della protagonista con \"Anna\", per risparmiare ai suoi lettori difficolt\u00e0 di lettura e pronuncia."}
{"id": "1068283", "revid": "6340", "url": "https://it.wikipedia.org/wiki?curid=1068283", "title": "Fornj\u00f3t", "text": ""}
{"id": "1068303", "revid": "27723", "url": "https://it.wikipedia.org/wiki?curid=1068303", "title": "S/2004 S 15", "text": ""}
{"id": "1068312", "revid": "767487", "url": "https://it.wikipedia.org/wiki?curid=1068312", "title": "Tattoo (Rory Gallagher)", "text": "Tattoo \u00e8 il quarto album studio del chitarrista irlandese Rory Gallagher, pubblicato nel 1973.\nIl disco.\nLa versione originale del disco Tattoo conteneva 9 tracce. In questo album Rory e la sua banda si destreggiano in molti generi, dal Delta/Chicago Blues di \" 'Who's That Coming' \" al Jazz di \" 'They Don't Make Them Like You Anymore' \", al Blues rock di \" 'Tattoo'd Lady' \" e \" 'Sleep On A Clothes-Line' \".\nAlcune tracce contenute in questo album sono state usate da alcuni gruppi o cantanti contemporanei per delle cover (ad esempio Joe Bonamassa che fece una cover di \" 'Cradle Rock' \")\nRory Gallagher, nei suoi concerti, utilizz\u00f2 molti brani estratti da questo disco."}
{"id": "1068328", "revid": "1031941", "url": "https://it.wikipedia.org/wiki?curid=1068328", "title": "Khand", "text": "Il Khand \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. \u00c8 presente nel romanzo \"Il Signore degli Anelli\".\nGeografia.\nSi tratta di una regione nella zona sud-orientale della Terra di Mezzo, che confina ad ovest con il Vicino Harad e a nord-ovest con Mordor. \u00c8 una regione collinare abitata da uomini, chiamati Variag, dediti alla guerra ed esperti cavallerizzi, che non possono comunque competere con i cavalieri di Rohan. La regione \u00e8 divisa in varie satrapie costantemente in guerra tra loro, dunque non vi \u00e8 un vero sovrano o capo in grado di controllarla per intero.\nL'Oscuro Signore di Mordor, Sauron, trae grandi benefici da questa terra, poich\u00e9 la natura stessa dei Variag li rende ottimi mercenari abituati alla sottomissione, n\u00e9 ha paura di una eventuale ribellione, poich\u00e9 le continue lotte interne fanno s\u00ec che nessun re sia mai abbastanza forte per contrastarlo.\nIl Khand si divide in Superiore, Centrale e Inferiore.\nLa parte superiore confina a ovest con Mordor ed \u00e8 sostanzialmente disabitata; il Khand centrale \u00e8 un territorio molto vasto, per lo pi\u00f9 formato da rocce e attraversato da brulle steppe; la sua capitale pi\u00f9 importante \u00e8 Ammu Khand.\nIl Khand inferiore \u00e8 attraversato da una delle diramazioni del fiume Harnen; la sua citt\u00e0 pi\u00f9 rilevante \u00e8 Sturlurtsa Khand."}
{"id": "1068330", "revid": "547034", "url": "https://it.wikipedia.org/wiki?curid=1068330", "title": "Foto ricordo", "text": "Foto Ricordo \u00e8 il decimo album di Enzo Jannacci, pubblicato nel 1979 dalla Ultima Spiaggia.\nL'album.\nIl disco \u00e8 stato registrato allo studio \"Il Mulino\" di Milano dal proprietario Piero Bravin. La copertina, curata da Roberto Guarnaccia, ritrae Jannacci con la moglie e il figlio Paolo (che all'epoca aveva sette anni) in una singolare posa volutamente nello stile dei vecchi dagherrotipi; tutta la famiglia (arricchita dalla presenza di un gatto) sfoggia abiti d'ordinanza ma calza pattini a rotelle. La foto \u00e8 di Renzo Chiesa.\nCome era gi\u00e0 accaduto per \"Quelli che...\", anche in questo album sono presenti alcuni brevi \"divertissements\" recitati, segnalati in etichetta ma non in copertina: si tratta del primo e dell'ultimo, oltre a \"Il labrador\" che apriva la facciata B del vinile. Negli sketches \"Il ficus\" e \"Il sintetizzatore\" Jannacci d\u00e0 la voce a un avventore verboso e invadente che irrompe in sala di incisione disturbando il lavoro di preparazione del disco, tenendo testa anche ai tentativi dei tecnici di mandarlo via. Costui sottolinea prima la presenza della pianta (il ficus), e nel finale mette anche le mani sul sintetizzatore fino a provocarne lo spegnimento, che corrisponde alla fine dell'album.\nDelle otto canzoni, alcune erano state gi\u00e0 edite: \"Ecco tutto qui\" (la cui musica era gi\u00e0 stata utilizzata dal cantautore per \"Dagalterun fandango\" del 1976) era stata incisa nel 1977 da Mina nel disco \"Mina quasi Jannacci\", \"Bartali\" e \"Sudamerica\" erano stati pubblicati poco prima dal loro autore Paolo Conte (album \"Un gelato al limon\"); \"Mario\", con musica di Pino Donaggio, era stata registrata da quest'ultimo nell'album \"Certe volte...\" del 1976. La canzone tratta del suicidio di un uomo, tema all'epoca piuttosto scottante. Analogamente il brano \"Natalia\" affronta il tema della morte, ed \u00e8 frutto dell'esperienza da medico di Jannacci, che qui racconta di una bambina di 7 anni, figlia di ferroviere, cui un cardiochirurgo spregiudicato quanto incapace, dopo aver preteso dal padre un compenso spropositato ed in nero, aveva montato una valvola cardiaca al contrario, rendendo necessaria altro intervento da cui uscir\u00e0 morta. Infine, \"La poiana\", brano progettato inizialmente per l'album \"Quelli che...\" ripropone la collaborazione con Dario Fo, autore del testo, gi\u00e0 foriera di successi passati (in particolare \"Vengo anch'io. No, tu no\" e \"Ho visto un re\").\nDopo alcuni anni, Jannacci torna a lavorare con Luis Bacalov, che arrangia alcune delle canzoni del disco.\nI musicisti, pur non accreditati, sono gli stessi che in quegli anni suonavano con Jannacci, scelti sempre tra i migliori turnisti in circolazione.\nNella tourn\u00e9e del 1989 Jannacci aveva riproposto \"Io e te\", \"Mario\" e \"Bartali\", tutte documentate nell'album \"30 anni senza andare fuori tempo\". Da ricordare anche una versione dell'epoca (disponibile in video) di \"Io e te\" affidata all'interpretazione di Mia Martini, \"special guest\" dell'occasione.\nL'album \u00e8 stato ristampato su CD nel dicembre 2011 grazie all'intervento di Paolo Jannacci e dell'etichetta Ala Bianca."}
{"id": "1068332", "revid": "1833437", "url": "https://it.wikipedia.org/wiki?curid=1068332", "title": "Lago di Olginate", "text": "Il lago di Olginate (in lombardo \"Lagh de Olgin\u00e0a\") \u00e8 un lago situato in provincia di Lecco, in Lombardia. \u00c8 situato a sud del lago di Garlate e consiste in un allargamento del fiume Adda. Bagna i comuni di Calolziocorte sulla sponda sinistra e di Olginate sulla sponda destra."}
{"id": "1068338", "revid": "358232", "url": "https://it.wikipedia.org/wiki?curid=1068338", "title": "Palazzo Giusso", "text": "Palazzo Giusso \u00e8 un palazzo rinascimentale di Napoli ed \u00e8 ubicato in largo San Giovanni Maggiore. L'edificio ospita la sede dell'Universit\u00e0 degli Studi di Napoli \"L'Orientale\", in particolare dei Dipartimenti di scienze umane sociali con la biblioteca poste al piano nobile.\nStoria.\nSul sito nel XVI secolo sorgeva una casa nobiliare con annesso un agrumeto con vista sul mare (che allora giungeva fino all'attuale corso Umberto), nel quale abit\u00f2 Gonzalo Fern\u00e1ndez de C\u00f3rdoba, vicer\u00e9 di Napoli; questi vendette il casolare nel 1546 al marchese di Grottola, Alfonso S\u00e1nchez, membro del Consiglio Collaterale del vicereame, che affid\u00f2 la progettazione del nuovo palazzo allo scultore e architetto Giovanni da Nola. La costruzione del palazzo inizi\u00f2 nel 1549 e termin\u00f2 solo decenni dopo, grazie all'opera del figlio omonimo, tesoriere del Regno.\nNel 1645 l'edificio fu acquistato dal cardinale Ascanio Filomarino, arcivescovo di Napoli, la cui famiglia ne mantenne la propriet\u00e0 per un secolo e mezzo, restando per tale motivo poi noto come palazzo Filomarino della Torre; il cardinale complet\u00f2 definitivamente il palazzo, rifacendo il portone di piperno e demolendo le casupole negli immediati dintorni. \nL'alacre attivit\u00e0 di raccolta di rocce e di testi di argomento vesuviano, il secolo dopo, consent\u00ec al duca Ascanio Filomarino della Torre di allestire un eccezionale Gabinetto vesuviano all'interno del suo palazzo.\nNel gennaio 1799, dopo la fuga dei Borbone dalla citt\u00e0 per l'arrivo delle truppe francesi, la plebe napoletana si diede alla caccia e all'uccisione di tutti i sospetti di giacobinismo a Napoli; un servo della famiglia Filomarino fece cadere i sospetti sui due fratelli il duca Ascanio e l'abate Claudio Filomarino, i quali vennero stanati dal palazzo e arsi vivi nelle vicinanze. L'edificio fu abbandonato al saccheggio e alle fiamme: \"Le preziose masserizie, una scelta biblioteca, una raccolta di rare incisioni, un magnifico gabinetto di storia naturale, ricchezze preziose di natura e d'arte, tutto per\u00ec...\". \nNegli anni successivi il palazzo rimase disabitato. La famiglia Filomarino era decaduta e cedette alcuni terranei dell'edificio che si prolungavano sui vicoli adiacenti finch\u00e9, dopo un breve passaggio di propriet\u00e0, il corpo del palazzo fu ceduto nel 1828 al banchiere Conte Luigi Giusso che ne fece sede della sua banca. \nFu Giusso ad eseguire imponenti lavori di restauro interni ed esterni, testimoniati dalla targa commemorativa affissa oggi nel cortile interno del palazzo. Nel 1931 il Regio Istituto Orientale (l'attuale Universit\u00e0 Orientale) prese in affitto buona parte dei locali e nel 1932 venne effettuato l'intero acquisto dell'edificio, gestito dal senatore Alberto Geremicca - commissario dell'Istituto - col benestare del Ministero. L'Istituto vi si trasfer\u00ec interamente a partire dall'anno accademico 1934/35, apponendo sul frontone dell'edificio la dicitura \"R. Istituto Orientale\". La scritta cambi\u00f2 negli anni prima in \"R. Istituto Superiore Orientale\", quindi in \"R. Istituto Universitario Orientale\" e poi con la Repubblica in \"Istituto Universitario Orientale\", dicitura che si conserva ancora.\nIl restauro per adeguare l'edificio agli usi universitari dur\u00f2 due anni e port\u00f2 al recupero della facciata deturpata dalla presenza nell'edificio di famiglie in affitto che vi stendevano i panni. Una seconda e pi\u00f9 ampia ristrutturazione negli anni novanta ha portato all'installazione di un ascensore e di scale antincendio nel cortile, danneggiando tuttavia l'unit\u00e0 architettonica dell'edificio. Negli ultimi anni l'Orientale ha acquistato i restanti terranei non inclusi nel rogito degli anni trenta (occupati da famiglie ed esercizi commerciali) completando quindi l'acquisizione dell'intera struttura, in corso di nuova ristrutturazione per adeguarne gli spazi.\nArchitettura.\nL'edificio si articola su due piani pi\u00f9 un mezzanino e il pian terreno; le ultime ristrutturazioni ne hanno ricavato un totale di quattro piani pi\u00f9 un pian terreno. La facciata \u00e8 scandita da lesene composite al piano nobile e da paraste al pian terreno. Il cortile \u00e8 impostato come un tipico cortile di palazzo nobiliare napoletano: gli archi sono retti su pilastri rivestiti di piperno scolpito a modanature. \u00c8 presente un pozzo di una certa imponenza, a cui si poteva accedere da una scaletta di notevole fattura. L'esterno, di estrema robustezza, \u00e8 leggermente deteriorato dall'incuria. Gli ampi sotterranei furono occupati dalla mensa universitaria fino al 2003 quando la chiusura dell'esercizio li ha lasciati abbandonati.\nIl saccheggio dei lazzari nel 1799 distrusse gli antichi ornamenti interni (pitture, mobilio, e una grande biblioteca) costringendo i nuovi possessori a un ampio rimaneggiamento. Negli anni '30 restava dei precedenti ambienti solo un pavimento con riquadro maiolicato. Nella volta del salone al primo piano (piano nobile), attuale \"Aula Matteo Ripa\", fu eseguito da Giuseppe Cammarano un affresco raffigurante \"Ercole al bivio\".\nEra parte della propriet\u00e0 di palazzo Giusso anche lo storico cedro del Libano al centro della piazzetta antistante l'edificio, abbattuto nella notte del 12 giugno 2013 e ripiantumato la sera del 27 giugno."}
{"id": "1068341", "revid": "1817414", "url": "https://it.wikipedia.org/wiki?curid=1068341", "title": "Macrorganismo", "text": "In biologia, il termine macrorganismo \u00e8 termine usato per comodit\u00e0, ovvero si considera come tale qualsiasi essere vivente che non venga classificato come microrganismo. Semplificando, si pu\u00f2 dire che risultano essere macrorganismi quasi tutte le specie appartenenti al regno animale e vegetale visibili ad occhio nudo, mentre non sono macrorganismi quasi tutti i procarioti e i protisti (visibili solo con l'ausilio del microscopio ottico o elettronico).\nIl termine \u00e8 usato nella definizione di infezione, descritta come l'ingresso in un macrorganismo di microrganismi patogeni."}
{"id": "1068346", "revid": "125667625", "url": "https://it.wikipedia.org/wiki?curid=1068346", "title": "Ci vuole orecchio", "text": "Ci vuole orecchio \u00e8 l'undicesimo album in studio di Enzo Jannacci, pubblicato nel 1980 dalla Dischi Ricordi. \u00c8 tuttora l'album pi\u00f9 antico di Jannacci a essere stato ristampato su CD.\nDescrizione.\nAnche in questo album, Jannacci si avvale della collaborazione di Tullio De Piscopo alla batteria e di Paolo Conte, realizzando una sua versione de \"La sporca vita\", brano che risale al secondo album del musicista astigiano. Anche \"Silvano\" era parte del repertorio cabarettistico del duo Cochi e Renato che ne sono anche coautori, il cui testo si distingue per il suo marcato nonsense e alcune allusioni in chiave ironica e sdrammatizzante a pratiche sessuali insolite. In questa versione Jannacci esordisce esclamando: \"il titolo \u00e8: amami e sgonfiami\". \"Il dritto\" sar\u00e0 incisa anche da Milva nel suo album \"La rossa\" del 1981 che sar\u00e0 interamente scritto da Jannacci. Questa versione \u00e8 incisa a un volume bassissimo per la sua quasi intera durata: trattando di un disadattato (\"dritto\" in quanto alto e magro) che pone fine alla sua esistenza, al momento della parola \"[la vita] fin\u00ec\" del secondo ritornello, il volume torna standard. Nella versione di Milva, Jannacci interverr\u00e0 con commenti stranianti al testo.\nSulle restanti tracce, la pi\u00f9 conosciuta \u00e8 la title track, scritta insieme al duo autorale Gino e Michele, che sottolinea il duplice aspetto di un'orchestra nell'andare a tempo col cantante, e in metafora, nello stare al passo con la stessa vita che \u00e8 come un'orchestra che assembla a piacimento i propri elementi. Al di l\u00e0 della filosofia del brano, la musica in stile rhythm'n'blues colpisce per la sua orecchiabilit\u00e0. \"Fotoricordo... il mare\" rimanda al precedente lavoro quasi omonimo; \"Si vede\" racconta con fare minimalista una storia, intessuta di quotidiano, di un giovane che, attento a osservare ogni particolare del paesaggio che lo circonda, paesaggio grigio, periferico, depresso e in una giornata uggiosa, scorge da lontano la sua ragazza e vedendola con un ombrello che non le aveva regalato lui, capisce che non gli vuole pi\u00f9 bene. Infine, il brano d'apertura \"Musical\" affronta il tema delle morti nei cantieri, e paragona la vita a uno spettacolo di variet\u00e0 con continue entrate ed uscite di scena.\nNella versione in musicassetta era stato inserito \"Il pacco\", brano con la stessa musica della title-track, ma con testo diverso (che nella versione originale recita appunto \"bisogna avere il pacco intinto dentro al secchio\")."}
{"id": "1068358", "revid": "120868121", "url": "https://it.wikipedia.org/wiki?curid=1068358", "title": "Lago di Annone", "text": "Il lago di Annone (in brianzolo \"Lagh de Anon\") \u00e8 un lago situato in provincia di Lecco, in Lombardia.\nSi trova nella parte settentrionale della Brianza, all'imbocco della valle Magrera ad ovest della citt\u00e0 di Lecco.\nDescrizione.\nLe due penisole di Isella e di Annone lo dividono in due parti (bacini), collegate da uno stretto canale largo appena pochi metri. Sul lago di Annone si affacciano i comuni di Annone di Brianza, Suello, Civate, Galbiate e Oggiono.\nGli immissari del bacino est sono i seguenti torrenti:\nGli immissari del bacino ovest sono i seguenti:\nIl lago ha come unico emissario il rio Torto, che tributa all'Adda e, conseguentemente, appartiene al bacino idrografico del Po."}
{"id": "1068361", "revid": "4106", "url": "https://it.wikipedia.org/wiki?curid=1068361", "title": "Lago di Oggiono", "text": ""}
{"id": "1068365", "revid": "120762298", "url": "https://it.wikipedia.org/wiki?curid=1068365", "title": "Nuove registrazioni", "text": "Nuove registrazioni (o \"Nuove registrazioni 1980\") \u00e8 il titolo dato comunemente all'album antologico di studio di Enzo Jannacci, pubblicato alla fine del 1980 ed avente di fatto per titolo i soli nome e cognome dell'artista.\nLa dicitura, utilizzata essenzialmente per contraddistinguere il disco, deriva da una scritta - \"Nuove registrazioni 1980\" appunto - che campeggia in copertina; in una successiva ristampa su CD, verr\u00e0 addirittura re-intitolato \"1980\".\nIl disco.\nSi tratta in effetti di una raccolta di successi del passato, perlopi\u00f9 risalenti agli anni '60 e non ancora presenti nel catalogo Ricordi, qui appositamente reincisi dal cantautore con nuovi arrangiamenti, sempre curati da lui, ed eseguiti da un gruppo di musicisti in gran parte presenti nei suoi lavori precedenti (Tullio De Piscopo, Sergio Farina, Pino Sacchetti) o successivi (Mark Harris). \nInediti rispetto alla produzione di Jannacci sono \"E la vita, la vita\", lanciata sei anni prima da Cochi e Renato ed eseguita spesso da Jannacci nei concerti, e lo \"standard\" tradizionale dei repertori da osteria del nord Italia \"L'uselin de la comare\".\nForse per il suo carattere prettamente antologico, l'album era stato pubblicato direttamente nella linea economica della Dischi Ricordi, la \"Serie Orizzonte\"."}
{"id": "1068369", "revid": "74801", "url": "https://it.wikipedia.org/wiki?curid=1068369", "title": "S\u00f6derk\u00f6ping (comune)", "text": "S\u00f6derk\u00f6ping \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1068370", "revid": "74801", "url": "https://it.wikipedia.org/wiki?curid=1068370", "title": "Vadstena (comune)", "text": "Vadstena \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1068372", "revid": "110157", "url": "https://it.wikipedia.org/wiki?curid=1068372", "title": "Valdemarsvik (comune)", "text": "Valdemarsvik \u00e8 un comune svedese di 7.789 abitanti, situato nella contea di \u00d6sterg\u00f6tland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1068374", "revid": "287204", "url": "https://it.wikipedia.org/wiki?curid=1068374", "title": "Fornjot", "text": ""}
{"id": "1068377", "revid": "161374", "url": "https://it.wikipedia.org/wiki?curid=1068377", "title": "Agusta A129", "text": ""}
{"id": "1068378", "revid": "1149807", "url": "https://it.wikipedia.org/wiki?curid=1068378", "title": "Junk - Cronache dell'ultimo eroe", "text": "Junk - Cronache dell'ultimo eroe (\"JUNK -RECORD OF THE LAST HERO-\") \u00e8 un manga di Kia Asamiya pubblicato per la prima volta in Giappone il 24 giugno 2004. \u00c8 composto in totale da sette \"tank\u014dbon\", e si \u00e8 concluso in Italia nel giugno 2008, data di pubblicazione dell'ultimo volume, edito da Planet Manga.\nTrama.\nHiro \u00e8 un ragazzo che non esce mai di casa per colpa di alcuni suoi compagni di classe che lo maltrattano e lo perseguitano. Un giorno navigando su Internet si imbatte in uno strano sito in cui si registra ad un concorso. Vinto il premio, gli viene spedito uno strano apparecchio chiamato Junk che, una volta indossato, si trasforma in una tuta nera che gli fornisce super poteri. In particolare Junk gli fornisce una forza sovrumana e l'accesso a tutte le informazioni (anche private) di internet. Vestito di questa tuta si vendica subito delle angherie subite dai suoi compagni, ma attira l'attenzione dei media e della polizia. A causa dell'imminente esaurimento della batteria di Junk, Hiro \u00e8 costretto a scappare verso casa, che per errore fa esplodere, uccidendo cos\u00ec i suoi genitori. Si ritrova cos\u00ec solo, senza casa, ma con un sacco di soldi dell'assicurazione sulla vita dei genitori, cos\u00ec si trasferisce dapprima a casa della sua amica Ryoko per poi comprare un appartamento con i soldi dell'assicurazione.\nMa c'\u00e8 un altro Junk che gira per la citt\u00e0, dalle sembianze femminili che a differenza di lui usa propria tuta bianca per fare del bene. Per le reciproche divergenze di interessi i due si affrontano subito in una lotta senza esclusione di colpi, in cui il bianco dimostra di avere una padronanza migliore della tuta. Fan dell'idol Manami Hiiragi, Hiro decide di comprare i biglietti per il suo prossimo concerto, ma viene anche a sapere di un terrorista che ha deciso di trasformare in tragedia lo spettacolo. Arrivato al concerto Hiro comincia ad indagare e si imbatte nel Junk bianco. I due decidono di unire le forze per impedire l'attentato ma la carica della tuta del Junk bianco si esaurisce rivelando le sue sembianze, quelle di Manami Hiiragi, che intanto sta cantando sul palco. La ragazza dice di essere l'ombra di Manami. Rimasto da solo Hiro riesce in qualche modo a limitare i danni dell'attentato e fuggire da media e polizia.\nIntanto proprio la polizia, notando troppi collegamenti tra il ragazzo e il Junk nero, ingaggia un paparazzo per spiare Hiro, il quale scopre la sua relazione segreta con la madre di Ryoko, Kaoru Harumi. Non passa molto tempo che Ryoko, tornando a casa dopo essere uscita con le amiche viene rapita da un pazzo convinto che lei sia sua figlia, con l'intenzione di crescerla come tale. Hiro grazie alla tecnologia fornitagli dalla tuta riesce a trovare il nascondiglio e a salvare la ragazza. Intanto la notizia della relazione segreta della madre della ragazza rapita viene pubblicata in un giornale scandalistico; Hiro per vendicarsi fa esplodere la redazione di quel giornale, tuttavia non riesce a capire il motivo per cui la tuta non gli permetta di uccidere. La trama continua negli albi successivi, ed \u00e8 comunque consigliata ad un pubblico maturo."}
{"id": "1068383", "revid": "1005847", "url": "https://it.wikipedia.org/wiki?curid=1068383", "title": "Francesco Ruffini", "text": "Biografia.\nFrancesco Ruffini frequent\u00f2 il Liceo classico Carlo Botta ad Ivrea. Dopo aver insegnato a Pavia e a Genova, divenne docente a Torino prima di Storia del diritto, poi di Diritto ecclesiastico, incentrando il suo insegnamento in particolare sul tema della libert\u00e0 religiosa e, pi\u00f9 in generale, sui singoli diritti di libert\u00e0 via via configuratisi nel corso dei secoli. Fra i suoi allievi migliori ebbe Arturo Carlo Jemolo, Alessandro Galante Garrone, Piero Gobetti (che fu anche suo editore) e Mario Falco. Fu rettore dell'Universit\u00e0 degli Studi di Torino dal 1910 al 1913.\nFu nominato senatore del Regno d'Italia nel 1914. Socio di numerosi consessi accademici, fra i quali i Lincei e l'Istituto lombardo di scienze e lettere, fu presidente dell'Accademia delle Scienze di Torino dal 1922 al 1928.\nNel 1925 fu tra i firmatari del Manifesto degli intellettuali antifascisti, redatto da Benedetto Croce, che nel 1927 gli dedic\u00f2 il volume \"Uomini e cose della vecchia Italia\". Nel 1928 Ruffini sub\u00ec un'aggressione da parte di un gruppo di fascisti all'interno dell'Universit\u00e0 di Torino, dove insegnava. Presero le sue difese diversi studenti, tra cui Alessandro Galante Garrone e Dante Livio Bianco.\nStrenuo laicista, insieme a Benedetto Croce e Alberto Bergamini critic\u00f2 apertamente il Concordato del 1929: nella seduta parlamentare del 24 maggio 1929, Croce aveva attaccato, infatti, l'ipotesi di dar vita al Concordato fra Stato e Chiesa.\nInsieme al figlio, Edoardo Ruffini Avondo, nel 1931 figur\u00f2 tra i pochi docenti che rinunciarono alla cattedra per non prestare il giuramento di fedelt\u00e0 al fascismo. Mor\u00ec tre anni dopo a Torino.\nAlla sua memoria \u00e8 dedicato nel dopoguerra il Parco Ruffini a Torino.\nOpere.\nGiudicato \"un maestro di libert\u00e0\" interessatosi sempre del rapporto fra Stato e Chiesa, Ruffini studi\u00f2 la figura di Cavour, di cui fu grande estimatore.\nNel 1901 la sua analisi delle origini storiche dell'idea di libert\u00e0 religiosa sfoci\u00f2 nella stesura dell'opera \"La libert\u00e0 religiosa. Storia dell'idea\", in cui egli mostra come l'idea di libert\u00e0 religiosa emerga dalle guerre di religione che attraversarono l'Europa all'inizio dell'et\u00e0 moderna come \u00abla scintilla dall'urto tra due pietre dure\u00bb.\nL'anno seguente, cur\u00f2 il manuale \"Storia del diritto privato italiano\", scritto dal suo docente Cesare Nani e pubblicato postumo. \nSignificativo anche lo scritto \"La \u00abCabale Italique\u00bb nella Ginevra del Seicento\", dove Ruffini compie una breve analisi sul ceppo italiano emigrato e stabilitosi in Svizzera, ed in particolare a Ginevra, in seguito alla riforma protestante; presenti, tra l'altro, ampi riferimenti alla storia d'Italia, con uno sguardo privilegiato alla Toscana, e in particolare alla citt\u00e0 di Lucca.\n\"L'intera collezione delle sue opere\" \u00e8 stata digitalizzata dalla \"Biblioteca Norberto Bobbio\" ed \u00e8 liberamente consultabile in pubblico dominio."}
{"id": "1068386", "revid": "125684627", "url": "https://it.wikipedia.org/wiki?curid=1068386", "title": "E allora...Concerto", "text": "E allora...Concerto \u00e8 un LP di Enzo Jannacci."}
{"id": "1068391", "revid": "125625020", "url": "https://it.wikipedia.org/wiki?curid=1068391", "title": "Aorta addominale", "text": "Laorta addominale fa parte dell'aorta discendente, fa seguito all'aorta toracica e decorre parallelamente e a sinistra della vena cava inferiore. \u00c8 l'arteria pi\u00f9 grande della regione topografica addominale.\nL'aorta addominale emette una serie di piccoli rami:\nTopografia.\nInizia a livello del corpo della XI vertebra toracica, a volte un po' inferiormente (dal corpo della XII vertebra toracica); termina a livello del corpo della quarta vertebra lombare o nel disco intervertebrale sottostante, dove si biforca nelle due arterie iliache comuni.\nDurante il suo decorso si applica nel connettivo retroperitoneale della fascia extraperitoneale dell'addome, molto denso in avanti e sui lati. In questo ambiente connettivale sono disseminati diversi linfonodi dell'addome.\nPosteriormente l'aorta addominale si pone a ridosso dei corpi vertebrali e pi\u00f9 precisamente:\nLa sua faccia posteriore incrocia le vene lombari di sinistra e contrae rapporto con il dotto toracico e le sue radici.\nAnteriormente l'arteria \u00e8 circondata da filuzzi nervosi appartenenti ai plessi celiaco e aortico del sistema simpatico. Contrae rapporti inoltre con:\nLa sua faccia destra ha rapporto con:\nA sinistra ha rapporti con:\nAnatomia microscopica.\nL'aorta addominale presenta una struttura tipica delle grandi arterie propulsive, di tipo elastico e soggette all'effetto Windkessel. Dal lume verso la tonaca avventizia si distinguono:"}
{"id": "1068395", "revid": "124320552", "url": "https://it.wikipedia.org/wiki?curid=1068395", "title": "Lago di Pusiano", "text": "Il lago di Pusiano, detto anche di Casletto o Eupili (\"Lagh de Pusian\" in lombardo, \"Lacus Pusianum\" in latino), \u00e8 un lago situato tra le province di Como e Lecco, in Brianza, Lombardia.\nIn suo onore Giuseppe Parini pubblic\u00f2 il suo primo libro di poesie (di tono arcade), con lo pseudonimo di Ripano Eupilino.\nIl pittore Giovanni Segantini dipinse Il lago di Pusiano in un suo celebre quadro Ave Maria a trasbordo che \u00e8 tra i primi che segnano l'evoluzione verso il divisionismo.\nIdrografia.\nIl lago Pusiano (o Eupili, come veniva chiamato in epoca romana) \u00e8 il pi\u00f9 grande dei Laghi Briantei, ha una lunghezza massima di 2.700 metri, una larghezza di 2.400 metri, un perimetro di circa 11 chilometri, una superficie minima (in tempi di magra) di 5.250.000 metri quadrati che raggiunge i 6.720.000 metri quadrati nei periodi di piena. Il volume dell'acqua \u00e8 di 81 milioni di metri cubi.\nIl Lago di Pusiano, come gli altri Laghi Briantei, si \u00e8 formato dopo il ritiro dell\u2019enorme ghiacciaio che copriva gran parte del territorio brianzolo ed \u00e8 per questo di origine glaciale. \nInizialmente, esso costituiva un tutt'uno insieme al Lago di Alserio, solo in epoche pi\u00f9 recenti si separarono a causa dell\u2019accumulo dei sedimenti portati dal fiume Lambro e dall\u2019attivit\u00e0 umana di bonifica.\nIl suo emissario \u00e8 il Lambro, che ne \u00e8 pure l\u2019immissario con il nome di Lambrone. Dal 1811 il lago \u00e8 regolato allo sbocco verso la valle del Lambro attraverso una diga, Cavo Diotti, ora gestita dal Parco regionale della Valle del Lambro. Sulle sponde di questo specchio d'acqua si trovano i comuni di Pusiano, Eupilio, Erba e Merone in provincia di Como, di Cesana Brianza, Bosisio Parini e Rogeno in provincia di Lecco. Poco distante da Pusiano, in territorio interamente lecchese vi \u00e8 un altro specchio d'acqua poco pi\u00f9 esteso denominato Lago di Annone, dal comune di Annone di Brianza.\nIsole.\nNel lago \u00e8 situata la piccola Isola dei Cipressi, di propriet\u00e0 privata. Essa \u00e8 un isolotto di forma ovale che si trova all'interno del lago di Pusiano. Deve il suo nome alla presenza di circa 130 cipressi, alcuni dei quali secolari.\nLa sua storia ha origini lontane e risale al neolitico (10-15000 a.C.), qui i primitivi costruirono sul lato meridionale dell\u2019isola un piccolo villaggio fatto di palafitte.\nA partire dal medioevo, fino al XVII secolo, fu connessa alla storia del Lago di Pusiano e perci\u00f2 divenne propriet\u00e0 dell\u2019arcivescovo di Milano, poi dei signori Carpani (feudatari locali) ed infine divenne l\u2019isola dei Vicer\u00e9, dall\u2019arciduca Ferdinando Carlo d\u2019Asburgo Este Lorena a l\u2019arciduca Ranieri d\u2019Asburgo, passando per Eugenio de Beauharnais. Rimase propriet\u00e0 della casa imperiale austriaca fino a circa il 1831. Essi alloggiavano in un palazzo storico in paese, noto come palazzo Beauharnais e utilizzavano l'isola per i propri passatempi.\nFu ceduta nel 1874 ai fratelli Antonio ed Egidio Gavazzi, industriali di Valmadrera. Oggi l\u2019isola, meta di visite guidate e location per matrimoni o eventi, mantiene il fascino di un\u2019oasi privata ed \u00e8 particolarmente conosciuta per la presenza di particolari specie botaniche ed animali esotici tra cui: wallaby, gru coronate, pavoni e cicogne.\nStoria.\nPreistoria.\nLe radici del lago \u201cEupili\u201d affondano nella preistoria, per risalire dai romani fino ai tempi moderni con le ville settecentesche, luoghi di \u201cdelizie\u201d per numerosi artisti come Parini, Monti, Porta, Manzoni, Stendhal e Segantini. In suo onore il pi\u00f9 illustre figlio, Giuseppe Parini, pubblic\u00f2 il suo primo libro di poesie (di tono arcade), con lo pseudonimo di Ripano Eupilino.\nStoria antica.\nLa prima testimonianza relativa al Lago \u00e8 per\u00f2, nel 70 d.C., quella di Caio Plinio Secondo (nato a Como nel 23 d.C. e morto a Stabia il 70 d.C.), conosciuto come Plinio il Vecchio, che nel suo \u201cNaturalis historia\u201d, importantissima opera in 37 volumi fa riferimento ai principali laghi lombardi accennando a quello di \u201cEupili\u201d. Una citazione da cui \u00e8 possibile desumere il fatto che, nei secoli passati, l'estensione del bacino lacustre dovesse essere maggiore dell'attuale, in caso contrario, difatti, non sarebbe mai stato citato. Era dunque un lago rilevante che si affiancava al Lario (Lago di Como), al Verbano (Lago Maggiore), al Benaco (Lago di Garda) ed al Sebino (Lago d\u2019iseo).\nStoria medievale.\nDel lago di Pusiano (anche chiamato lacus pusianum) si scrive per la prima volta in via ufficiale in un documento risalente al 1314, nel quale si regolarizza la spartizione del bacino mediante rogito: i 2/3 divengono competenza dell'arcivescovo di Milano e della sua mensa per i bisognosi, 1/3 rimane della collegiata di San Giovanni Battista di Monza.\nNumerosi cambi di propriet\u00e0 hanno caratterizzato il lago nel corso dei secoli. Nel 1483 l'arcivescovo di Milano concede l'affitto del lago ad una famiglia privata chiedendo per\u00f2 in cambio un canone in denaro e imponendo l'obbligo di fornire un determinato quantitativo di pesce alla mensa arcivescovile in tempo di Quaresima.\nPi\u00f9 volte, nel corso del 1500, il lago di Pusiano fu considerato una pedina importante per la realizzazione di una rete di navigazione interna al territorio Milanese, cos\u00ec da navigare dalla Brianza a Milano. Difatti, sotto i Visconti e gli Sforza, si occuparono del problema personaggi illustri tra cui Leonardo Da Vinci, nel periodo in cui si trovava alla Corte di Ludovico il Moro.\nStoria moderna e contemporanea.\nDi particolare rilievo per lo sviluppo del lago l'arrivo, nel 1550, della famiglia Carpani che nonostante ricorsi, querele e battaglie legali ne rimarr\u00e0 proprietaria dal 1588 al 1765 quando un nuovo cambio di propriet\u00e0 anticiper\u00e0 l'arrivo dei francesi. Per appannaggio imperiale, il bacino divenne patrimonio napoleonico. Qui voleva trascorrere le proprie vacanze Eugenio di Beauharnais, vicer\u00e9 del Regno d\u2019Italia Napoleonico, da cui l'attuale denominazione del palazzo situato a Pusiano. La leggenda narra che questo palazzo fosse preferito ad altri perch\u00e9 qui era possibile raggiungere la camera da letto senza scendere da cavallo; ci\u00f2 era dovuto alla reale necessit\u00e0 di evitare le fucilate di eventuali attentatori: tanto pi\u00f9 rapido l'ingresso, tanto meno tempo per prendere la mira.\nLa storia racconta anche che nel 1816 il meccanico Locatelli esegu\u00ec il primo esperimento del \u201cnaviglio inaufragabile\u201d, con ogni probabilit\u00e0 una barca dotata di particolari strumentazioni tecniche che la rendevano particolarmente resistente in caso di piogge o temporali. Della prova non restano per\u00f2 informazioni tramandate in forma scritta. \u00c8 invece certo che, nel 1820, sul lago di Pusiano si vide il primo battello a vapore d'Italia, esperimento che gli austriaci, nuovi dominatori dell'epoca, fecero presto tramontare sospettando che dietro quell'agire vi fosse un covo di carbonari.\nRisale al 1870 il nuovo passaggio di propriet\u00e0 del lago al Comune di Bosisio, fino all'avvento della societ\u00e0 \u201cProprietari Lago Pusiano e annessi\u201d che rilev\u00f2 la propriet\u00e0 del lago e delle relative dipendenze. Cos\u00ec sino al 1922 quando le acque italiane divennero di propriet\u00e0 demaniale come da decreto governativo emanato da Benito Mussolini, nel 1928 furono quindi attribuiti ai proprietari i diritti di \u201cpesca, navigazione, far ghiaccio, taglio delle lische e piante acquatiche\u201d.\nNel corso degli anni si sono elaborati diversi piani per cercare di risolvere il problema dell\u2019inquinamento delle acque; sono state fatte diverse verifiche e sopraluoghi che hanno portato alla divulgazione di uno studio, nel 1995, sui danni della navigazione a motore sul Lago di Pusiano, sulla non dannosit\u00e0 degli idrovolanti e sull\u2019ossigenazione dell\u2019acqua. Sempre nello stesso anno \u00e8 entrata in vigore l\u2019abolizione della caccia sul lago e l\u2019incremento di anatre, folaghe, gallinelle d\u2019acqua e germani. Durante tutti questi anni la situazione dell\u2019inquinamento sul lago \u00e8 migliorata.\nL'attuale propriet\u00e0 dei diritti del lago di Pusiano \u00e8 della societ\u00e0 Sweet Home di Propriet\u00e0 di Egidio Motta che ha dato in concessione a Egirent Services Srl la Gestione di pesca, navigazione, produzione del ghiaccio, taglio delle lische (canneti) e piante acquatiche. Egirent Service si occupa di eseguire le opere ittogeniche in accordo con le provincie di Lecco e Como, nonch\u00e9 la pulizia il controllo e vigilanza di tutto il lago. Dalla sponda di Bosisio \u00e8 possibile effettuare un giro caratteristico mediante l\u2019uso di un battello comunale.\nLeggende.\nAl lago Pusiano si lega anche la storia di Angela e Teresa Isacchi, due veggenti che nella seconda met\u00e0 del XIX secolo divennero meta di pellegrinaggi non solo dalla Lombardia, ma dall'Italia intera e dai nobili europei in transito. Secondo la leggenda, alcune delle loro meditazioni, frutto di colloqui diretti con la Beata Vergine Maria, furono riportati su libri particolarmente diffusi fino all'inizio del \u2018900. La storia racconta che predissero la caduta dell'Impero Austro-ungarico e la fine del potere temporale della Chiesa, fatti entrambi verificatisi a distanza di poco tempo.\nPesca.\nCome voluto da Egirent Service srl, la pesca nel lago di Pusiano \u00e8 rigorosamente no kill. Il Lago, per\u00f2, viene riconosciuto come un\u2019eccellenza europea nel settore della pesca, infatti, come censito dal Parco regionale della Valle del Lambro, sono circa 25 le specie ittiofauniche presenti al giorno d\u2019oggi. Il lago, inoltre ospita un\u2019abbondante quantit\u00e0 di pesce di svariate qualit\u00e0, con la grande diffusione di carpe, lucci, ma soprattutto pesce persico.\nIl Paese di Pusiano, infatti, \u00e8 noto per la preparazione del famoso risotto al pesce persico, oramai divenuto un piatto tipico. La ricetta prevede il riso bianco abbinato al pesce impanato con uovo e pane grattugiato e fritto in abbondante olio e burro.\nSul Lago di Pusiano \u00e8 inoltre possibile provare l\u2019esperienza di godersi il panorama da un'altra prospettiva, navigando a bordo della Motonave Enigma, imbarcazione alimentata ad energia solare.\nSport.\nOltre per la pesca, il lago di Pusiano \u00e8 noto per essere una vera e propria palestra naturale per il canottaggio. Le sue calme acque ospitano due centri remieri dove anche campioni olimpici provenienti da Paesi Bassi, Germania e Svizzera utilizzano per i loro allenamenti."}
{"id": "1068397", "revid": "287204", "url": "https://it.wikipedia.org/wiki?curid=1068397", "title": "Fiumi della Bulgaria", "text": "I fiumi principali della Bulgaria sono il Danubio, che segna il confine tra Bulgaria e Romania, l'Os\u0103m, la Marica e l'Isk\u0103r, i quali sfociano nel mar Egeo e nel mar Nero.\nPer lunghezza, i fiumi pi\u00f9 importanti sono il Danubio (2888 km) e la Marica (480), mentre l'Isk\u0103r (368 km) \u00e8 il maggiore dei fiumi che scorrono solo in Bulgaria."}
{"id": "1068401", "revid": "17351", "url": "https://it.wikipedia.org/wiki?curid=1068401", "title": "A\u00e9rospatiale Gazelle", "text": ""}
{"id": "1068406", "revid": "212348", "url": "https://it.wikipedia.org/wiki?curid=1068406", "title": "Storia della lingua ceca", "text": "La lingua ceca si \u00e8 sviluppata intorno al X secolo dalla lingua proto-slava. \nPeriodi.\nProto-Ceco.\nViene chiamato Proto-ceco il pi\u00f9 antico stadio di sviluppo della lingua ceca come una lingua separata (dalla fine del X secolo ad approssimativamente la met\u00e0 del XII secolo). I linguisti riconoscono la ricostruzione solo per il fatto che non esistono documenti scritti del periodo. Il latino, e limitatamente l'antico slavo ecclesiastico, venivano usati come lingue letterarie.\nI pi\u00f9 antichi cambiamenti dal proto-slavo erano gli stessi per tutti i dialetti slavi occidentali. Soprattutto la palatalizzazione della consonante velare \"ch\" \u2192 \"\u0161\" (\"v\u044c\u0161\u044c\", tutto), mentre \u2192 \"s\" (\"v\u044cs\u044c\") si \u00e8 sviluppata nei dialetti slavi orientali e meridionali.\nAltri cambiamenti ebbero luogo durante il X secolo:\nLa caduta degli jer avvenne secondo la regola che gli jer presenti in posizione dispari dalla fine caddero, mentre gli jer (sia \u044a che \u044c, a differenza di altre lingue slave) in posizione pari divennero e. Essa rafforz\u00f2 il contrasto fonologico tra le consonanti palatalizzate e non, e provoc\u00f2 l'alternanza della \"\"e\" epentetica\" ed \"0\" (fonema zero). Venne rafforzato anche il contrasto della quantit\u00e0 vocalica. La depalatalizzazione delle consonanti che precedevano \"e\" ed \"\u00e4\" ebbe luogo in seguito, quindi la frequenza delle consonanti palatalizzate venne diminuita, ma allo stesso tempo ci\u00f2 rafforz\u00f2 il contrasto di palatalizzazione. Il cambiamento di \"\u2019\u00e4 \u2192 \u011b\" ed \"\u00e4 \u2192 a\" ebbe luogo alla fine del XII secolo. \nLe vocali erano anteriori (\"\u00e4, e, i, \u011b\") e posteriori (\"a, o, u\"), e le anteriori avevano varianti allofone posteriori e viceversa. Tutte le vocali potevano essere sia lunghe che corte. Le consonanti si divisero in dure (\"b, p, v, m, t, d, r, l, n, c, z, s, k, g, ch\") e molli, palatali o palatalizzate (\"t', d', r', l', n', c', s', z', \u010d, \u0161, \u017e, j, \u0148\"). Questa divisione divenne basilare per lo sviluppo successivo. \nNella declinazione nominale, la divisione tradizionale secondo la radice della parola venne progressivamente rimpiazzata dal principio del genere (\"maschile, femminile\" e \"neutro\"). C'erano inoltre tre numeri: \"singolare, duale\" e \"plurale\".\nIl duale veniva applicato anche nella coniugazione verbale. Il passato veniva espresso dall'aoristo, l'imperfetto, il perfetto ed il piuccheperfetto. Il futuro non era ancora un tempo stabilizzato, il presente veniva infatti spesso usato al suo posto. Il contrasto tra l'aspetto \"perfettivo\" ed \"imperfettivo\" non era ancora abbastanza sviluppato, esistevano verbi biaspettuali e verbi senza aspetto. Il supino proto-slavo veniva usato dopo i verbi di moto, ma venne rimpiazzato dall'infinito, pur lasciando una traccia: l'attuale desinenza di infinito in \"-t\", che deriva dal supino.\nCeco arcaico.\nQuesto periodo si estende dalla met\u00e0 del XII secolo alla fine del XIII secolo. I primi documenti scritti, bohemica (nomi cechi in testi in lingua straniera), glosse (traduzioni ceche di parole e frasi scritte in aggiunta a testi stranieri) e note (non relative ai testi originali), vengono da questo periodo.\nLa pi\u00f9 antica frase ceca venne annotata nella carta di fondazione del capitolo di Litom\u011b\u0159ice all'inizio del XIII secolo:\n\"Pauel dal ge\u0283t plo\u0283coucih zemu\"\n\"Wlah dalge\u0283t dola\u0283 zemu i\u0283uiatemu \u0283cepanu \u0283eduema du\u0283nicoma bogucea a\u0283edlatu\"\nI testi venivano scritti in un'ortografia primitiva che utilizzava le lettere dell'alfabeto latino senza modifiche anche per i suoni che non appartenevano al latino. La lettera \"c\", ad esempio, denotava \"k, c\" cos\u00ec come \"\u010d\". Ci\u00f2 port\u00f2 a varie ambiguit\u00e0 che divennero serie specialmente nei nomi. In seguito durante il XIII secolo, l'ortografia digrafa (\"sp\u0159e\u017ekov\u00fd pravopis\") cominci\u00f2 a comparire, anche se non sistematicamente. Combinazioni di lettere (digrafi) venivano usato per esprimere suoni cechi, es. \"rs\" per \"\u0159\".\nSi ebbero grandi cambiamenti nella fonetica. Le varianti anteriori e posteriori delle vocali vennero eliminate, es. \"\u2019\u00e4 \u2192 \u011b\" (\"ie\") ed \"\u2019a \u2192 \u011b\" (\"v'a\u030bce \u2192 viece\", pi\u00f9, \"p'\u00e4kn\u00fd \u2192 p\u011bkn\u00fd\", carino). In morfologia, questi cambiamenti ampliarono la differenza tra i nomi deboli ed i nomi forti (\"sedl\u00e1ka\", contadino (gen.) / \"or\u00e1\u010d\u011b\", aratore (gen.); \"m\u011bsta\", citt\u00e0 / \"mor'\u011b\", mari; \"\u017eena\", donna x \"du\u0161\u011b\", anima) cos\u00ec come nei verbi (\"volati\", chiamare / \"s\u00e1z\u011bti\"; piantare). La \"l\" dura sillabica cambi\u00f2 in \"lu\" (\"Chlmec \u2192 Chlumec, d\u013ag\u00fd \u2192 dl\u00fah\u00fd\", lungo), al contrario della \"l\u2019\" dolce. Il passaggio di \"g\" a \"\u0263\", e quindi in seguito a \"h\", ha avuto luogo in tutto il periodo fino al XII secolo.\nIn seguito le alveolari palatali divennero sibilanti (\"t' \u2192 c', d' \u2192 dz\u2019\" e \"r' \u2192 rs\u2019\"). Ad ogni modo, \"c\u2019\" e \"dz\u2019\" scomparvero poco dopo, ma il passaggio \"r' \u2192 rs' \u2192 \u0159\" divenne permanente.\nLa morfologia differisce di poco dal Proto-ceco.\nXIV secolo.\nNel XIV secolo, il ceco cominci\u00f2 a penetrare nei vari stili letterari. Verso la fine del secolo cominciarono ad apparire documenti ufficiali in ceco. L'ortografia digrafa veniva normalmente applicata.\nLa vecchia ortografia digrafa (\"star\u0161\u00ed sp\u0159e\u017ekov\u00fd pravopis\") era: \nI grafemi \"i\" ed \"y\" erano intercambiabili. La lunghezza vocalica non veniva segnalata di solito e le lettere doppie venivano usate raramente. Regole obbligatorie non esistevano, perci\u00f2 il sistema non veniva sempre applicato precisamente.\nDopo il 1340, venne applicata la tarda ortografia digrafa (\"mlad\u0161\u00ed sp\u0159e\u017ekov\u00fd pravopis\"):\nI grafemi \"i\" ed \"y\" rimasero intercambiabili. I segni di punteggiatura venivano usati saltuariamente in varie forme, per denotare le pause. \nSi ebbero i passaggi di \"\u2019u \u2192 i\" (\"kl'\u00fa\u010d \u2192 kl\u00ed\u010d\", chiave) ed \"\u2019o \u2192 \u011b\" (\"ko\u0148\u00f3m \u2192 koniem\", cavalli (dat.)). La cosiddetta grande depalatalizzazione storica (\"hlavn\u00ed historick\u00e1 depalatizace\"), iniziata nel XIII secolo, ebbe termine. Le consonanti palatalizzate (deboli) si confusero con le loro controparti dure o divennero consonanti palatali (\u010f, \u0165, \u0148). La depalatalizzazione non riguard\u00f2 al momento la \"l\" dura e quella debole, che si fusero in un'unica \"l\" mediana alla fine del XIV secolo. In questo contesto, il fonema \"\u011b\" [\u02b2e] scomparve. La \"\u011b\" corta si mut\u00f2 in \"e\" o venne reinterpretata come \"j + e\" (\"p\u011bna\" [pjena], schiuma) prima delle consonanti labiali nella pronuncia. La \"\u011b\" lunga venne dittongata in \"ie\" (\"chtieti\", volere, \"\u010die\u0161e\", calice, \"piesek\", sabbia). Allo stesso tempo la \"\u00f3\" lunga si dittong\u00f2 in \n\"uo\" (\"s\u00f3l \u2192 suol\", sale).\nNella pronuncia l'assimilazione regressiva di sonorit\u00e0 venne rinforzata (con l'eccezione di \"h, \u0159\" e \"v\"). La sonorit\u00e0 divenne la principale caratteristica di contrasto tra le consonanti dopo la scomparsa della palatalizzazione. La pronuncia originale di \"v\" era probabilmente bilabiale (come si \u00e8 preservato in alcuni dialetti boemi orientali alla fine delle sillabe: \"diwnej\", peculiare, \"stowka\", un centinaio), ma nel XIV secolo, l'articolazione cambi\u00f2 nella labiodentale sorda \"f\". Una \"v-\" protetica si aggiunse a tutte le parole che cominciavano per \"o-\" (\"voko\" invece di \"oko\", occhio) nei dialetti boemi a partire da questo periodo.\nIn morfologia, il futuro dei verbi imperfettivi si fiss\u00f2 definitivamente. La tipologia \"budu volati\" (chiamer\u00f2) ebbe la prevalenza su altre tipologie (\"chc'u volati\", voglio chiamare, \"jm\u00e1m volati\", ho da chiamare, e \"budu volal\", sar\u00f2 + participio passato). La caratteristica contrastiva dell'aspetto si stabilizz\u00f2 insieme alla funzione perfettivizzante dei prefissi e a quella imperfettivizzante dei suffissi. Come conseguenza l'aoristo e l'imperfetto sparirono a poco a poco e vennero rimpiazzati dal perfetto (adesso chiamato semplicemente \"passato\" o \"preterito\", dato che \u00e8 l'unico tempo passato in ceco). Si form\u00f2 inoltre la voce passiva perifrastica dei verbi.\nPeriodo hussita.\nPer periodo hussita s'intende il lasso di tempo nel XV secolo dall'inizio dell'attivit\u00e0 predicativa di Jan Hus all'inizio dell'umanismo ceco. Il numero di letterati aument\u00f2 considerevolmente e il ceco penetr\u00f2 completamente nell'amministrazione burocratica.\nIntorno al 1406, venne suggerita una riforma dell'ortografia nel \"De orthographia Bohemica\", un'opera attribuita a Jan Hus \u2013 la cosiddetta ortografia diacritica (\"diakritick\u00fd pravopis\"). Per annotare le consonanti deboli, i digrafi venivano rimpiazzati da un punto sopra le lettere. L'accento acuto venne utilizzato per distinguere la lunghezza vocalica. Si preservarono solo il digrafo \"ch\" ed il grafema \"w\". Venne eliminata l'intercambiabilit\u00e0 dei grafemi \"i\" ed \"y\". Poich\u00e9 la proposta fu di un solo individuo, questo sistema grafico venne accettato lentamente, e venne a lungo simultaneamente usato con l'ortografia digrafa. \nCome conseguenza della perdita della palatalizzazione la differenti pronunce di \"y\" ed \"i\" si fusero in una sola. Questa mutazione provoc\u00f2 il dittongamento \"\u00fd \u2192 ej\" nel ceco comune (il diffuso interdialetto boemo). Avvennero anche altri cambiamenti in questo periodo: il dittongamento \"\u00fa \u2192 ou\" (scritto \"au\", la pronuncia era probabilmente differente da oggi), la monottongazione \"ie \u2192 \u00ed\" (\"miera \u2192 m\u00edra\", misura) ed \"uo \u2192 \u00fa\". Il dittongo \"uo\" veniva a volte trascritto come \"o\" a mo' di anello sopra la lettera \"u\", dando vita cos\u00ec al grafema \"\u016f\" (\"kuo\u0148 \u2192 k\u016f\u0148\"). L'anello venne quindi reinterpretato come un segno diacritico che segnalasse la lunghezza dal cambio di pronuncia.\nIl contrasto di animatezza nella declinazione maschile non \u00e8 ancora completamente definito, e non viene applicato agli animali (\"vid\u00edm p\u00e1na\", vedo un signore / \"vid\u00edm pes\", vedo un cane). L'aoristo e l'imperfetto scomparvero dallo stile letterario prima della fine del secolo.\nPeriodo umanistico.\nCon periodo umanistico s'intende il lasso di tempo della maturazione del ceco come lingua letteraria dal XVI secolo fino all'inizio del XVII secolo. L'ortografia dei testi scritti non \u00e8 ancora unificata, i digrafi vengono ancora usati in varie forme. Dopo l'invenzione della stampa, venne adottata la cosiddetta Ortografia Brethren (\"bratrsk\u00fd pravopis\") nei documenti stampati. La Bibbia di Kralice (1579 \u2013 1593), la prima traduzione completa della Bibbia in ceco da parte dell'Unit\u00e0 di Brethren, divenne la base della lingua ceca letteraria. L'ortografia era prevalentemente diacritica, il punto delle consonanti debole venne rimpiazzato dall'h\u00e1\u010dek che era usato nelle lettere \"\u010d, \u010f, \u0148, \u0159, \u0165, \u017e\". La lettera \"\u0161\" veniva scritta soprattutto in posizione finale di parola, il digrafo \"\u0283\u0283\" veniva scritto nel mezzo. Il grafema \"\u011b\" cominci\u00f2 ad essere usato alla maniera di oggi. La lunghezza vocalica veniva segnalata dall'accento acuto, ad eccezione della \"\u016f\" derivata dalla \"\u00f3\" originale. La \"\u00ed\" veniva trascritta come \"ii\" per motivi tecnici, in seguito venne scritta \"ij\", ed infine\"j\". Il suono [j] veniva trascritto \"g\" o \"y\", il suono [g] a volte veniva trascritto usando il grafema \"\u01e7\". La \"w\" veniva mantenuta, la \"v\" semplice denotava la \"u\" ad inizio di parola. Il dittongo \"ou\" veniva trascritto \"au\". La \"y\" dura veniva sempre scritta dopo \"c, s, z\" (\"cyz\u00fd\", straniero). La sintassi complicata, influenzata dai testi latini, richiedeva un miglioramento della punteggiatura. Ad ogni modo, la virgola veniva usata a seconda delle pause della pronuncia, non nella sintassi. Il punto fermo, i due punti, il punto interrogativo ed il punto esclamativo venivano ormai largamente usati. Furono inoltre pubblicate le prime grammatiche a scopo tipografico.\nNella pronuncia, il passaggio \"\u00fd \u2192 ej\" venne stabilizzato, ma compariva solamente in testi di livello minore. La dittongazione di \"\u00fa \u2192 ou\" venne inoltre stabilizzata (ma \"au\" rimase ancora nell'ortografia). La sillaba \"m\u011b\" [mje] cominci\u00f2 ad essere pronunciata [m\u0148e]. Il passaggio \"aj \u2192 ej\" (\"daj \u2192 dej\", dai (imperativo), \"vajce \u2192 vejce\", uovo) ebbe luogo, ma venne applicato ad \"aj\" tautosillabico, non ad \"aj\" eterosillabico (\"daj\u00ed\", daranno, \"vajec\", uova \u2013 gen. pl.).\nIn morfologia, la differenza tra maschili animati ed inanimati venne completata e perfezionata (\"vid\u00edm psa\").\nPeriodo barocco.\nIl periodo dalla seconda met\u00e0 del XVII secolo all'ultima parte del XVIII secolo fu segnato da confische ed emigrazione della fascia acculturata della popolazione ceca dopo la battaglia della Montagna Bianca. La funzione della lingua letteraria venne limitata; venne dapprima abbandonata nel campo scientifico, in letteratura in seguito, ed infine nell'amministrazione. Lo stile letterario venne coltivato solo da cechi espatriati. Lo zenith e, contemporaneamente la fine della fioritura del prestigioso stile letterario, fu rappresentato dalle opere di Jan Amos Komensk\u00fd. \nLe modifiche nella fonologia e nella morfologia della lingua letteraria ebbero termine nel periodo precedente. Solo la lingua parlata continu\u00f2 il suo sviluppo nel paese. Come conseguenza del forte isolamento, le differenze tra i dialetti vennero rafforzate. Soprattutto i dialetti moravi e slesiani si svilupparono in maniera molto diversa dal ceco comune. \nI documenti stampati adottavano la stessa ortografia del periodo precedente. Solo non si differenziavano pi\u00f9 i due tipi di \"l\". Il punto e virgola veniva usato come segno di punteggiatura per una migliore organizzazione dell'eccessiva e complicata sintassi. I digrafi con elementi diacritici irregolari venivano ancora usati nei manoscritti.\nLe prime idee di un Rinascimento Nazionale si ebbero nelle opere di difesa del ceco. La prima opera di questo tipo fu la \"Dissertatio apologenetica pro lingua Slavonica, praecipue Bohemica\" (\"La difesa della lingua slava, del ceco in particolare\"), scritta in latino da Bohuslav Balb\u00edn.\nRinascimento nazionale.\nS'intende con Rinascimento nazionale il periodo tra il 1780 ed il 1840. L'abolizione della servit\u00f9 della gleba nel 1781 caus\u00f2 la migrazione di numerosi abitanti delle campagne verso le citt\u00e0, e ci\u00f2 fece risvegliare le idee di un rinascimento per la lingua ceca. Ad ogni modo la lingua popolare e i generi letterari del periodo precedente erano estranei alla cultura illuminista. La lingua letteraria della fine del XVI secolo e delle opere di Comenio divenne il punto d'inizio per la nuova codifica del ceco letterario. Tra i vari tentativi di codifica, la grammatica di Josef Dobrovsk\u00fd venne generalmente accettata. Gi\u00e0 da questo periodo si ebbero vari tentativi puristici per \"ripulire\" la lingua dai germanismi (sia reali che fittizi). La pubblicazione del Dizionario Ceco-Tedesco (1830-1835) di Josef Jungmann contribu\u00ec al rinnovamento del vocabolario ceco. Grazie all'entusiasmo degli scienziati cechi, si cre\u00f2 una terminologia scientifica ceca.\nPian piano l'ortografia venne liberata dai relitti dell'ortografia Brethen. Secondo l'etimologia \"si, zi\" o \"sy, zy\" cominciarono ad essere scritte, \"cy\" venne sostituita da \"ci\". Si ebbe una modernizzazione del carattere di stampa e ci\u00f2 port\u00f2 alla rimozione del digrafo \"\u0283\u0283\" e al suo rimpiazzamento da parte della lettera \"\u0161\". La \"\u00ed\" lunga rimpiazz\u00f2 \"j\", e \"j\" rimpiazz\u00f2 \"g\" (\"gegj \u2192 jej\u00ed\", di lei). Nel 1840, la \"w\" venne rimpiazzata da \"v\" ed \"ou\" rimpiazz\u00f2 il tradizionale \"au\". In tal modo l'ortografia assunse l'attuale aspetto. Secondo il modello tedesco, la punteggiatura abbandon\u00f2 in principio della pausa e si adegu\u00f2 a segnalare la sintassi.\nLa letteratura artistica si riemp\u00ec spesso di arcaismi e non rispettava il naturale sviluppo della lingua parlata. Ci\u00f2 fu dovuto ai tentativi di raggiungere uno stile letterario aulico.\nCeco moderno.\nIl ceco letterario non fu pi\u00f9 un problema esclusivo della classe intellettuale fin dal 1840. Il giornalismo si stava sviluppando e le opere artistiche si avvicinarono alla lingua parlata, specialmente nella sintassi. Nel 1902 Jan Gebauer pubblic\u00f2 le prime \"Regole dell'Ortografia Ceca\", che contenevano anche osservazioni sulla morfologia.\nDurante il XX secolo, svariati elementi della lingua parlata penetrarono nel ceco letterario. L'ortografia delle parole straniere venne \"cechificata\" a seconda della loro reale pronuncia, specialmente scrivendo \"z\" invece di \"s\" e segnalando la lunghezza vocalica (es. \"gymnasium \u2192 gymn\u00e1zium\", liceo). I cambiamenti sociali dopo la seconda guerra mondiale (1945) portarono ad una graduale diminuzione delle differenze tra i dialetti. Dalla seconda met\u00e0 del XX secolo, elementi del ceco comune si erano diffusi anche nelle regioni che in precedenza non ne risentivano, come conseguenza dell'influenza dei media."}
{"id": "1068410", "revid": "1543377", "url": "https://it.wikipedia.org/wiki?curid=1068410", "title": "Consorzio Trulli Grotte Mare", "text": "Il consorzio \"Trulli Grotte Mare\" \u00e8 un consorzio turistico tra nove comuni delle province di Bari e di Brindisi, con affinit\u00e0 culturali, economiche e sociali, con comune patrimonio ambientale, artistico e monumentale.\n\u00c8 stato creato nel 2005 allo scopo intraprendere una politica per la valorizzazione del territorio per mezzo della promozione di attivit\u00e0 culturali ed economiche e di valorizzare le ricchezze del territorio (trulli, grotte e mare), dalle quali il consorzio ha ripreso il proprio nome.\nSolo dalla fine del 2009 il Consorzio ha incominciato realmente ad attivare iniziative pregevoli sul territorio e ad interagire con gli operatori locali."}
{"id": "1068411", "revid": "94902", "url": "https://it.wikipedia.org/wiki?curid=1068411", "title": "Mister Lui", "text": ""}
{"id": "1068413", "revid": "8162902", "url": "https://it.wikipedia.org/wiki?curid=1068413", "title": "Omen \u2013 Il presagio", "text": ""}
{"id": "1068417", "revid": "73997", "url": "https://it.wikipedia.org/wiki?curid=1068417", "title": "Live in L.A. Death &amp; Raw", "text": ""}
{"id": "1068423", "revid": "17351", "url": "https://it.wikipedia.org/wiki?curid=1068423", "title": "Aerospatiale Gazelle", "text": ""}
{"id": "1068428", "revid": "123599412", "url": "https://it.wikipedia.org/wiki?curid=1068428", "title": "Lo squalo (franchise)", "text": " Lo squalo \u00e8 una popolare saga cinematografica incentrata sull'arrivo di un grande squalo bianco che minaccia pi\u00f9 volte l'isola di Amity uccidendone vari abitanti. I film sono basati sul romanzo \"Lo squalo\" di Peter Benchley, a sua volta ispirato alla vera storia degli attacchi di squalo del Jersey Shore del 1916. La saga \u00e8 stata sviluppata per 12 anni dal 1975 al 1987 ed \u00e8 composta da 4 film.\nL'intera saga \u00e8 stata distribuita nelle sale cinematografiche dalla Universal Studios.\nI film della serie.\nSono stati prodotti 4 film:\nIl protagonista dei primi due film, come del romanzo, \u00e8 Martin Brody. I successivi due film hanno per protagonisti rispettivamente suo figlio Michael Brody e sua moglie Ellen Brody, mentre Martin viene descritto come gi\u00e0 morto per cause naturali.\nTrama dei film.\nLo squalo.\nAll'isola di Amity un grande esemplare di carcharodon carcharias di 8 metri uccide una ragazza di nome Chrissie mentre questa nuota in mare: il capo della polizia Martin Brody decide di chiudere le spiagge, ma viene fermato dal sindaco Larry Vaughn, preoccupato per le ricadute economiche di tale decisione: quando per\u00f2 un bambino viene divorato dallo squalo, la madre decide di mettere una taglia per chi uccider\u00e0 il mostro. Cos\u00ec un gruppo di pescatori trova e uccide uno squalo tigre, ma il biologo marino Matt Hooper, esperto di squali, conferma che quello non \u00e8 lo squalo che ha ucciso le due vittime, essendo il vero carnefice molto pi\u00f9 grande.\nBrody e Hooper, uscendo una notte in barca, trovano il cadavere mutilato di Ben Gardner, un pescatore locale, ma il sindaco anche di fronte a quest'episodio non intende chiudere le spiagge; il giorno appresso due ragazzi creano il panico in spiaggia con una pinna di squalo finta, ma intanto il vero squalo penetra nell'estuario e uccide un pescatore, davanti agli occhi impietriti del figlio di Brody, Michael. Di fronte all'evidenza, Vaughn acconsente, su pressione di Brody, ad assumere Quint, un esperto cacciatore di squali, per uccidere definitivamente il mostro.\nQuint, insieme a Hooper e Brody, salpa sulla sua barca alla ricerca dello squalo: dopo averne constatato le enormi dimensioni, il trio tenta diversi stratagemmi per neutralizzare la bestia (tra cui provare a iniettargli una consistente dose di stricnina), ma lo squalo sa come difendersi e danneggia gravemente i motori della barca. Alla fine Hooper sfugge per miracolo all'assalto dello squalo, che salta sulla barca e divora Quint a sangue freddo.\nBrody, con la barca a picco, lancia una bombola pressurizzata in bocca allo squalo per poi sparare sulla stessa, facendo saltare in aria la bestia e ripartendo quindi con Hooper alla volta di Amity.\nLo squalo 2.\nQuattro anni dopo gli eventi del primo film, due sub durante un'esplorazione subacquea trovano il relitto dell'Orca, la barca di Quint affondata nel primo film, ma mentre stanno scattando delle foto, vengono assaliti da un enorme squalo e uccisi. Successivamente assale una donna che stava facendo windsurf, mentre la guidatrice del motoscafo, alla vista dello squalo, tenta di gettare del gasolio sull'animale ma lo versa accidentalmente anche sulla sua barca, che quindi esplode uccidendo la donna e sfregiando lo squalo che \u00e8 costretto a ritirarsi sott'acqua per cicatrizzare le ferite.\nMartin Brody, notando che i corpi delle due donne non vengono ancora rinvenuti e dopo aver ritrovato la carcassa di un'orca mutilata sulla spiaggia, inizia a sospettare della presenza di un altro squalo e tenta di avvisare il sindaco Vaughn che, similmente a quando accadde quattro anni prima, non gli d\u00e0 retta. In seguito Brody ritrova anche il corpo della sciatrice uccisa dallo squalo, mentre il giorno dopo, facendo la guardia sulla spiaggia, crede di vedere la sagoma dello squalo in acqua (poi rivelatasi un innocuo banco di pesci) e inizia a sparare, scatenando il panico tra la folla e venendo per questo licenziato dal consiglio cittadino.\nIl giorno dopo Mike e Sean, figli di Martin, partono per andare a vela con alcuni amici ma mentre prendono il largo vengono attaccati dallo squalo, che uccide una di loro e in seguito anche un pilota della guardia costiera venuto in loro soccorso. Martin, venuto a sapere dell'accaduto, prende una barca e si dirige alla ricerca dei ragazzi.\nDopo averli trovati, lo squalo attacca la barca dei ragazzi e fa sbandare Martin su degli scogli; i ragazzi si salvano raggiungendo a nuoto un'isoletta li vicina, e Brody uccide la bestia facendogli azzannare il cavo della linea elettrica dell'isola, fulminandolo.\nLo squalo 3.\nAl Florida's Sea World, un parco acquatico con tunnel subacquei e arricchito di meravigliose attrazioni, pochi giorni prima dell'inaugurazione, un dipendente del parco scompare mentre sta svolgendo un'operazione sott'acqua. Michael Brody, figlio di Martin, viene incaricato dal padrone Calvin Bouchard di scoprire che fine abbia fatto il loro dipendente. Mentre ispeziona la laguna in cerca dell'amico, Mike e la sua fidanzata Kathy trovano un cucciolo di squalo bianco di 3 metri a cui riescono a sfuggire. Kathy, biologa marina, convince Calvin a catturare lo squalo e crescerlo in cattivit\u00e0 invece di ucciderlo.\nL'operazione va a buon fine e i due, con l'aiuto del famoso fotografo Philip FitzRoice, riescono a catturare lo squalo; il giorno dell'inaugurazione per\u00f2 Calvin da ordine di esporre lo squalo al pubblico, contro il parere di Kathy, facendo quindi morire l'animale. Tuttavia la madre del piccolo, un enorme squalo bianco di 12 metri, rimasta nascosta fino ad allora, si rivela al pubblico e causa diversi gravi danni al tunnel subacqueo, intrappolando un gruppo di turisti e ferendo la fidanzata di Sean, fratello di Michael.\nFitzRoice si offre di riattirare lo squalo nel condotto di filtraggio per realizzare cos\u00ec il suo scoop del secolo, e permettendo cos\u00ec a Mike di riparare il tunnel subacqueo per far uscire i turisti intrappolati. Questi ultimi alla fine vengono liberati grazie all'intervento di Mike e Kathy, mentre FitzRoice viene divorato vivo dallo squalo prima di riuscire a sganciare una granata.\nLo squalo a quel punto penetra nella sala controlli subacquea inondandola, ma Mike e Kathy riescono a innescare la granata di FitzRoice incastonata nella bocca dell'animale, unica parte riuscita a entrare nell'apertura, facendolo saltare in aria.\nLo squalo 4 - La vendetta.\nEllen Brody, vedova di Martin, vive ad Amity col figlio Sean, divenuto capo della polizia come il padre; una sera Sean va a riparare una boa luminosa in mezzo al mare, ma viene ucciso da uno squalo e divorato vivo. Ellen, distrutta dal dolore, \u00e8 convinta che lo squalo sia tornato per uccidere i restanti componenti della famiglia Brody; per riprendersi la donna parte per le Bahamas col figlio Michael e sua moglie Kathy e la loro figlia Thea.\nQui la donna sembra ritrovare l'amore col pilota di elicotteri Hoagie e riesce a riprendersi dal grave lutto: Michael intanto, insieme al suo amico Jake, viene assalito dallo squalo arrivato fin l\u00ec e i due decidono di studiarne le caratteristiche. Ma un giorno Michael viene quasi divorato dall'animale, e i due decidono di interrompere le loro ricerche. Lo squalo per\u00f2 non si arrende e una mattina tenta di uccidere Thea, che si trovava sul gommone con altri bambini, finendo per azzannare la madre di uno dei bambini.\nEllen decide allora di combattere in prima persona il mostro, prendendo la barca di Michael e andando alla ricerca dello squalo; raggiunta di Hoagie, Michael e Jake, insieme si apprestano a combattere la sfida finale contro l'animale che prima distrugge l'aeroplano di Hoagie il quale riesce a salvarsi, e poi uccide Jake. Mike allora con dei raggi luce riesce a far impazzire lo squalo che, accecato dalle scariche, attacca la barca. Ellen riesce a guidare l'imbarcazione e trafigge lo squalo con il bompresso scheggiato, uccidendolo.\nDistrutto per sempre l'animale, Ellen decide di tornare ad Amity insieme ad Hoagie, mentre Michael resta alle Bahamas insieme alla sua famiglia.\nVideogiochi.\nDiversi videogiochi, tra loro non correlati, sono stati tratti con licenza ufficiale dalla saga:"}
{"id": "1068430", "revid": "88740", "url": "https://it.wikipedia.org/wiki?curid=1068430", "title": "Vena (Piedimonte Etneo)", "text": "Vena (\"a Vina\" in siciliano) \u00e8 una frazione di Piedimonte Etneo, situata a 735 metri sul livello del mare, a monte dell'abitato di Presa, principale nucleo abitato della zona.\nStoria.\nTra il 575 e il 580 san Gregorio Magno, prima di essere eletto papa, fece costruire qui uno dei sei monasteri siciliani, dedicato a sant'Andrea Apostolo. In questi boschi di propriet\u00e0 di sua madre, santa Silvia, i monaci portarono tutti gli attrezzi necessari e anche un'icona bizantina della Madonna.\nSecondo la leggenda, arrivati su questa altura, i monaci stanchi, videro un grande prodigio: la mula che trasportava l'icona della Vergine si ferm\u00f2 e da sotto le sue zampe scatur\u00ec una sorgente d'acqua, che diede il nome Vena al luogo e all'immagine della Madonna raffigurata sul dipinto.\nMonumenti e luoghi d'interesse.\nArchitetture religiose.\n\u00c8 interessante per il secolare Santuario Maria Santissima di Vena e per la sua posizione panoramica, con una vista che va dai Peloritani e da Taormina, fino a Giarre, Riposto e tutto il comprensorio jonico-etneo, dominando quindi sul Mar Ionio con sullo sfondo la Calabria.\nSi ricorda inoltre, in contrada Giretto, l'altarino in pietra lavica dedicato alla Madonna del Giretto o Madonna del Fuoco, che venne costruito nel 1936 nel luogo in cui il simulacro della Vergine aveva fermato miracolosamente una colata lavica nel 1865."}
{"id": "1068443", "revid": "115651753", "url": "https://it.wikipedia.org/wiki?curid=1068443", "title": "NordEst Banca", "text": "NordEst Banca SpA era una banca con sede a Udine. La societ\u00e0, guidata dal presidente Renzo Panighello e dal direttore generale Fabrizio Tofanelli, aveva una forte vocazione locale e una presenza regionale in Friuli-Venezia Giulia con interessi finanziari e creditizi in tutto il Nord-est del paese.\nGli investitori istituzionali della banca erano la Cassa di Risparmio di Ferrara (al 10%, quota ceduta dalla Banca Popolare di Milano) e l'ITAS Holding.\nNel 2009 il Gruppo Banca Popolare di Cividale ha stipulato un accordo per l'acquisizione della quota di controllo pari al 51%.\nNel 2013 la banca \u00e8 stata fusa nella Banca Popolare di Cividale."}
{"id": "1068446", "revid": "339392", "url": "https://it.wikipedia.org/wiki?curid=1068446", "title": "Saga dello squalo", "text": ""}
{"id": "1068447", "revid": "117774912", "url": "https://it.wikipedia.org/wiki?curid=1068447", "title": "Ordine composito", "text": "L'ordine composito \u00e8 uno degli ordini architettonici dell'architettura romana ed \u00e8 caratterizzato dalla sintesi dell'ordine ionico italico e corinzio.\nIl capitello composito fu inventato dai romani dopo il 25 a.C., infatti Vitruvio non menziona quest'ordine tra i suoi, le sue applicazioni nell'architettura romana ebbero molteplici funzioni decorative. I primi resti di capitelli compositi si hanno per\u00f2 sull'Arco di Tito (80-90 d.C.). Successivamente fu riscoperto da Leon Battista Alberti e utilizzato nel XVI secolo da Sebastiano Serlio.\nLa colonna \u00e8 formata da una base simile a quella dell'ordine corinzio, il fusto \u00e8 alto dieci volte il suo diametro e quindi rende la colonna slanciata, infine il capitello raccoglie le volute dell'ordine ionico sugli spigoli e le foglie d'acanto dell'ordine corinzio.\nL'architrave, diviso in tre fasce, \u00e8 sormontato dal fregio con la decorazione a bassorilievo e infine la cornice decorata da dentelli. "}
{"id": "1068454", "revid": "97842077", "url": "https://it.wikipedia.org/wiki?curid=1068454", "title": "Maedi", "text": "I Maedi (chiamati anche \"Maidi\", \"Maedi\", o \"Medi\") erano una trib\u00f9 trace che, in termini storici, occuparono l'area tra la Peonia e la Tracia; a sud-ovest rispetto alla Tracia lo Strimone (\"Strymon\") divideva in due la loro terra, mentre a nord scorreva il fiume Mesta (\"Nestus\"). La loro capitale era Iamphorynna.\nFurono una trib\u00f9 indipendente durante gran parte della loro storia, e il re Trace Sitalkes riconobbe la loro indipendenza, ma confinavano con molte trib\u00f9 bellicose come Dardani, Agriani e Peoni, che formavano una barriera con la Tracia a est e l'Illiria a ovest, con la Macedonia a sud della Peonia.\nTra gli anni 89\u201385 a.C. (durante la Prima guerra mitridatica), i Maedi invasero la Macedonia, saccheggiando Dodona e Delfi. Contro di loro Lucio Cornelio Silla condusse una campagna militare nell'85 a.C. Si racconta che compirono questa incursione quando il vice-governatore della Macedonia (un certo Bruzzio Sura) era lontano per contrastare le forze pontiche capeggiate da Archelao.\nSi dice anche che il famoso schiavo Spartaco fu un maedo.\nAristotele ricorda che \"bolinthos\" era la parola maeda per indicare una specie di toro selvaggio o bisonte che viveva nella regione."}
{"id": "1068459", "revid": "123068093", "url": "https://it.wikipedia.org/wiki?curid=1068459", "title": "Ugly Betty", "text": "Ugly Betty \u00e8 una serie televisiva statunitense, prodotta dal 2006 al 2010 e trasmessa da ABC.\nIn Italia la serie debutt\u00f2 inizialmente in prima visione assoluta su Italia 1 nel 2007, per poi passare alla \"pay TV\" grazie agli ottimi ascolti. A partire dalla seconda stagione, la serie venne trasmessa dapprima a pagamento da Fox Life, e in seguito in chiaro da Italia 1.\nLa serie \u00e8 un rifacimento di una telenovela colombiana del 1999, ideata da Fernando Gait\u00e1n e intitolata \"Yo soy Betty, la fea\". La protagonista Betty \u00e8 interpretata da America Ferrera, affiancata nel cast principale da Eric Mabius, Vanessa L. Williams e Becki Newton.\nTrama.\nBetty Suarez \u00e8 una giovane ragazza (neolaureata nel non troppo prestigioso Queens College) di origini messicane, che vive nel Queens con la sua famiglia composta dal padre Ignacio (cardiopatico), dalla sorella Hilda (ragazza madre) e dal nipotino Justin. I quattro conducono una vita semplice, e sono assillati da molti problemi economici.\nNonostante il suo aspetto non attraente n\u00e9 femminile (in particolare anche per via dell'apparecchio ai denti e del pessimo gusto nell'abbigliamento), Betty riesce a ottenere un posto nel campo dell'editoria diventando l'assistente personale del redattore capo di \"MODE\" (il magazine della moda per eccellenza), Daniel Meade. Ma Betty non \u00e8 stata scelta per il suo curriculum, poich\u00e9 Bradford Meade, magnate dell'editoria e padre di Daniel, infatti, l'ha voluta come assistente del figlio per evitare che Daniel (dongiovanni incallito e scapestrato) se la portasse a letto e, invece, cominciasse ad assumersi delle responsabilit\u00e0.\nBetty non avr\u00e0 vita facile a \"MODE\": scoprir\u00e0 subito che nel mondo della moda l'apparenza \u00e8 tutto, che la sua umilt\u00e0 e timidezza non vengono apprezzate, e avr\u00e0 difficolt\u00e0 a fare nuove amicizie sul lavoro e i suoi colleghi (tra cui il perfido direttore creativo Wilhelmina Slater, desiderosa di occupare il posto di Daniel, il suo infido e presuntuoso assistente Marc e la receptionist Amanda, bella e stupida) cercheranno di sabotarla e umiliarla per farla andare via in tutti i modi. Ci\u00f2 nonostante fa amicizia con Christina McKinney (la stilista di MODE) e anche con lo stesso Daniel che, se all'inizio non la voleva come assistente, nel corso gi\u00e0 della prima stagione diventa suo ottimo amico e confidente, sentendosi spronato a fare qualcosa di rilevante nella sua vita. La serie ha dei toni comici ma nasconde lati drammatici e persino noir, considerando i numerosi segreti della famiglia Meade che vengono svelati nel corso della prima stagione, e le complesse vicissitudini della famiglia Suarez. Wilhelmina viene pi\u00f9 volte estromessa dalla compagnia Meade per la sua indole spregiudicata, ma riuscir\u00e0 a rientrarvi dimostrando di aspettare un figlio da Bradford, e poi anche con vari altri sotterfugi.\nBetty trova l'amore con un contabile di nome Henry, ma il rapporto terminer\u00e0 nella seconda stagione a causa del ritorno della ex di lui incinta. Nella terza stagione, Betty affronta un duro percorso per diventare redattore, ed effettivamente alla fine della stagione viene promossa a questo ruolo, suscitando l'invidia degli altri assistenti. All'inizio della quarta stagione, continuamente ostacolata e presa di mira anche perch\u00e9 tutti credono abbia ottenuto il posto per raccomandazione da parte di Daniel, trover\u00e0 infine il coraggio di farsi pi\u00f9 spavalda e sicura di s\u00e9 per rivestire il proprio ruolo, anche cambiando look (per quanto Marc e Amanda, seppur pi\u00f9 bonariamente, continueranno a prenderla in giro fino alla fine); nello stesso periodo Daniel sperimenta cosa significa tenere a una persona e perderla, con la morte della dolce insegnante Molly della quale si era innamorato, mentre Betty vivr\u00e0 una tormentata relazione con il giovane \"figlio di pap\u00e0\" Matt Hartley, che alla fine, ispirato da lei, rinuncia alla sua vita agiata per fare volontariato in Africa. Nonostante i continui pasticci, alla fine della serie Betty \u00e8 ormai sulla via del successo a Mode, ma trova la forza di ritrovare il suo sogno originario e lasciare il mondo della moda per lavorare a Londra alla guida di una testata che si occupa di giornalismo vero e proprio. Daniel, che nel corso della serie \u00e8 maturato e ha conosciuto sia l'amore che il dolore, si ritirer\u00e0, lasciando infine il controllo di Mode alla ormai \"redenta\" Wilhelmina, per cominciare una nuova vita anche lui a Londra, e lasciando intuire che tra lui e Betty possa nascere qualcosa.\nLa serie in DVD.\nIn Italia sono uscite tutte le quattro stagioni complete che sono distribuite da Buena Vista Home Entertaiment."}
{"id": "1068460", "revid": "36426", "url": "https://it.wikipedia.org/wiki?curid=1068460", "title": "Famiglia Boni", "text": ""}
{"id": "1068467", "revid": "712828", "url": "https://it.wikipedia.org/wiki?curid=1068467", "title": "Edhellond", "text": ""}
{"id": "1068483", "revid": "2050730", "url": "https://it.wikipedia.org/wiki?curid=1068483", "title": "Simone di Taranto", "text": "Biografia.\nSimone era un figlio naturale di Ruggero II di Sicilia.\nNel 1148 ricevette dal padre il Principato di Taranto, che era in precedenza del fratello Guglielmo che ricevette il Principato di Capua in seguito alla morte di Alfonso (1144).\nQuando nel 1154 mor\u00ec Ruggero II di Sicilia, il Regno di Sicilia pass\u00f2 a Guglielmo, quartogenito del re. Questo depose Simone sostenendo che Taranto era troppo importante per essere governata da un figlio illegittimo e diede il principato al figlio Guglielmo.\nSimone insieme a Matteo Bonello partecip\u00f2 alla sanguinosa rivolta di Palermo del 1160: Maione di Bari, \"Emiratus Emiratorum\" del \"Regnum\", fu assassinato.\nIl 9 marzo 1161 Simone, con il suo nipote Tancredi, figlio naturale di Ruggero III di Puglia, espugn\u00f2 il palazzo reale, imprigionando lo stesso re Guglielmo, tutta la famiglia reale, mentre diversi membri della corte vennero trucidati e fu avviata una caccia ai musulmani che, considerati usurpatori, vennero massacrati a decine.\nLa congiura prevedeva la deposizione del re e la salita al trono del giovane Ruggero IV, il primo in successione dinastica.\nAnche se la popolazione sostenne l'ascesa al trono di Simone, prima che potesse essere incoronato i cospiratori persero l'appoggio popolare e l'insurrezione fin\u00ec.\nQuindi Simone, insieme agli altri insorti, fu costretto a liberare il re che gli concesse in cambio del suo perdono l'esilio volontario.\nNel 1166 non rivendic\u00f2 il trono del regno che cos\u00ec pass\u00f2 al nipote Guglielmo II di Sicilia, \"il Buono\"."}
{"id": "1068485", "revid": "1652635", "url": "https://it.wikipedia.org/wiki?curid=1068485", "title": "Josh Brolin", "text": "Ha ricevuto una candidatura all'Oscar al miglior attore non protagonista per \"Milk\".\nBiografia.\nFiglio dell'attrice Jane Cameron Agee e dell'attore James Brolin, ha fatto il suo debutto cinematografico a 17 anni, nel film avventuroso \"I Goonies\" (1985) di Richard Donner, interpretando Brand Walsh, il fratello maggiore del protagonista, dopodich\u00e9 appare in diverse serie televisive, come \"21 Jump Street\", fino ad ottenere il ruolo di Wild Bill Hickok nella serie TV western \"I ragazzi della prateria\", ruolo che interpreta fino al 1992.\nNel 1996 recita al fianco di Ben Stiller e Patricia Arquette nel film \"Amori e disastri\", dove interpreta un agente di polizia gay. Oltre al cinema, lavora in teatro, dove interpreta il ruolo principale nella commedia \"True West\" di Sam Shepard. Recita in film come \"Mimic\" con Mira Sorvino, \"Melinda e Melinda\" di Woody Allen, \"L'uomo senza ombra\" con Kevin Bacon e Elisabeth Shue e \"Grindhouse\" di Quentin Tarantino e Robert Rodriguez, nell'episodio \"Planet Terror\" diretto da Rodriguez.\nNel 2007 lavora in \"Non \u00e8 un paese per vecchi\" dei fratelli Coen e in \"American Gangster\" di Ridley Scott; successivamente viene ingaggiato dal regista Oliver Stone per interpretare il ruolo di George W. Bush nel controverso film biografico \"W.\", a cui segue la parte del consigliere comunale Dan White in \"Milk\", film sulla vita di Harvey Milk diretto da Gus Van Sant. Per la sua interpretazione dell'assassino di Harvey Milk, Brolin vince un National Board of Review Awards 2008 come miglior attore non protagonista e viene candidato all'Oscar sempre come miglior attore non protagonista.\nNel 2010 torna a lavorare con i fratelli Coen nel western \"Il Grinta\", libero remake dell'omonimo film con John Wayne, e interpreta anche il vendicativo cowboy supereroe della DC Jonah Hex nell'omonimo film. Nel 2012 recita al fianco di Will Smith nei panni della versione giovane dell'Agente K (Tommy Lee Jones) nel film \"Men in Black 3\". Dal 2014 al 2019 interpreta il ruolo del potente \"villain\" Thanos nel Marvel Cinematic Universe. Dal 2017 interpreta il ruolo di Cable nell'universo cinematografico degli X-Men.\nProblemi giudiziari.\nIl 20 dicembre 2004 viene arrestato per violenza coniugale dopo una discussione con la moglie, Diane Lane. La moglie dichiara in seguito che non aveva intenzione di far arrestare il marito e che si era trattato di un fraintendimento. Il 12 luglio 2008 viene nuovamente arrestato mentre si trova in Louisiana per le riprese di \"W.\". Assieme al collega Jeffrey Wright e a cinque membri della troupe \u00e8 coinvolto in una rissa in un locale notturno.\nVita privata.\nDal 1988 al 1994 \u00e8 stato sposato con l'attrice Alice Adair, da cui ha avuto due figli: Trevor Mansur (1988) ed Eden (1994). Nell'aprile 2001 annuncia il suo fidanzamento con l'attrice Minnie Driver, relazione conclusasi sei mesi dopo. Nell'agosto 2004 sposa l'attrice Diane Lane. La coppia presenta istanza di divorzio nel febbraio 2013. Il 24 settembre 2016 si sposa con la sua ex assistente e modella Kathryn Boyd.\nLa madre, Jane Cameron Agee, mor\u00ec in un incidente automobilistico nel febbraio del 1995. Ha un fratello, Jesse (1972) e una sorellastra, Molly Elizabeth (1987), nata dal secondo matrimonio del padre. La sua matrigna \u00e8 la cantante e attrice Barbra Streisand, terza moglie del padre.\nDoppiatori italiani.\nNelle versioni in italiano dei suoi film, Josh Brolin \u00e8 stato doppiato da:\nDa doppiatore \u00e8 stato sostituito da:"}
{"id": "1068499", "revid": "73537", "url": "https://it.wikipedia.org/wiki?curid=1068499", "title": "Fronte caldo", "text": ""}
{"id": "1068503", "revid": "73537", "url": "https://it.wikipedia.org/wiki?curid=1068503", "title": "Fronte freddo", "text": ""}
{"id": "1068504", "revid": "1728", "url": "https://it.wikipedia.org/wiki?curid=1068504", "title": "Annamaria Bottini", "text": ""}
{"id": "1068515", "revid": "214980", "url": "https://it.wikipedia.org/wiki?curid=1068515", "title": "Gropius", "text": ""}
{"id": "1068529", "revid": "439868", "url": "https://it.wikipedia.org/wiki?curid=1068529", "title": "Satire (Ariosto)", "text": "Le Satire sono sette componimenti in terzine scritti da Ludovico Ariosto tra il 1517 e il 1525.\nProbabilmente l'opera di Ariosto pi\u00f9 apprezzata dalla critica dopo l\"'Orlando furioso\", le \"Satire\" si incentrano su un immaginario dialogo fra Ariosto e vari personaggi reali, che controbattendo con l'autore creano una struttura dialogica che si propone anche come riflessione sulla realt\u00e0 curtense del Cinquecento.\nAnalisi e stile.\nLe \"Satire\" di Ariosto costituiscono un modello fondamentale nell'\u00e0mbito del nuovo sistema dei generi sorto nella prima met\u00e0 del Cinquecento; in esse domina l'elemento autobiografico e moralistico, alcune volte pi\u00f9 leggero, altre volte pi\u00f9 aggressivo e risentito. Le Satire di Ariosto si ispirano a quelle dello scrittore latino Orazio, soprattutto per l'inserzione degli apologhi (come la favola della zucca nella settima satira o le favole della gazza e della ruota di fortuna nella terza) e per la scelta di unire al sermo satirico la forma epistolare. Importante \u00e8, nell'influsso oraziano, anche la presenza di elementi autobiografici, la scelta di un ritmo prosastico, un linguaggio misto fra aulico e realistico e il tono colloquiale. I temi delle satire sono la condizione dell'intellettuale cortigiano, i limiti e gli ostacoli che essa pone alla libert\u00e0 dell'individuo, l'aspirazione ad una vita quieta e appartata, lontana dalle ambizioni e dalle invidie della realt\u00e0 di corte, una vita dedicata agli studi e agli affetti familiari.Appaiono anche il fastidio per le incombenze pratiche che costituiscono un ostacolo all'esercizio pratico, la follia degli uomini che inseguono la fama, il successo e la ricchezza.\nNon meno importanti sono gli influssi dei precedenti modelli letterari della tradizione romanza, e segnatamente italiana, come Dante (nella ricerca lessicale, nel tono sarcastico e nella struttura in terzine) e Boccaccio (per la critica alla curia papale corrotta, comunque presente anche nell'Alighieri).\nLe \"Satire\" sono una finestra sulla realt\u00e0 contemporanea dell'Ariosto, il quale parte dall'elemento autobiografico per giungere a una teoria pi\u00f9 generale in cui accusa la societ\u00e0 e i suoi membri (si vedano le critiche alla Chiesa, ai Signori di corte, ai cortigiani adulatori, ai difetti delle donne e a coloro che cercano di ottenere in tutti i modi i benefici ecclesiastici o gli onori); inoltre possono essere considerate una finestra in grado di chiarificare le caratteristiche e gli stati d'animo dell'inafferrabile carattere del poeta, anche alla luce della sua opera maggiore."}
{"id": "1068531", "revid": "599013", "url": "https://it.wikipedia.org/wiki?curid=1068531", "title": "Jamaal Wilkes", "text": "\u00c8 membro del Naismith Memorial Basketball Hall of Fame dal 2012.\nCollege.\nWilkes gi\u00e0 nella NCAA era un giocatore chiave per l'UCLA durante l'era di John Wooden.\nPrima di entrare nella NBA Wilkes si convert\u00ec all'Islam e cambi\u00f2 il suo nome in Jamaal Abdul-Lateef, ma us\u00f2 il suo cognome nella NBA. Grandissimo atleta e ala molto produttiva, Wilkes vinse campionati in ogni categoria, dal college al professionismo vero e proprio. Vinse molti premi come uno dei migliori giocatori americani nell'UCLA e alla Santa Barbara High School. Fece anche parte della squadra di UCLA che vinse 88 partite consecutive. In tre anni in quella squadra Jamaal mise a referto ben 15 punti e 7,4 rimbalzi a partita con una percentuale di 51,4%. Nel 1972 fu nominato nel miglior team della NCAA e dal 1972 al 1974 nel primo team delle accademie americane.\nNBA.\nIn 12 stagioni nella NBA (nei Golden State Warriors, Los Angeles Lakers e Los Angeles Clippers) ha vinto 4 campionati, uno con i Golden State nel 1975, ricevendo l'NBA Rookie of the Year Award, e tre con i Lakers (1980, 1982, 1985).\nNella sua carriera Wilkes ha messo a segno 14.664 punti (17,7 a partita) con 5.117 rimbalzi (6,2 a partita). Ha disputato 113 partite nei play-off con una media di 16,1 punti. Ha giocato tre NBA All Star Game (1976, 1981, 1983) ed \u00e8 stato nominato per due volte nel miglior team difensivo della NBA.\nEra soprannominato \"silk\", seta, per l'armonia e la precisione del suo tiro."}
{"id": "1068536", "revid": "2096950", "url": "https://it.wikipedia.org/wiki?curid=1068536", "title": "Autovie Venete", "text": "Autovie Venete, con sede legale a Trieste e sede operativa secondaria a Bagnaria Arsa (UD), \u00e8 una societ\u00e0 esercente concessionaria di diverse tratte autostradali del nord-est. Da gennaio 2020 viene rimpiazzata da Societ\u00e0 Autostrade Alto Adriatico.\nStoria.\nLa societ\u00e0 fu costituita nel 1928, la Regione Autonoma Friuli-Venezia Giulia dal 1963 ne \u00e8 il maggior azionista. Dal 2020 presidente \u00e8 l'ex deputato e avvocato Maurizio Paniz.\nInfrastrutture gestite.\nLa rete autostradale in concessione ad Autovie Venete si sviluppa per una lunghezza totale di circa 210\u00a0km e comprende le seguenti tratte:\nSoci.\nDati riferiti al 07 giugno 2018"}
{"id": "1068538", "revid": "767487", "url": "https://it.wikipedia.org/wiki?curid=1068538", "title": "Million Miles Away (The Offspring)", "text": "Million Miles Away \u00e8 un singolo del gruppo musicale statunitense Offspring, pubblicato il 26 giugno 2001 come terzo estratto dal sesto album in studio \"Conspiracy of One\".\nLa copertina raffigura un uomo ombreggiato di nero con gli occhi arancioni in uno sfondo tetro in cui spiccano alberi senza foglie e una landa desolata.\nHa ottenuto un discreto successo in Inghilterra, dove ha raggiunto la posizione #21 nella classifica dei singoli.\n\u00c8 stato realizzato un video, il quale mostra il gruppo suonare la canzone in un concerto live svoltosi in Inghilterra."}
{"id": "1068542", "revid": "20090", "url": "https://it.wikipedia.org/wiki?curid=1068542", "title": "S.p.a. Autovie Venete", "text": ""}
{"id": "1068545", "revid": "228587", "url": "https://it.wikipedia.org/wiki?curid=1068545", "title": "Materia giudaica", "text": "Materia Giudaica \u00e8 la rivista dell'Associazione italiana per lo Studio del Giudaismo meglio nota come AISG.\nFanno parte della redazione docenti universitari italiani e stranieri oltre ad altri ricercatori non legati al mondo universitario.\nL'oggetto principale della rivista sono articoli legati alle scoperte ed alle ricerche compiute sul giudaismo in diverse epoche: antica, medievale, moderna ed infine contemporanea."}
{"id": "1068547", "revid": "1335892", "url": "https://it.wikipedia.org/wiki?curid=1068547", "title": "\u0141yna", "text": "La \u0141yna (in russo \"\u041b\u0430\u0432\u0430\"; in tedesco \"Alle\") \u00e8 un fiume che attraversa la Polonia e la Russia, le cui sorgenti sono situate in Masuria, e che sfocia in territorio russo nel fiume Pregel prima che questi si getti nel Mar Baltico, non lontano da Kaliningrad.\nIl corso del fiume, lungo circa 264\u00a0km si sviluppa per 190 in Polonia (Prussia orientale: \u00e8 l'undicesimo fiume polacco per lunghezza) e per 74\u00a0km in Russia. Le sorgenti dell'Alle si trovano in Masuria presso Nidzica (ted. \"Neideburg\"), scorre bagnando le localit\u00e0 di Olsztyn (ted. \"Allenstein\"), Dobre Misto (ted. \"Gutstadt\"), Lidzbark Warmi\u0144ski (ted. \"Heilsberg\"), Bartoszyce (ted. \"Bartenstein\") e Prawdinsk (ted. \"Friedland\") ed infine si unisce al Pregel presso Snamensk (ted. \"Wehlau\"). Il fiume ebbe una certa importanza durante le guerre napoleoniche ed in particolare nelle battaglie di Heilsberg e di Friedland."}
{"id": "1068550", "revid": "20090", "url": "https://it.wikipedia.org/wiki?curid=1068550", "title": "Autovie Venete S.p.a.", "text": ""}
{"id": "1068562", "revid": "121604", "url": "https://it.wikipedia.org/wiki?curid=1068562", "title": "Lole (album)", "text": "Lole \u00e8 il primo ed unico album inciso dalla showgirl Michelle Hunziker. \u00c8 stato pubblicato dalla Sony BMG il 1\u00ba dicembre 2006.\nDescrizione.\nL'album include tredici brani di musica pop ed \u00e8 stato commercializzato solamente nei paesi di lingua tedesca, dove ha riscosso un deludente successo, nonostante la fama che la Hunziker aveva conquistato in Germania, soprattutto per il suo ruolo di conduttrice.\nUnico singolo estratto dall'album \u00e8 stato il pezzo \"From Noon Till Midnight\", ma in Italia \u00e8 stato conosciuto anche il pezzo \"Get Out\", poich\u00e9 \u00e8 stato trasmesso come stacchetto delle veline nell'edizione 2006/2007 di \"Striscia la notizia\", programma condotto dalla stessa Hunziker, ed \u00e8 stato inserito nell'album di Sanremo 2007, condotto dalla showgirl e Pippo Baudo. L'album contiene ben tre cover della cantante maltese Ira Losco: \"Get Out\", \"Love Me Or Hate Me\" e \"Someone Else\". Contiene anche una cover del brano \"Little Lies\" dei Fleetwood Mac."}
{"id": "1068563", "revid": "124925167", "url": "https://it.wikipedia.org/wiki?curid=1068563", "title": "Regione del Kazakistan Settentrionale", "text": "La regione del Kazakistan Settentrionale (; ) \u00e8 una regione del Kazakistan, estesa nell'estremo nord del Paese. Confina con la Russia (Siberia sudoccidentale, oblast' di Kurgan, Tjumen' e Omsk) e con le regioni kazake di Pavlodar, Aqmola e Qostanay.\nGeografia.\nIl territorio regionale \u00e8 attraversato dal fiume I\u0161im, tributario dell'Irty\u0161; data la locazione settentrionale il clima si distacca dalle caratteristiche medie kazake per avvicinarsi, come temperatura e precipitazioni, a quello siberiano; nel capoluogo, gli inverni sono molto freddi, con medie di -18 \u00b0C, mentre le estati non superano i 20 ().\nAnche la vegetazione steppica \u00e8 quella caratteristica della Siberia meridionale.\nIl capoluogo della regione \u00e8 la citt\u00e0 di Petropavl, la \"Petropavlovsk Kazachskij\" dei tempi sovietici, che supera di poco i 200.000 abitanti; non esistono altre citt\u00e0 di rilievo.\nDistretti.\nLa regione \u00e8 suddivisa in 13 distretti (\"a\u00fddan\") e una citt\u00e0 autonoma (\"qalasy\"): Petropavl.\nI distretti sono:"}
{"id": "1068564", "revid": "320578", "url": "https://it.wikipedia.org/wiki?curid=1068564", "title": "Passante Autostradale di Mestre", "text": ""}
{"id": "1068566", "revid": "7077", "url": "https://it.wikipedia.org/wiki?curid=1068566", "title": "An\u00e9ho", "text": "Aneho, An\u00e9ho, Anecho o An\u00e9cho \u00e8 una citt\u00e0 costiera nel sud-est del Togo, distante 45 chilometri dalla capitale Lom\u00e9. \u00c8 situata nella Regione Marittima, ad ovest della foce del Fiume Mono e del confine con il Benin e a sud-est del Lago Togo, su una striscia di terra tra la laguna e il mare larga circa 2\u00a0km.\nLa citt\u00e0 si svilupp\u00f2 a causa del commercio degli schiavi organizzato dai portoghesi. Fu capitale del Togoland per un breve periodo tra il 1884 e il 1897; dopo il trasferimento della capitale a Lom\u00e9 perse gradualmente di importanza.\nI maggiori punti di sostentamento per la citt\u00e0 sono l'agricoltura e la pesca con relative industrie.\nVi sono chiese protestanti del tardo ottocento, persistono per\u00f2 anche culture vud\u00f9."}
{"id": "1068567", "revid": "22475", "url": "https://it.wikipedia.org/wiki?curid=1068567", "title": "Gordon Gould", "text": "\u00c8 stato il pioniere della tecnologia laser. A lui si deve l'invenzione di due dei pi\u00f9 importanti tipi di laser, quello per la lettura del prezzo dei prodotti alle casse dei supermercati e quello utilizzato nelle operazioni chirurgiche oculistiche.\nNel 1967, Gould lasci\u00f2 la TRG ed entr\u00f2 come professore nel Politecnico di Brooklyn (dal 2008 Politecnico della New York University). L\u00ec, studi\u00f2 numerose nuove applicazioni per il laser riuscendo ad avere dal governo federale fondi per l'universit\u00e0 e quindi per la ricerca sui laser."}
{"id": "1068569", "revid": "767487", "url": "https://it.wikipedia.org/wiki?curid=1068569", "title": "Asterix e la pozione magica", "text": "Asterix e la pozione magica (\"Ast\u00e9rix chez les Bretons\") \u00e8 un film del 1986 diretto da Pino van Lamsweerde. \u00c8 il quinto film d'animazione tratto dalla serie a fumetti \"Asterix\" di Ren\u00e9 Goscinny e Albert Uderzo, ed \u00e8 basato sull'albo \"Asterix e i Britanni\" (1966).\nTrama.\nGiulio Cesare si muove verso la Britannia per conquistarla: dopo aver risolto alcuni problemi con la popolazione locale (si rifiutano infatti di combattere dopo le cinque e nel week-end), l'isola \u00e8 sottoposta al dominio romano, e solamente un piccolo villaggio resiste all'invasore. Il capovillaggio locale Zebigbos decide quindi di inviare il suo compaesano Beltorax in Armorica, dal suo cugino gallico Asterix, di cui si conoscono le prodezze contro i Romani. Una volta a conoscenza della situazione, Asterix ed Obelix (il quale \u00e8 ormai in preda ad una forte nostalgia, dovuta alla mancanza di Romani con cui combattere, tutti impegnati nella campagna britannica) decidono di partire per l'isola, portando con s\u00e9 una botte di pozione magica, preparatagli dal druido locale Panoramix.\nDurante il viaggio salvano dai pirati la nave di Grandimais, un commerciante fenicio, che dona loro un piccolo sacchetto di erbe orientali. Giunti a Londinium, sono coinvolti in una serie di disavventure: Obelix si ubriaca e viene rinchiuso nella Torre, mentre la pozione viene rubata da un ladruncolo locale. Grazie all'aiuto del fedele cagnolino Idefix, riescono a ritrovare la botte. I Romani tuttavia sono sulle loro tracce: dopo una serie di tentativi vani, riescono finalmente a distruggere la botte nel fiume della citt\u00e0. I due gallici decidono di proseguire, preparando sul momento una \"pozione magica\" improvvisata: Asterix mescola le erbe donategli dal commerciante fenicio con dell'acqua calda, bevanda gi\u00e0 molto apprezzata. Gli uomini del villaggio locale si sentono rinvigoriti, e riescono a sopraffare le truppe romane: una volta scoperta la verit\u00e0, decidono di adottarla come bevanda nazionale. In seguito, tornati al villaggio, Panoramix si lascer\u00e0 sfuggire che quelle erbe non erano altro che t\u00e8.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film non tiene conto della traduzione dell'albo, cambiando nomi a Idefix (che diventa Ideafix), Automatix (che diventa Tuttautomatix), Assurancetourix (che diventa Tenorix) e Zebigbos (che diventa Bigbos). Inoltre la Britannia viene erroneamente chiamata Bretagna, e di conseguenza anche i Britanni vengono definiti bretoni. Come per il film precedente, il doppiaggio presenta un esteso utilizzo di dialetti: quasi tutti i romani parlano in romanesco, ad eccezione di Cesare, di un legionario che parla con accento pugliese e di uno che parla con accento toscano.\nEdizioni home video.\nIn Italia il film fu distribuito in VHS nel maggio 1990 dalla Panarecord e nel 1995 dalla Fox Video. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD, che presenta il film in formato pan and scan, non include l'audio originale francese, e i titoli di testa e di coda sono quelli dell'edizione in inglese. Il 20 ottobre 2005 usc\u00ec una nuova edizione DVD distribuita da DNC Entertainment, stavolta in e contenente la traccia audio originale."}
{"id": "1068570", "revid": "964", "url": "https://it.wikipedia.org/wiki?curid=1068570", "title": "Archiviazione", "text": "L'archiviazione, nel diritto processuale penale italiano, \u00e8 l'atto con cui si dispone di interrompere un procedimento penale senza che venga formulata un'accusa.\nViene richiesta dal pubblico ministero - al termine delle indagini preliminari - al giudice per le indagini preliminari (GIP) che \u00e8 l'organo competente a disporla, quando non sussistono pi\u00f9 le condizioni della prosecuzione di un procedimento penale.\nCaratteristiche generali.\nIn particolare il pubblico ministero pu\u00f2 proporla tramite richiesta di archiviazione, oppure, successivamente, il GIP pu\u00f2 disporla tramite decreto; con essa si pone fine alle indagini preliminari: infatti, nonostante nell'ordinamento italiano viga il principio di obbligatoriet\u00e0 dell'azione penale, \u00e8 comunque previsto un istituto che permetta al pubblico ministero, qualora non vi siano elementi validi, di terminare le indagini qualora da esse non risultino elementi necessari per l'esercizio di una eventuale azione penale.\nGli elementi ed i requisiti sono espressamente stabiliti dagli articoli 408, 410, 411 e 415 del codice di procedura penale.\nProcedimento.\nL'art. 408 comma 1 parla della \"infondatezza della notizia di reato\": secondo la giurisprudenza e la dottrina, si pu\u00f2 parlare di infondatezza quando, al termine delle indagini preliminari, il pubblico ministero non sia in possesso di elementi idonei a sostenere l'accusa nel processo penale e logicamente, si possa dedurre che, in caso di rinvio a giudizio chiesto durante l'udienza preliminare, questa si concluderebbe con una sentenza di non luogo a procedere o, nella fase del processo penale, questo si concluderebbe con una sentenza di assoluzione per mancanza di elementi probatori che giustifichino la condanna dell'imputato.\nL'art. 125 Disp. att. c.p.p. prevede inoltre che il pubblico ministero richieda l'emissione del Decreto d'archiviazione allorch\u00e9 gli elementi indiziari acquisiti nel corso delle indagini preliminari non sono idonei a sostenere l'accusa in giudizio.\nIl secondo comma dell'art. 408 c.p.p. \u00e8 invece dedicato alla persona offesa dal reato e alla sua possibilit\u00e0 di opporsi all'archiviazione. Se il giudice non ritenga di accogliere senz'altro la richiesta d'archiviazione, fissa udienza in Camera di Consiglio dandone avviso al Pubblico Ministero, al Procuratore Generale presso la Corte d'Appello, all'indagato (quando una persona sia stata registrata nel ruolo generale come indagato), nonch\u00e9 alla persona offesa e ai difensori.\nLa richiesta di archiviazione \u00e8 l'atto con cui il pubblico ministero, terminate le indagini nei confronti dell'indagato, non ritenendo di dover esercitare l'azione penale, richiede al Giudice per le indagini preliminari l'archiviazione.\nQuesto pu\u00f2 avvenire sia nel caso in cui il pubblico ministero ritenga infondata la notizia di reato (ovvero reputi gli indizi inidonei a sostenere l'accusa in un eventuale giudizio), sia quando difetti una condizione di procedibilit\u00e0 (querela, autorizzazione, richiesta del Ministro guardasigilli) ovvero il reato sia estinto (per esempio per avvenuta prescrizione ovvero per intervenuta remissione della querela) ovvero i fatti non siano preveduti dalla legge come reato.\nDa precisare che quando il pubblico ministero richiede l'archiviazione, la competenza a decidere di tale richiesta \u00e8 del Giudice per le indagini preliminari (GIP); quando invece il pubblico ministero richiede il rinvio a giudizio (salvi i casi di citazione diretta a giudizio) la competenza a decidere spetta al Giudice dell'udienza preliminare (GUP).\nSia il GIP sia il GUP sono del tutto autonomi nella decisione. Possono quindi non accogliere le richieste del pubblico ministero.\nIl decreto di archiviazione non assume valenza di cosa giudicata (non dispiegando effetti in giudizi civili o amministrativi) e non preclude, per il futuro, un'eventuale riapertura delle indagini che verr\u00e0 richiesta dal pubblico ministero al GIP nel caso sorgano nuovi elementi idonei a sostenere l'accusa nel processo. A quel punto il giudice potr\u00e0 disporre sia direttamente il rinvio a giudizio sia solo la riapertura delle indagini con eventuale rinvio a giudizio in una fase successiva.\nL'art. 409, comma sesto c.p.p. prevede che avverso il decreto d'archiviazione pu\u00f2 proporsi ricorso per Cassazione solamente nei casi di nullit\u00e0 preveduti all'art. 127, comma quinto del medesimo Codice, vale a dire, sostanzialmente, per inosservanza delle Norme sull'instaurazione del contraddittorio nei procedimenti in camera di consiglio. La Suprema Corte di Cassazione peraltro, con Sentenza 1560/1999 Sezione I Penale ha ammesso la ricorribilit\u00e0 per Cassazione allorch\u00e9 il decreto d'archiviazione abbia carattere d'abnormit\u00e0."}
{"id": "1068571", "revid": "73322", "url": "https://it.wikipedia.org/wiki?curid=1068571", "title": "Rumore di fondo", "text": ""}
{"id": "1068572", "revid": "1522738", "url": "https://it.wikipedia.org/wiki?curid=1068572", "title": "Prezzo della sposa", "text": "Il prezzo della sposa (in inglese \"brideprice\"), presso talune societ\u00e0 e culture, \u00e8 la compensazione matrimoniale versata dallo sposo, o dal suo gruppo familiare, alla sposa o al suo gruppo familiare. \u00c8 un tipo di transazione inversa rispetto alla dote, che implica il passaggio dei beni della sposa, o del suo gruppo familiare, allo sposo o al suo gruppo familiare.\nGeneralit\u00e0.\nIl pagamento del prezzo della sposa ha un ruolo centrale nello stabilire legami e alleanze tra gruppi famigliari distinti ed \u00e8 solitamente concepito come una compensazione per il trasferimento del potere produttivo e, soprattutto, riproduttivo della sposa dal proprio lignaggio di origine a quello del marito. Nelle societ\u00e0 patrilineari, in particolare, il pagamento del prezzo della sposa \u00e8 un elemento fondamentale per determinare l'appartenenza lignatica dei figli nati da un'unione. Infatti se il prezzo della sposa non \u00e8 stato pagato i figli possono essere considerati membri del lignaggio materno anzich\u00e9 di quello paterno. Allo stesso modo, un legame matrimoniale non pu\u00f2 considerarsi scisso fino a che la famiglia della sposa non ne rifonde il prezzo, riacquisendo in questo modo i diritti sul potere riproduttivo della donna.\nLe negoziazioni matrimoniali che implicano il pagamento del prezzo della sposa sono diffuse in tutte le parti del mondo, anche se sono particolarmente sviluppate in Africa. Nelle interpretazioni dei primi europei che osservarono il fenomeno, tali transazioni sono state assimilate a delle vere e proprie transazioni commerciali, simili a quelle che sancivano l'acquisto degli schiavi. La letteratura antropologica successiva ha sottolineato invece l'importanza prevalente della creazione di un legame sociale tra gruppi diversi, piuttosto che il valore economico dei beni donati. La valenza simbolica di questi scambi \u00e8 evidenziata anche dal fatto che in molti casi venga impiegata una \"valuta simbolica\" esclusiva delle transazioni matrimoniali, tanto che spesso i beni ricevuti come prezzo della sposa sono utilizzati da uno dei membri maschi del lignaggio femminile per acquisire a sua volta una moglie.\nIl dibattito accademico degli ultimi vent'anni ha comunque messo in luce l'inadeguatezza delle categorie tradizionali (quali appunto prezzo della sposa, ricchezza della sposa, dote, ecc.) nella rappresentazione del complesso di transazioni economiche e simboliche che accompagna le negoziazioni matrimoniali.\nSecondo Carla Pasquinelli, le famiglie africane fanno infibulare le proprie figlie per accrescerne il valore di scambio al momento del matrimonio. Le mutilazioni genitali femminili sono infatti intese come una forma di controllo del corpo della donna avente lo scopo di predisporre la ragazza per lo scambio matrimoniale, scambio su cui il gruppo familiare conta come una risorsa fondamentale dal punto di vista economico e sociale. A seguito di un dibattito antropologico tra il 1929 e il 1931, \u00e8 stato introdotto il termine \"bridewealth\" che significa \u201cricchezza della sposa\u201d per sostituire \"brideprice\". Questa sostituzione di termine serviva ad alludere ai beni che il marito deve alla famiglia della sposa come compensazione matrimoniale.\nQuesto accadde perch\u00e9 antropologi come Loord Raglan, si ostinavano a vedere il prezzo della sposa come una transazione unicamente commerciale, una compra-vendita. Si adott\u00f2 per questo motivo il termine \"bridewealth\", considerato pi\u00f9 neutrale.\nNel 1947 anche Claude L\u00e9vi-Strauss si \u00e8 occupato del \u201cprezzo della sposa\u201d, chiarendo che non si pu\u00f2 parlare di compra-vendita perch\u00e9 i beni ricevuti dalla famiglia della sposa non vengono consumati, ma utilizzati per iniziare un nuovo circuito cio\u00e8 altri matrimoni e che le donne non hanno valore ma sono un valore. Carla Pasquinelli ribatte affermando che se cos\u00ec fosse allora non si riuscirebbe a spiegare quale sia il valore che viene attribuito alle donne, a meno che non si intenda per valore il corrispettivo del \"brideprice\", e citando l'antropologo Piergiorgio Solinas si chiede perch\u00e9 la famiglia della sposa debba essere ricompensata per un valore inesistente. Se il \"brideprice\" non \u00e8 il corrispettivo della giovane moglie, questo vuol dire che il valore che quest'ultima porta con s\u00e9 \u00e8 un altro. Il \"brideprice\" non pu\u00f2 essere il corrispettivo di una ragazza qualsiasi, ma solo quello di una ragazza mutilata, quindi il valore di una donna non \u00e8 basato su qualit\u00e0 soggettive ma su valori socialmente condivisi come la verginit\u00e0, la purezza, la fecondit\u00e0 le quali nelle societ\u00e0 africane, come quelle somale, eritree, del Corno d'Africa, sono garantite unicamente dall'escissione o dall'infibulazione.\nMila Busoni considera il prezzo della sposa come un'istituzione \u201cinequivocabilmente economica\u201d nata per il controllo delle donne. L'antropologa, citando Robert Gray, riprende in esame la questione terminologica al centro del dibattito tra il 1929 e il 1931. Gray sosteneva che i trasferimenti di beni dei matrimoni africani sono stati messi in relazione con ogni istituzione tranne che con il sistema economico. In seguito agli studi sul caso etnografico dei sonjo (Tanganica), Gray sostiene che presso di loro i diritti sulle donne sono venduti e comprati ad un certo prezzo, le donne sono considerate come una propriet\u00e0 e il prezzo della sposa come una transazione economica. Una delle funzioni del prezzo della sposa presso i sonjo \u00e8 quella di legalizzare il matrimonio e sanzionare legalmente i diritti sulla moglie acquistata. Attraverso il prezzo della sposa si tiene il pieno controllo sulle donne.\nMeillassoux sostiene che controllare le donne attraverso il matrimonio \u00e8 il punto cruciale della politica di ogni societ\u00e0 perch\u00e9 si ha in mano il governo della forza-lavoro e della capacit\u00e0 procreativa all'interno del corpo sociale. La dote non rappresenta quindi la donna ma il suo trasferimento come moglie. Con il matrimonio le donne diventano \u201cutilizzabili\u201d e perdono parte della loro identit\u00e0. Per Solinas invece, il valore della persona non ha a che fare con quello dei beni scambiati, sostenendo che non si pu\u00f2 parlare di acquisito in senso tecnico, poich\u00e9 la donna non diventa di propriet\u00e0 del marito, altrimenti si tratterebbe di schiavit\u00f9.\nStoria.\nNei poemi omerici con il termine h\u00e9dna/ he\u00e9dna sono indicati i \u201cdoni nuziali\u201d che lo sposo fa al suocero, che consistono soprattutto in capi di bestiame. Questa donazione \u00e8 da considerarsi una sorta di compensazione matrimoniale, ma anche un mezzo di ascesa sociale.\nIl Corano attribuisce alla donna il \"mahr\" e prescrive che sia pagato a lei. Esso dice: \u00ab...vi \u00e8 permesso cercare spose dando loro in dote dei vostri beni, vivendo in castit\u00e0 e senza darvi al libertinaggio; e a quelle di cui godiate come spose date la loro dote come prescritto...\u00bb (Cor. 4, 24). Il \"mahr\" (o \"sadaq\") \u00e8 una sopravvivenza dell'antica consuetudine araba preislamica: un prezzo della sposa pagato ai congiunti maschi.\nCultura africana.\nIn alcuni contesti specifici, specialmente in area nordafricana, viene usata la definizione alternativa di ricchezza della sposa (\"bridewealth\") a sottolineare la condivisione anche da parte della donna dei benefici derivati da questa transazione. In alcune societ\u00e0, per esempio presso alcuni gruppi pigmei dell'Africa centrale, tale transazione prevede che lo sposo compensi la famiglia della sposa prestando servizio presso il suocero per un certo numero di mesi, o anche di anni. In questo caso si parla solitamente di servizio per la sposa (\"brideservice\") o servizio/prestazione del pretendente. "}
{"id": "1068573", "revid": "20090", "url": "https://it.wikipedia.org/wiki?curid=1068573", "title": "Societ\u00e0 Autovie Venete", "text": ""}
{"id": "1068579", "revid": "729019", "url": "https://it.wikipedia.org/wiki?curid=1068579", "title": "Banesto", "text": "Banesto (acronimo della ragione sociale originaria: \"Ban\"co \"Es\"pa\u00f1ol de Cr\u00e9di\"to\") \u00e8 una banca spagnola fondata nel 1902 a Madrid. \u00c8 la quinta societ\u00e0 finanziaria in Spagna, dietro a Santander, BBVA, Banco Popular Espa\u00f1ol e Banco Sabadell.\nLa banca ha attraversato un periodo di crisi agli inizi degli anni novanta con le indagini per appropriazione indebita che videro coinvolto (ed in seguito condannato) l'allora presidente Mario Conde. Per uscire dalla crisi intervenne il Banco de Espa\u00f1a (la banca centrale spagnola) e Banesto venne acquisita nel 1994 dal Banco Santander."}
{"id": "1068584", "revid": "173617", "url": "https://it.wikipedia.org/wiki?curid=1068584", "title": "Gneo Cornelio Lentulo Marcellino", "text": "Biografia.\nFiglio di Publio Cornelio Lentulo Marcellino (un membro dei Claudii adottato dai Cornelii) e di Cornelia, era probabilmente fratello di Publio Cornelio Lentulo Marcellino, questore nel 75 a.C.; si spos\u00f2 una prima volta, avendo come figlio quel Publio Cornelio Lentulo Marcellino che fu il questore che Gaio Giulio Cesare mise al comando delle fortificazioni di Dyrrhachium nel 48 a.C., e poi una seconda volta, con Scribonia (la futura moglie di Ottaviano), da cui ebbe un Cornelio Marcellino probabilmente morto giovane.\nViene menzionato una prima volta nel 70 a.C., mentre, ancora molto giovane, sostiene la causa dei siciliani contro Gaio Licinio Verre, e poi ancora nel 61 a.C., schierato dalla parte del suo amico Lucio Cornelio Lentulo Crure nell'accusare Publio Clodio Pulcro della violazione dei misteri della Bona Dea.\nNel 59 a.C. ricopr\u00ec la carica di pretore, presiedendo al processo contro Gaio Antonio, il collega di Marco Tullio Cicerone. L'anno successivo and\u00f2 in Siria, che amministr\u00f2 per due anni, principalmente impegnato nel difendere la provincia dagli attacchi degli Arabi.\nMarcellino si candid\u00f2 per il consolato dell'anno 56 a.C., venendo eletto assieme a Lucio Marcio Filippo; il suo operato fu cos\u00ec apprezzato, che Cicerone lo cita come il migliore console che ricordi, anche se va notato che Marcellino si schier\u00f2 dalla parte dell'oratore dopo il ritorno di questi dall'esilio e si adoper\u00f2 affinch\u00e9 gli venissero restituite le propriet\u00e0 confiscategli. Durante la sua magistratura, Marcellino si oppose con vigore alla violenza della fazione di Clodio Pulcro e del tribuno Gaio Porcio Catone; al tempo stesso riusc\u00ec a frustrare le ambizioni e la sete di potere di Gneo Pompeo Magno, impedendo che gli fosse conferito il comando di un esercito e il compito di reinstallare Tolomeo Aulete in Egitto, proprio con uno dei primi atti da console. I suoi continui attacchi al generale, rivolti sia al senato che al popolo romano, furono probabilmente la causa dell'avvicinamento di Pompeo a Marco Licinio Crasso e a Gaio Giulio Cesare: fu proprio in quell'anno che i tre si incontrarono a Lucca per gettare le basi per il loro accordo, il cosiddetto Primo triumvirato.\nSi sa poco altro di Marcellino, prima della sua morte; ricopr\u00ec la carica di sacerdote, divenendo uno degli Epuloni."}
{"id": "1068589", "revid": "92723", "url": "https://it.wikipedia.org/wiki?curid=1068589", "title": "Gabriella Germani", "text": "Biografia.\nDopo gli studi classici si laurea in giurisprudenza, presso l'Universit\u00e0 degli studi di Roma \"La Sapienza\", con una tesi sul tema \"Il diritto alla dignit\u00e0 del lavoratore\". Esordisce in TV nel 1996 nel programma di Canale 5 \"Sotto a chi tocca\", classificandosi prima, condotto da Pippo Franco.\nBen presto si d\u00e0 all'imitazione dei vip. Tra le sue imitazioni ci sono quelle di: Mara Venier, Valeria Marini, Simona Ventura, Alessandra Mussolini, Michela Vittoria Brambilla, Monica Setta, Emma Bonino, Maria De Filippi, Serena Dandini, Monica Bellucci, Emanuela Folliero, Manuela Arcuri, Tosca D'Aquino, Mara Carfagna, Dolores O'Riordan, Anna Oxa, Carmen Consoli, Antonella Ruggiero, Barbara Palombelli, Ela Weber, Bice Valori, Daria Bignardi, Laura Boldrini e Lucia Azzolina.\nNotata da Pier Francesco Pingitore, conduce \"Saloon\" nelle vesti di Daria Bignardi nel 2001 (Canale 5). Nel 2002 fa parte del cast \"Convenscion\" (Rai 2). Lavora a \"Viva Radio2\" con Fiorello e Marco Baldini dal 2001 al 2007. Fa parte del cast di \"Domenica in\" (Rai 1) nel 2002 per poi passare a \"Mai dire Domenica con la Gialappa's\" nello stesso anno, dove rimane fino al 2004. Nel 2004 fa parte del cast di \"SuperCiro\" (Italia 1). Nel 2005 \u00e8 spesso ospite a \"Domenica In\" con Mara Venier.\nIn seguito lavora con Piero Chiambretti a \"Markette\" su La 7 ed \u00e8 ospite fissa del Dopofestival di Sanremo 2007 sempre a fianco di Piero Chiambretti. Nello stesso anno \u00e8 in nomination come personaggio rivelazione, in gara con Flavio Insinna e Antonello Piroso, al Premio Regia Televisiva (Rai1). Nel 2008 fa parte del cast di \"Art\u00f9\" con Gene Gnocchi (Rai2). Sempre nel 2008 \u00e8 in teatro con Francesca Reggiani nello spettacolo di Walter Lupo \"Ne' capi, ne' code\".\nNel 2009 \u00e8 ospite fissa di Vincenzo Salemme nel programma \"Da Nord a Sud e ho detto tutto\" (Rai 1). Nell'aprile 2010 \u00e8 nel cast comico dello show \"Voglia d'aria fresca,\" condotto da Carlo Conti su Raiuno. Diverse volte \u00e8 stata ospite di \"Matrix\". Dal 2012 \u00e8 in teatro con il One woman show \"Basta con le solite facce!\". Nel 2014 conduce, in coppia con Gianni Ippoliti, la 3\u00aa puntata dello Zecchino d'Oro (Rai1). Nello stesso anno \u00e8 la rivelazione del programma satirico \"Fuori programma\" con Fiorello su Rai Radio1.\nNel 2015, per la \"Giornata Internazionale della Donna\", \u00e8 ospite della Presidente della Camera Laura Boldrini presso la Camera dei Deputati, dove \u00e8 protagonista di un piccolo show di satira politica: \"Gabriella Germani e le sue donne: le altre facce della politica\". Nel 2016 \u00e8 ospite fissa di @edicolafiore con Fiorello. Nel 2017 \u00e8 la co-conduttrice della XXXIII edizione del Festival Nazionale dell'umorismo Cabaret, Amore Mio! che si svolge ogni agosto nella citt\u00e0 di Grottammare. Dal 2018 collabora alla trasmissione di Fiorello, \"Il Rosario della sera\" su Radio Deejay con fra l'altro le imitazioni di Barbara D'Urso e Elisa Isoardi."}
{"id": "1068592", "revid": "339392", "url": "https://it.wikipedia.org/wiki?curid=1068592", "title": "Domenica in...", "text": ""}
{"id": "1068593", "revid": "287204", "url": "https://it.wikipedia.org/wiki?curid=1068593", "title": "Alle", "text": ""}
{"id": "1068594", "revid": "287204", "url": "https://it.wikipedia.org/wiki?curid=1068594", "title": "Figlia", "text": "Una figlia \u00e8 la creatura umana di sesso femminile di discendenza rispetto a un genitore. La controparte maschile \u00e8 il figlio.\nIl termine figlia viene talvolta specificato, nel senso che la parola figli tende ad essere generalizzata, in quanto pu\u00f2 inglobare il significato femminile di figlia e quindi, soprattutto nel linguaggio familiare, si possono trovare locuzioni del tipo \"ho due figlie femmine e un maschio\" anzich\u00e9 \"ho due figlie e un figlio\".\nA volte il termine figlia pu\u00f2 essere usato come epiteto affettuoso rivolto da una persona anziana o degna di riverenze o considerazione nei confronti di una ragazza o di una giovane, ma anche di una donna adulta, in espressioni appunto di vocazione affettuosa ma anche di compatimento.\nLa figlia nella societ\u00e0.\nNelle societ\u00e0 patriarcali, le figlie hanno diritti familiari differenti o minori rispetti ai figli maschi. In alcune societ\u00e0 \u00e8 anche consuetudine che una figlia sia \"venduta\" ad un marito, che paga un cosiddetto prezzo della sposa."}
{"id": "1068597", "revid": "1305772", "url": "https://it.wikipedia.org/wiki?curid=1068597", "title": "MiSex", "text": "MiSex (anche Misex) \u00e8 stata una fiera dedicata al sesso aperta al pubblico che si svolgeva, a cadenza variabile nell'arco dell'anno, a Milano, la cui filosofia di base era quella di offrire spettacoli e momenti di intrattenimento ai visitatori. \nNata nel 1994, ha raccolto oltre 60,000 persone alla sua prima edizione e si stima che con l'edizione 2011 abbia raggiunto il milione di presenze totali per oltre 500 intrattenitori/trici.\nLa partecipazione a MiSex era aperta a tutte le aziende operanti nel settore della pornografia e la formula \"Shop &amp; Show\" univa la funzione promozionale delle aziende alle attivit\u00e0 di intrattenimento. L'esposizione era divisa in varie aree dedicate a film pornografici, spettacoli dal vivo ed esposizione di gadget in vendita al pubblico.\nOltre ad animazioni e spettacoli offerti dai singoli espositori, l'intrattenimento del pubblico si indirizzava principalmente presso il palco centrale, animato da spettacoli erotici con la possibilit\u00e0 di coinvolgimento del pubblico presente.\nA inizio 2013, dopo 18 anni di attivit\u00e0, gli organizzatori hanno annunciato la chiusura della manifestazione dovuta all'inevitabile \"obsolescenza\" ormai raggiunta dal festival, \"imposta da un mercato di voracissimi consumatori\".\nAll'annuncio \u00e8 seguito il lancio di un nuovo festival del settore, il Sex Festival di Milano, la cui prima edizione si \u00e8 tenuta l'1 e 2 febbraio 2013."}
{"id": "1068599", "revid": "20090", "url": "https://it.wikipedia.org/wiki?curid=1068599", "title": "Autovie Venete S.p.A.", "text": ""}
{"id": "1068600", "revid": "20090", "url": "https://it.wikipedia.org/wiki?curid=1068600", "title": "S.p.A. Autovie Venete", "text": ""}
{"id": "1068601", "revid": "1522738", "url": "https://it.wikipedia.org/wiki?curid=1068601", "title": "Censimento della Libia del 1939", "text": "Il censimento del 30 giugno 1939 fu effettuato in Libia dall'ISTAT, quando era governatore Italo Balbo (1934-40).\nDescrizione.\nGli italiani in Libia quando fu effettuato il censimento erano quasi il 13% della popolazione ed erano concentrati soprattutto sulla costa in Tripolitania e Cireanica, nella capitale Tripoli dove erano ben il 37% della popolazione e a Bengasi dove erano il 31%.\nInoltre la Libia italiana aveva una comunit\u00e0 ebraica di 22.000 persone (2,5% della popolazione, che a partire dal 1938, con l'emanazione delle leggi razziali, inizi\u00f2 ad essere discriminata).\nNel 1938 in Libia arrivarono 20.000 contadini italiani e vennero fondati 26 villaggi agricoli:\nTutti i villaggi avevano la chiesa, il municipio, la Casa del Fascio, l'ambulatorio, la posta e il mercato.\nInoltre vennero anche fondati 10 villaggi libici nei quali vivevano arabi e berberi: El \"Fager\" (Alba), \"Nahima\" (Deliziosa), \"Azizia\" (Profumata), \"Nahiba\" (Risorta), \"Mansura\" (Vittoriosa), \"Chadra\" (Verde), \"Zahara\" (Fiorita), \"Gedina\" (Nuova),\" Mamhura\" (Fiorente), \"Beda Littoria\" (anche El Beida - la Bianca). I villaggi indigeni fondati dal fascismo in Libia avevano tutti la moschea, la mudiriyya (lett. \"direzione\"), la scuola, il caff\u00e8, il suq, la Casa del Fascio.\nIl censimento ovviamente non tiene conto delle decine di migliaia di profughi libici, (soprattutto Senussi) emigrati in Egitto, e (in maniera minore) in Tunisia, Sudan e Africa Equatoriale Francese .\nCensimento.\nEcco il censimento diviso per provincia, dal censimento \u00e8 escluso quasi tutto il Fezzan che era il \"Territorio Militare del Sud\" con capoluogo Hon."}
{"id": "1068604", "revid": "339392", "url": "https://it.wikipedia.org/wiki?curid=1068604", "title": "Corrado Nuzzo", "text": ""}
{"id": "1068605", "revid": "729019", "url": "https://it.wikipedia.org/wiki?curid=1068605", "title": "Operazione Sledgehammer", "text": "Durante la Seconda guerra mondiale, l'operazione Sledgehammer fu un piano strategico programmato dagli Alleati per alleggerire la pressione dell'esercito tedesco, giunto alle porte di Mosca nell'inverno del 1941, sull'Unione Sovietica con la conquista di alcuni porti della Francia (Cherbourg o Brest).\nLa cattura dei porti era ritenuta necessaria per lo scarico degli ingenti materiali necessari ad un'invasione, in modo da creare una testa di ponte efficiente.\nL'operazione venne rinviata per mancanza di materiali (in particolare mezzi da sbarco) e poi abbandonata in favore dell'invasione del Nord Africa (operazione Gymnast, poi denominata Torch).\nIl fallimento dello sbarco su Dieppe dimostr\u00f2 la difficolt\u00e0 di prendere un porto fortificato, tanto che nel pianificare lo sbarco in Normandia si evitarono del tutto i porti."}
{"id": "1068606", "revid": "767487", "url": "https://it.wikipedia.org/wiki?curid=1068606", "title": "General Agreement on Trade in Services", "text": "Il General Agreement on Trade in Services (GATS, Accordo Generale sul Commercio di Servizi) \u00e8 un trattato internazionale, istitutivo dell'Organizzazione Mondiale del Commercio (\"World Trade Organization\", WTO), organizzazione che dall'inizio del 1995, cio\u00e8 dopo la conclusione dell'Uruguay Round, ha sostituito il General Agreement on Tariffs and Trade (GATT, Accordo Generale sulle Tariffe e sul Commercio) quale foro mondiale per la liberalizzazione degli scambi.\nSebbene un certo numero di termini e di concetti presenti nel GATS siano stati mutuati dal pi\u00f9 noto GATT (Accordo Generale sulle Tariffe e sul Commercio) ci sono importantissime differenze. Innanzitutto la copertura del GATS \u00e8 molto maggiore. La definizione di commercio di servizi tra le righe del GATS si estende ben oltre la tradizionale nozione di scambio transfrontaliero, passando per l'inclusione del movimento dei consumatori e dei fattori produttivi (capitali e lavoro) fino ad arrivare alla disciplina dei fornitori di servizi (produttori, commercianti, distributori).\nL'ampiezza del GATS va tuttavia inserita in una struttura davvero flessibile che ne riduce notevolmente l'invasivit\u00e0. A differenza del GATT, la previsione di restrizioni quantitative o eccezioni al principio del trattamento nazionale non sono proibite a priori, ma sono eventualmente il risultato di negoziazioni e sottoscrizioni di impegni da parte dei singoli paesi membri. L'applicazione della disciplina GATS \u00e8 proporzionale a quanto dichiarato e sottoscritto nei cosiddetti elenchi nazionali dai governi nazionali, e sar\u00e0 perci\u00f2 molto difficile trovare due identici programmi di liberalizzazione tra quelli di tutti i membri. Va chiarito fin da ora che nonostante l'inclusione dei servizi nel sistema multilaterale degli scambi possa essere considerato il maggior risultato dell'Uruguay Round, l'accordo GATS nel 1995 non ha portato ad una effettiva liberalizzazione dei servizi su scala mondiale, quanto alla definizione di regole vincolanti e di meccanismi per far avanzare in maniera graduale il processo di liberalizzazione.\nL'Accordo \u00e8 composto da una serie di principi di applicazione generale e dagli impegni specifici nei settori. Alcuni principi generali del GATS regolano il processo di liberalizzazione progressiva, che ha luogo attraverso l'assunzione da parte degli stati Membri di impegni specifici in negoziati ciclici di cui si dir\u00e0 dettagliatamente nel capitolo IV.\nOltre alle regole sull'assunzione degli impegni specifici nei settori, il GATS contiene anche regole generali gi\u00e0 in vigore dalla fine dell'Uruguay Round. Tra queste ricordiamo la clausola della nazione pi\u00f9 favorita (NPF) all'articolo II, gli obblighi di trasparenza (articolo III), alcune discipline sui regolamenti domestici e sugli accordi bilaterali di mutuo riconoscimento. Sono parte integrante del GATS anche alcuni allegati, che definiscono regole specifiche ad alcuni settori quali i trasporti aerei, le telecomunicazioni, i servizi finanziari e le persone fisiche.\nConcetti di base: definizioni, obiettivi e copertura.\nNel GATS non si trova una vera e propria definizione di \u201cservizi\u201d. Mentre i pi\u00f9 scettici potrebbero sorprendersi di questa \u201clacuna interpretativa\u201d, gli altri possono capire quale sia il vantaggio che deriva dall'assenza di una definizione che incatenerebbe le negoziazioni stesse a pure formalit\u00e0 teoriche. Considerate le numerose caratteristiche attribuite ai servizi dalla vasta letteratura che se ne occupa (intangibilit\u00e0, non conservabilit\u00e0, simultaneit\u00e0 tra produzione e consumo eccetera) i negoziatori hanno considerato arduo il compito di chiarificare il linguaggio utilizzato nel GATS oltre una certa misura. Occorre ricordare inoltre che l'assenza di una specifica definizione di \u201cbeni\u201d nel GATT non ha apparentemente provocato nessun disagio. E cos\u00ec gli allora membri del GATT hanno optato per una classificazione aperta dei settori di servizi:\nUna peculiarit\u00e0 molto importante del GATS \u00e8 la previsione all'art. I comma 2 di quattro modi di fornitura attraverso cui \u00e8 possibile commerciare i servizi. In breve i modi in cui pu\u00f2 avvenire una transazione internazionale di servizi sono quattro:\nPer il commercio di beni la modalit\u00e0 di fornitura \u00e8 pressoch\u00e9 unica: il commercio transfrontaliero. Spesso i produttori si spostano in altri paesi per raggiungere i consumatori, ma questa eventualit\u00e0 non \u00e8 altro che un surrogato del commercio \"cross-border\". Sono molte le multinazionali che producono i loro prodotti in paesi esteri per avere un contatto pi\u00f9 vivido con il mercato che intendono rifornire e perci\u00f2 con i loro consumatori stranieri, ma la multinazionale pu\u00f2 anche produrre nel proprio Stato e spedire i prodotti all'estero. Lo stesso si pu\u00f2 dire per la fornitura di alcuni servizi: l'architetto straniero pu\u00f2 soddisfare il cliente che gli ha commissionato il progetto sia restando nel suo paese sia raggiungendo il cliente per avere dettagli di maggiore qualit\u00e0 sul lavoro che dovr\u00e0 svolgere. Per il commercio di servizi, per\u00f2, la fornitura transfrontaliera non \u00e8 l'unica modalit\u00e0 con cui \u00e8 possibile raggiungere l'utente e anzi in alcuni casi si rivela assolutamente impraticabile: chiss\u00e0, forse tra qualche anno un medico in Austria riuscir\u00e0 ad operare un paziente in Congo grazie ad un computer che trasmette le informazioni ad un robot-chirurgo, ma questa possibilit\u00e0 sembra ancora remota.\nDunque il GATS copre non solo il tradizionale aspetto del commercio, quello cosiddetto \"cross-border\", ma anche tre addizionali tipi di transazione dove il fornitore e il consumatore interagiscono direttamente sia che il consumatore raggiunga il fornitore all'estero (modo 2) sia che il fornitore raggiunga il consumatore nel suo paese attraverso una presenza commerciale (modo 3) o una persona fisica (modo 4). Tuttavia le previsioni del GATS circa i quattro modi di fornitura non sono certo esaustive, nel senso che non sempre sono sufficienti per scongiurare l'incertezza circa il modo in cui avviene una particolare transazione economica. Si prenda l'esempio del commercio elettronico (e-commerce). In questi casi non si \u00e8 del tutto sicuri se il servizio viene fornito dall'estero nel territorio in cui poi \u00e8 consumato o se piuttosto \u00e8 il consumatore che si sposta virtualmente via Internet nel paese del fornitore. Un ulteriore elemento di incertezza \u00e8 dovuto all'assenza nell'Accordo di una puntuale definizione di \u201cfornitura del servizio\u201d (anche qui le motivazioni sono molto simili a quelle fornite poco sopra per il concetto di \u201cservizi\u201d).\nA chi si rivolge il GATS.\nUn'importante caratteristica del GATS \u00e8 la sua applicazione non solo ai servizi intesi come prodotto, ma anche al fornitore dei servizi. Questo aspetto d\u00e0 il senso della cesura rispetto al GATT la cui disciplina \u00e8 essenzialmente incentrata sul commercio transfrontaliero del prodotto \"tout court\".\nL'estensione del GATS riflette la particolare natura di molti servizi la cui definizione e valutazione non pu\u00f2 prescindere dalle caratteristiche del fornitore del servizio stesso. Ad esempio, il focus degli standard qualitativi di numerosi settori di servizi non \u00e8 centrato sul prodotto in s\u00e9 (consulenza legale, cura medica, deposito bancario), bens\u00ec sulla formazione, qualifica, solvibilit\u00e0 ecc. del fornitore coinvolto nella transazione (nella fattispecie l'avvocato, il chirurgo, la banca).\nMa fino a quando si pu\u00f2 parlare di legittimit\u00e0 dell'applicazione del GATS? L'art. 1 mette i paletti prevedendo che l'Accordo si applica a quelle misure che coinvolgono il commercio dei servizi e che sono decise dai governi e dalle autorit\u00e0 pubbliche nazionali, ma anche da quelle istituzioni non governative delegate per\u00f2 dai governi. Questo significa che le decisioni puramente commerciali prese dagli attori economici senza alcuna ingerenza degli Stati sono fuori dalla portata del GATS.\nOccorre infine constatare che il concetto di \u201cmisure che coinvolgono il commercio dei servizi\u201d \u00e8 molto pi\u00f9 ampio di quanto si potrebbe pensare. Secondo l'art. I (a): \u00abQuesto Accordo si applica alle misura decise dai Membri e che riguardano il commercio dei servizi\u00bb, ed \u00e8 proprio il verbo utilizzato (riguardare) che restituisce la prospettiva di applicazione del GATS. Per esempio, il solo fatto che una particolare misura normativa sia essenzialmente diretta a regolare il commercio di beni non preclude la possibilit\u00e0 che riguardi anche il commercio di servizi.\nLe eccezioni: settori fuori portata GATS.\nL'accordo GATS non \u00e8 onnipresente. Esso si applica alle misure dei membri dell'OMC che incidono sugli scambi di servizi e riguarda, in linea di massima, tutti i servizi commercializzati tranne quelli \u201cforniti nell'esercizio dei poteri governativi\u201d, cio\u00e8 non su base commerciale n\u00e9 in concorrenza con altri prestatori di servizi, ma non rientrano nel campo di applicazione del GATS anche:\nCiononostante per alcuni servizi non mancano i problemi di interpretazione della relativa disciplina. Per esempio, mentre in alcuni paesi la fornitura dei servizi sanitari \u00e8 completamente pubblica, in altri \u00e8 affidata principalmente a istituti privati. In questi casi poi, il sistema sanitario tende ad essere pi\u00f9 o meno finanziato con sussidi pubblici che assicurino un certo grado di equit\u00e0 sociale.\nMa la questione continua a sollevare non pochi dubbi (in particolare, se i casi come quello appena descritto sono compatibili con l'art. I comma 3 per la parte in cui dice che \u201ci servizi forniti nell'esercizio dei poteri governativi\u201d sono quei servizi forniti n\u00e9 su base commerciale, n\u00e9 in concorrenza con uno o pi\u00f9 fornitori). Secondo la teoria economica maggioritaria, la concorrenza \u00e8 ravvisabile nei tentativi dell'operatore rivale di attrarre a s\u00e9 il maggior numero di consumatori attraverso strumenti di marketing (pubblicit\u00e0, differenziazione di prezzo e/o qualit\u00e0 eccetera). Pertanto, se il fornitore pubblico non \u00e8 visto come un rivale dal fornitore privato (perch\u00e9 cos\u00ec succede nella realt\u00e0!), allora \u00e8 legittimo credere che tra i due non ci sia concorrenza economica.\nInfine un secondo tipo di eccezione dell'applicazione della disciplina GATS riguarda un settore specifico: i servizi ai trasporti aerei. In accordo con l'Allegato sui Servizi ai Trasporti Aerei, il GATS non si applica alle misure normative che coinvolgono i diritti di controllo del traffico aereo e i servizi direttamente legati all'esercizio di questi diritti. Il Consiglio per gli Scambi Di Servizi ha il compito di monitorare lo sviluppo del settore dei trasporti aerei e di decidere, almeno ogni cinque anni, sulle possibilit\u00e0 di completa applicazione della disciplina GATS. Nel 2003 il Consiglio ha deciso di non modificare l'eccezione GATS al trasporto aereo.\nGli elementi principali dell'Accordo.\nTutti i membri dell'OMC sono firmatari del GATS e perci\u00f2 sono tenuti alla presentazione dei cosiddetti elenchi nazionali (vedi sotto \"Il sistema di negoziazioni previsto dal GATS\"). Tutti gli elenchi hanno un formato comune che consta di quattro colonne. Nella prima colonna \u00e8 indicato il settore di servizi coperto, mentre la seconda e la terza sono utilizzate per specificare gli impegni di liberalizzazione, per ognuno dei quattro modi di fornitura. La composizione appena descritta \u00e8 valida per due sezioni distinte di impegni: l'accesso al mercato (art. XVI) e il trattamento nazionale (art. XVII). Riassumendo, poich\u00e9 i modi di fornitura sono quattro, per ogni settore di servizi le voci introdotte dai Membri sono almeno otto: quattro per le liberalizzazioni che attengono all'accesso al mercato e quattro per quelle che attengono il trattamento nazionale. La quarta colonna \u00e8 utilizzata per la sottoscrizione di impegni addizionali che non ricadono nelle categorie appena descritte.\nLa presentazione degli impegni \u00e8 basata sul cosiddetto approccio ibrido. Ciascun membro stabilisce l'elenco delle attivit\u00e0 per le quali \u00e8 disposto ad offrire l'accesso al mercato e il trattamento nazionale ai prestatori di servizi stranieri (impostazione \u201cbottom-up\u201d). A questo punto, i Membri hanno ancora piena facolt\u00e0 di dichiarare una o pi\u00f9 limitazioni di un settore o di un modo di fornitura in particolare (impostazione top-down). L'assenza di limitazioni \u00e8 indicata dall'inserimento di \u201cnone\u201d. I Membri possono escludere interi settori e modi da qualsiasi colonna (accesso al mercato, trattamento nazionale), mantenendo cos\u00ec la totale autonomia commerciale. In questo caso la dichiarazione inserita negli elenchi sar\u00e0 \u201cunbound\u201d con un effetto paragonabile alla completa assenza del settore di servizi nell'elenco: come se quel settore non fosse mai stato inserito insomma. All'art. XX comma 1 il GATS richiede a tutti i Membri dell'OMC di dichiarare gli impegni che hanno intenzione di sottoscrivere, ma non viene prescritto nessun tipo di vincolo su uno o pi\u00f9 settori di servizi in particolare. Quindi non \u00e8 previsto nessun meccanismo teso a indirizzare gli sforzi negoziali verso una copertura omogenea del processo di liberalizzazione.\nLe preferenze di liberalizzazione possono essere influenzate da molti fattori, primo fra tutti il grado con cui un particolare segmento \u00e8 stato tradizionalmente aperto alla partecipazione straniera. Questo significa che in poco pi\u00f9 di un decennio di GATS non si pu\u00f2 pensare di livellare la diversit\u00e0 delle scelte commerciali promosse da ogni paese nella sua lunga storia. Il turismo ad esempio \u00e8 un settore che da sempre ha goduto di un regime liberale in tutti i paesi membri, e questo per via della sua importanza non solo nei paesi industrializzati, ma anche in quelli in via di sviluppo per i quali spesso il turismo \u00e8 la maggiore fonte di reddito. In secondo luogo, c'\u00e8 da sottolineare l'apparente concentrazione degli impegni negoziali in tutti quei settori che implicano un indotto infrastrutturale importante (edilizia, servizi finanziari, commerciali e di comunicazione) che rende attraente la liberalizzazione perch\u00e9 in grado di generare flussi di capitali e di lavoro, e per questa via di know-how.\nDunque, gli elenchi nazionali sono gli strumenti legali che garantiscono determinate condizioni di accesso agli operatori stranieri che, peraltro, possono rivolgersi, per il tramite del proprio paese, alle autorit\u00e0 giudicanti competenti. Gli elenchi creano un elemento di trasparenza e certezza che prima non era assicurato nel campo del commercio internazionale dei servizi.\nAccesso al mercato.\nL'art. XVI comma 2 del GATS fornisce una lista esaustiva di sei tipi di restrizioni che i Membri non possono inserire nell'Accordo se non per motivi molto particolari. Tra queste sei limitazioni, quattro si riferiscono a misure di contingentamento (imposizione di quote) e assoggettamento a test di necessit\u00e0 riguardo al numero di fornitori, valore delle transazioni, numero di operazioni e numero di persone fisiche. Per questa parte, l'art. XVI del GATS si applica a quelle misure del tipo \u201csolo a cinque banche straniere (operatori telefonici, compagnie assicurative ecc.) saranno garantite le licenze\u201d, cos\u00ec come a quelle che si riferiscono semplicemente al numero di banche ecc. senza introdurre criteri di nazionalit\u00e0. Le due rimanenti limitazioni specificate nello stesso articolo riguardano restrizioni non quantitative; attengono rispettivamente a misure che prescrivono particolari forme giuridiche o le percentuali massime di partecipazione straniera in societ\u00e0 operanti nel mercato domestico.\nUn aspetto dell'art. XVI merita particolare attenzione. L'obiettivo dell'articolo \u00e8 esplicitamente circoscritto ai sei tipi di restrizione commerciale spiegati sopra, e non si estende perci\u00f2 ad altre misure che, da una prospettiva economica, sono considerate una limitazione del diritto di accesso al mercato tanto quanto quelle prescritte dal GATS. Ad esempio le misure fiscali e i requisiti minimi di qualunque genere (si supponga con riferimento al capitale azionario) non sono per niente richiamate dall'articolo considerato. Cos\u00ec, un Membro potrebbe mantenere, senza vedersi costretto a dichiararlo nel suo elenco nazionale, un'elevata tassazione su un particolare settore di servizi sebbene i produttori interessati la possano avvertire come una forte barriera al commercio. In risposta alle ultime obiezioni, occorre dire che altre norme del GATS possono sopperire alle lacune dell'art. XVI (in questo caso); inoltre le prescrizioni di cui si parla devono sicuramente intendersi come un \u201cminimo garantito\u201d pi\u00f9 che una previsione esaustiva.\nTrattamento nazionale.\nIl principio del trattamento nazionale nel GATS, a differenza di quanto accade nel GATT, si applica solo ai settori inseriti negli elenchi nazionali e con l'estensione decisa dai Membri. Talvolta l'identificazione delle norme allineate col principio del trattamento nazionale e la loro trasposizione all'interno degli elenchi nazionali pu\u00f2 diventare una sfida, in particolare per i nuovi e inesperti Membri dell'OMC. La strutturazione di un programma di liberalizzazione pu\u00f2 non essere cosa facile, soprattutto se, come nel caso del commercio di servizi pi\u00f9 di quanto sia necessario per il commercio di beni, si rende necessaria la consultazione e la concertazione di molti ministri di un governo. Il fatto pi\u00f9 importante \u00e8 che mentre l'art. XVI comma 2 fornisce almeno le basi su cui impiantare un'ipotetica lista di controllo con riferimento alle misure decise per l'accesso al mercato, l'art. XVII traccia solo delle linee guida da seguire nel rispetto del principio del trattamento nazionale. Tuttavia il concetto di trattamento nazionale e quindi di norma discriminatoria sono individuabili con facilit\u00e0 in seguito ad una valutazione caso per caso. Per esempio, mentre l'obbligo di titolarit\u00e0 di un attestato di lingua straniera per i dirigenti di una banca pu\u00f2 essere visto come una misura discriminatoria che modifica le condizioni di concorrenza in favore degli operatori nazionali, per chi esercita la professione di interprete sembra invece una condizione del tutto normale, poich\u00e9 rappresenta il criterio fondamentale per valutare le competenze dell'interprete.\nGli impegni addizionali.\nL'articolo XVIII del GATS d\u00e0 la possibilit\u00e0 di sottoscrivere impegni di liberalizzazione che non riguardano direttamente l'accesso al mercato e il trattamento nazionale. L'articolo fornisce solo alcuni esempi (qualifiche, standard, licenze ecc.), ma nessuna iniziativa dei Membri \u00e8 preclusa.\nGli impegni addizionali attualmente giocano un ruolo molto importante nelle telecomunicazioni dove circa 70 Membri hanno inserito una cosiddetta \u201creference paper\u201d nella terza colonna appunto. Questo documento definisce un vasto impianto regolatore che si occupa della concorrenza, della trasparenza e di alcuni aspetti istituzionali (come l'indipendenza delle authorities) del settore delle telecomunicazioni. Il reference paper \u00e8 stato sviluppato da un gruppo informale di Membri e paesi esterni all'OMC, e la sua disciplina quindi era da applicare solo a quei paesi, con le modalit\u00e0 da loro previste: una volta inserito nella colonna \u201cimpegni addizionali\u201d degli elenchi nazionali in sede OMC, il documento riguardante il settore delle telecomunicazioni pu\u00f2 essere legalmente considerato alla stregua di qualsiasi altro impegno GATS, con tutto ci\u00f2 che ne consegue.\nIl sistema di negoziazioni previsto dal GATS.\nRiguardo ai sistemi di negoziazione assume speciale rilevanza la procedura di richiesta-offerta delle liberalizzazioni utilizzata come principale approccio alle trattative tra i Membri. Ogni Paese membro dell'OMC esprime le sue attese di liberalizzazione dei mercati esteri nella propria lista di richieste. Le richieste possono essere indirizzate a uno o pi\u00f9 paesi e possono riguardare sia richieste orizzontali, che sono da intendersi per l'intero mercato estero cui sono rivolte, sia richieste specifiche di settore. D'altro canto, ogni Membro \u00e8 tenuto a redigere un elenco nazionale di offerte di liberalizzazione sulla base delle richieste ricevute. Le offerte indicano, per ogni settore in cui il GATS suddivide la prestazione di servizi, gli impegni che ogni Paese \u00e8 disposto a sottoscrivere in materia di accesso al mercato domestico e trattamento nazionale dei prestatori stranieri. Se non si inserisce un settore negli elenchi o se non si assume un impegno in uno dei quattro modi di fornitura previsti dall'Accordo non significa che in quei casi non opera la disciplina del GATS. Alcuni principi di base, come quello della nazione pi\u00f9 favorita, si applicano comunque.\nLa scarsa qualit\u00e0 delle offerte.\nFin dal rilancio delle negoziazioni previsto dal GATS entro i cinque anni successivi alla sottoscrizione, le trattative riguardanti i servizi non hanno mai avuto un ritmo incoraggiante, anzi pi\u00f9 volte si sono incagliate nelle acque paludose generate a latere dalle controversie fra i Membri in tema di agricoltura. In data 31 marzo 2004 ad esempio, solo 12 offerte furono messe sul tavolo. Sebbene questo numero fosse destinato ad incrementare significativamente (entro la met\u00e0 di aprile 2006, 70 offerte iniziali e 30 definitive vennero presentate) la geografia della partecipazione alle trattative rimaneva squilibrata. Anche alcuni paesi asiatici e dell'America Latina, seppur con le loro difficolt\u00e0 avevano contribuito degnamente allo sviluppo delle negoziazioni; lo stesso non si pu\u00f2 certamente dire per i paesi dell'area sub-sahariana che risultarono quasi estranei ai processi basati sull'approccio richieste-offerte.\nPur non volendo considerare l'aspetto meramente numerico di questa fase negoziale, ci si trova comunque a dover fare i conti con un senso diffuso di delusione rispetto alla \u201cqualit\u00e0\u201d delle offerte presentate, sia in termini di nuovi settori inclusi negli elenchi nazionali, sia in termini di maggiore profondit\u00e0 delle concessioni precedentemente sottoscritte. Fino ad oggi, gli impegni dei Membri si sono concentrati sempre sui settori di servizi e sui modi di fornitura gi\u00e0 interessati dalle negoziazioni degli anni novanta, cio\u00e8 dell'Uruguay Round. Insomma le offerte, quelle iniziali come anche quelle riviste e definitive non hanno in nessun caso apportato quel cambiamento sperato nei settori cosiddetti \u201csensibili\u201d, come ad esempio l'insegnamento e l'educazione, i servizi sanitari e altri servizi sociali, il modo di fornitura 4 eccetera.\nLe perplessit\u00e0 circa i metodi di negoziazione.\nMolto spesso si \u00e8 discusso dell'efficacia dei metodi di negoziazione con particolare riferimento all'assistenza che occorre fornire ai paesi meno sviluppati e ad alcuni paesi in via di sviluppo nella progettazione e implementazione delle riforme nel campo dei servizi. Ogni paese deve infatti determinare l'approccio appropriato alla negoziazione internazionale, e scegliere poi tra due alternative: una \u00e8 quella convenzionale di richiesta-offerta; l'altra \u00e8 quella di utilizzare un cosiddetto formulario di liberalizzazione, una sorta di modello preimpostato.\nNell'ambito del commercio di beni i governi hanno talvolta accettato di presentare le proprie proposte di liberalizzazione per mezzo di formulari, tenuto conto del fatto che in quei casi si trattava sostanzialmente di indicare il taglio percentuale della tariffa applicata alle merci. Gli stessi formulari per\u00f2 hanno avuto grande difficolt\u00e0 ad affermarsi nel campo dei servizi, a causa soprattutto della grande variet\u00e0 di misure non quantificabili che influenzano l'accesso al mercato.\nI paesi in via di sviluppo inoltre, hanno strenuamente sostenuto l'approccio richieste-offerte perch\u00e9 gli permette di decidere in assoluta libert\u00e0 l'intensit\u00e0 delle liberalizzazioni. \u00c8 abbastanza chiara la preoccupazione dei PVS secondo cui la configurazione dei formulari dipenderebbe dalle volont\u00e0 dei paesi industrializzati, a scapito di una libert\u00e0 decisionale e di manovra degli stessi PVS.\nNon mancano, tuttavia, le proposte di integrazione fra le varie metodologie di negoziazione, soprattutto per quanto riguarda i modi di fornitura 1 e 4 dove i paesi in via di sviluppo (che negli ultimi anni hanno assunto un ruolo molto importante all'interno dell'OMC) tendono ad avere un vantaggio comparato. Pi\u00f9 precisamente, spesso \u00e8 stata prefigurata la possibilit\u00e0 di integrare il tradizionale processo richieste-offerte con un approccio di liberalizzazione maggiormente coordinato dai Membri come pu\u00f2 essere quello basato sui formulari."}
{"id": "1068611", "revid": "697352", "url": "https://it.wikipedia.org/wiki?curid=1068611", "title": "Mare di Rh\u00fbn", "text": ""}
{"id": "1068613", "revid": "124687121", "url": "https://it.wikipedia.org/wiki?curid=1068613", "title": "Giovanni da Pian del Carpine", "text": "Biografia.\nLe fonti concordano nel collocare la nascita di Giovanni di Pian del Carpine, in latino Iohannes de Plano Carpini, sul finire del XII secolo; c'\u00e8 chi, come Jules Verne e Liverani, colloca la sua nascita nel 1182. Gli studi sono concordi anche sul suo luogo d'origine: l'attuale Magione, in provincia di Perugia, il cui nome antico era appunto Pian di Carpine, ma egli non era un abitante del castello, o meglio della villa, ma abitava nel suo contado: ne siamo abbastanza certi vista l'assenza di un nome gentilizio. Non si hanno notizie riguardanti la sua giovinezza, fino a quando entr\u00f2 nell'ordine dei frati francescani nel 1214 o 1215, e addirittura lo si pu\u00f2 collocare tra i primi e pi\u00f9 vicini compagni di san Francesco.\nNel 1221 fu scelto dal beato Cesario di Spira, insieme ad altri 25 religiosi, per andare a portare la parola di Cristo a Trento, Erbipoli (W\u00fcrzburg), Spira, Worms e Colonia. Questo viaggio pare coerente con il contesto storico dell'epoca: lo stesso ordine mendicante era nato pochi anni prima per contrastare la crisi del Cristianesimo e il dilagare delle eresie. E non \u00e8 un caso, che tra i nomi dei partecipanti a questa missione troviamo anche Barnaba il Tedesco, Tommaso da Celano e Giordano da Giano. In conseguenza alle predicazioni del 1221, nel 1223 Alberto Pisano, provinciale di Germania, convoc\u00f2 un capitolo generale in cui Giovanni di Pian del Carpine venne eletto custode o guardiano di Sassonia, da dove riusc\u00ec a promuovere un'ulteriore espansione dell'ordine francescano. Durante il capitolo di Wurzburg del 1224, venne esentato dal suo precedente incarico, per essere trasferito a Colonia. Quattro anni dopo, nel 1228 fu nominato da Giovanni Parenti ministro provinciale in Germania, dove istitu\u00ec per la prima volta l'ordine francescano in Lotaringia. Egli mantenne questo incarico fino al 1230, quando fu trasferito in Spagna con la medesima carica; risiedette nella penisola iberica per soli due anni, quando ritorn\u00f2 in Germania per essere nominato ministro della nuova provincia di Sassonia, conservando il suo status fino al 1239. In questo lungo periodo ai vertici dell'organizzazione minoritica, egli si distinse per aver portato l'ordine francescano anche in Ungheria, Boemia, Dacia, Norvegia, e per aver fondato il monastero di Metz, il convento di San Francesco a Praga, come testimonia Tommaso da Celano, il quale ci informa di aver raccomandato sua sorella Agnese come badessa del secondo monastero. Nessuna fonte ci riporta sue notizie del periodo che va dal 1239 al 1245, che \u00e8 l'anno della svolta nella sua carriera di religioso e di scrittore: in quell'anno venne invitato a Roma da Papa Innocenzo IV, il quale gli riserv\u00f2 un'ambasceria presso i Mongoli. Le lettere papali a noi pervenute dimostrano chiaramente che esse vennero datate dal Pontefice nel marzo 1245, ma, il frate part\u00ec solamente il 16 aprile dello stesso anno.\nTutte le fonti ci spiegano il motivo di questa missione attivata proprio nella primavera del 1245: nel 1206 Gengis Khan aveva scelto come prima citt\u00e0 del suo impero Caracorum, antica citt\u00e0 tartara situata nella Tartaria a Nord della Cina. Il suo successore Ocodai estese la dominazione mongola nel Sud della Cina, e con un esercito di pi\u00f9 di seicento uomini invase la Russia, la Georgia, la Polonia, la Moravia, la Slesia, l'Ungheria, riportando sempre la vittoria dei Mongoli. Durante il pontificato di Gregorio IX, si era quindi proposto il problema dei Mongoli, e per risolvere la situazione il Papa si era limitato ad invocare una crociata. Scomparso nel 1241 Gregorio IX, il suo successore Innocenzo IV dovette subire la penetrazione dell'esercito mongolo guidato da Subotei in Friuli. L'avanzata non continu\u00f2 solo perch\u00e9 la popolazione mongola dovette ritornare in patria per eleggere il successore di Ogodei, appena scomparso. Il Papa in carica, a questo punto, cerc\u00f2 una trattativa attraverso una lettera inviata nel marzo del 1245, contenente un'esortazione a porre le armi contro la cristianit\u00e0, dietro minaccia della collera divina. Questa epistola non venne presa in considerazione dal popolo pagano, pertanto Innocenzo IV si trov\u00f2 costretto ad inviare Giovanni di Pian del Carpine in Mongolia.\nEgli part\u00ec da Lione il 16 aprile 1245 da Lione con Stefano di Boemia, che lo condusse fino in Polonia, e qui cambi\u00f2 il suo accompagnatore, viaggiando con frate Benedetto Polono, visto che quest'ultimo era un interprete di lingue slave, ed \u00e8 esattamente questo che scrive il nostro autore nel capitolo IX della sua opera. Frate Giovanni torn\u00f2 in patria nel 1247, senza che gli accordi richiesti dal pontefice fossero stati accettati dal khan. Questa missione, per\u00f2, non si rivel\u00f2 inutile: Giovanni di Pian del Carpine ci ha lasciato l'Historia Mongalorum compilata in due redazioni d'autore. La sua missione, per\u00f2, non fu l'unica attivata da Papa Innocenzo IV verso la Mongolia, perch\u00e9 ve ne furono altre due: la prima \u00e8 quella di Lorenzo del Portogallo, la seconda \u00e8 quella di Ezzelino, il quale part\u00ec da Costantinopoli nel 1247, toccando Tabriz e il Mar Caspio, per poi tornare a Lione un anno dopo.\nLe notizie su di lui dopo il viaggio in Tartaria sono poche: nel 1248 fu penitenziere pontificio, venne poi inviato in Francia da Luigi IX con l'intento di dissuaderlo dalla sua crociata in Terrasanta, per timore dell'imperatore Federico II. Probabilmente nello stesso anno venne nominato arcivescovo di Antivari; qui mor\u00ec nell'agosto 1252, e in questa data le fonti sono concordi, visto che l'ultimo documento da lui firmato risale proprio al 29 luglio dello stesso anno.\nLa \"Historia Mongalorum\".\nIl titolo completo dell'opera \u00e8 \"Historia Mongalorum quos nos Tartaros appellamus;\" \u00e8 il racconto del viaggio compiuto da Giovanni di Pian del Carpine in Mongolia tra il 1245 e il 1247, per conto del Papa Innocenzo IV. Si tratta di un testo prevalentemente etnografico, in cui sono descritti i Mongoli, le loro pratiche, le loro fattezze, gli usi e i costumi. L\"'Historia\" appartiene al genere dei resoconti di viaggio tipici del Duecento e del Trecento, come l\"Itinerarium\" di Odorico di Pordenone, dettato al confratello Guglielmo da Solagna nel maggio del 1330, di ritorno dal lungo viaggio in Oriente e in Cina; l\"Itinerarium\" di Guglielmo di Rubruck (XIII secolo), il \"Liber peregrinationis\" di Ricoldo di Montecroce (XII secolo) e il \"Devisement dou monde\" di Marco Polo (XIII secolo).\nUn'attenta lettura di questi resoconti di viaggio permette di isolare alcuni elementi comuni:\n1. Sono tutte il risultato delle esperienze accumulate dal viaggiatore nel corso delle sue peregrinazioni in terre remote.\n2. Si presentano come veri.\n3. Il protagonista e il narratore coincidono.\nQuesto ultimo elemento costituisce la necessaria premessa agli altri due: la garanzia che ci\u00f2 che viene descritto corrisponde al vero \u00e8 fornita dal fatto che chi lo racconta lo ha visto o udito direttamente da testimoni degni di fede. La coincidenza tra autore del libro e protagonista del viaggio fa s\u00ec che questo genere di opere si configuri necessariamente come autobiografico. Questa equazione ha delle conseguenze anche sulla forma narrativa del testo, in quanto implica molto spesso l'autodiegesi, cio\u00e8 l'identificazione tra l\"io\" narratore e l\"io\" personaggio. Il peso che la componente autobiografica ha all'interno varia da opera ad opera: in generale, le parti descrittivo-informative appaiono prevalenti, e nello specifico nell'opera di Giovanni di Pian del Carpine le notizie relative al percorso seguito sono relegate nel capitolo IX. Questa struttura risponde perfettamente all'intento dell'opera, cio\u00e8 descrivere il viaggio, ma concentrandosi maggiormente sugli usi, costumi e abitudini dei Tartari e dei popoli nel loro impero. Infine, Pull\u00e8 sottolinea come l\"Historia\" si distacchi totalmente dal genere di resoconto di viaggio che racconta solo grandi \"memorabilia\", in quanto all'autore preme raccontare fatti reali.Conserviamo due redazioni del testo: la prima consta di un altisonante prologo in cui Giovanni di Pian del Carpine rende esplicito l'obiettivo dell'opera, ovvero informare il popolo cristiano del pericolo dell'Impero Mongolo, attraverso la descrizione dei loro usi e costumi, molto diversi da quelli occidentali, ponendo l'accento sull'elemento distintivo di questa popolazione, gli \"Strategemata\" utilizzati in guerra. La seconda redazione, invece, \u00e8 composta da un prologo, leggermente modificato rispetto al primo, e nove capitoli: l'assetto dei primi otto capitoli rimane pressoch\u00e9 invariato, tranne che per alcune piccole correzioni di refusi e alcune piccole modifiche testuali, ma la vera rivoluzione consiste nell'ultimo capitolo, in cui vengono rese note le tappe del viaggio, e i nomi delle persone ivi incontrate.\n\u00c8 il medesimo autore a rendere noto il \"labor limae\" a cui ha sottoposto la sua \"Historia\":\n\"Antequam esset completa et etiam plene contracta, quia neque tunc tempus habueramus quietis, ut eam possemus plene complere.\" (cap. IX, par. 53)\nQuesto scritto di natura etnografica ebbe notevole risonanza, anche perch\u00e9 venne ripreso a distanza di pochi anni da Vincenzo di Beauvais nello \"Speculum historiale\", una delle enciclopedie pi\u00f9 diffuse del Basso Medioevo. Il viaggio del frate minorita, per\u00f2, \u00e8 riportato da altri due documenti: il primo, conservato in due manoscritti, \u00e8 una breve relazione che si dice ricavata dal racconto del francescano Benedetto Polono, che aveva preso parte alla missione di Giovanni di Pian del carpine. Questo testo, a noi noto come \"Relatio Benedicti\", parla solo delle vicende di viaggio, senza soffermarsi sugli aspetti antropologici, ed \u00e8 corredato da una versione latina della lettera-ultimatum inviata dal khan Guyuk al Pontefice, di cui il frate minorita fu latore. Il secondo, conservato in due codici, \u00e8 un resoconto pi\u00f9 ampio scritto da un frate boemo o polono, di cui conosciamo l'iniziale del nome, \"C\", e il luoghi di provenienza, \"de Bridia\": l'opera, che nei manoscritti \u00e8 indicata col titolo di \"Historia Tartarorum,\" tratta solo degli aspetti etnografici, come la prima redazione dell\"'Historia Mongalorum\" di Giovanni, senza fornire dettagli sul viaggio.\nOra resta da indagare in che rapporti siano le due redazioni del testo del frate minorita, la \"Relatio Benedicti\" e l\"Historia Tartarorum\" del misterioso C. de Bridia.\nAbbiamo detto che le due redazioni si distinguono fra loro per alcune modifiche al testo e per l'inserimento di un lungo capitolo finale dedicato alla narrazione del viaggio, da Lione alla corte del khan e il ritorno: \u00e8 il nono capitolo, il pi\u00f9 lungo del resoconto del frate. La ragione di questi cambiamenti \u00e8 la seguente: nelle regioni dell'Europa Orientale e Centrale attraversate dai viaggiatori nel tornare a casa l'opera era stata messa in circolazione prematuramente, pertanto l'autore decise di pubblicarne una versione corretta e migliorata. Da una di queste \"Rescriptiones\" sembra essere nata l\"Hystoria Tartarorum\" del misterioso C\". de Bridia\", alla base della quale vi \u00e8 un resoconto scritto analogo alla prima redazione dell\"Historia Mongalorum\" di Giovanni, che viene poi integrato con notizie apprese direttamente dai viaggiatori, in particolare da Benedetto Polono. Ad avvalorare questa ipotesi ci sono gli \"Annales\" del monastero di San Pantaleone a Colonia, in cui si dice che quando i due minoriti passarono per la citt\u00e0 tedesca, proprio Benedetto Polono avrebbe raccontato della missione presso i Mongoli; queste notizie sarebbero state aggiunte ad un \"libellus specialis\" in cui i frati avevano posto le notizie da loro acquisite. Poich\u00e9 si dichiara apertamente che il testo vergato in quell'occasione dipende da un racconto orale di frate Benedetto, si pu\u00f2 pensare che esso corrisponda a quello che per noi oggi \u00e8 la \"Relatio Benedicti\". Il fatto che in questa \"Relatio\" si faccia esplicita menzione a Colonia come luogo di transito rafforza l'identificazione. L'ultima notizia contenuta, con l'arrivo a Lione e la consegna al Papa dell'ultimatum del khan, di eventi che sarebbero accaduti un mese pi\u00f9 tardi, pu\u00f2 essere o l'anticipazione di un fatto inevitabile, o una sistemazione eseguita a fatto compiuto. Da quel momento in poi un \"libellus specialis\" di contenuto analogo alla prima redazione dell\"Historia Mongalorum\" si trov\u00f2 a circolare con un testo, risalente a Benedetto, che raccontava il viaggio e la lettera di Guyuk. Sono state formulate varie ipotesi riguardo alla decisione di frate Giovanni di apporre delle modifiche al testo gi\u00e0 in circolazione; una di queste \u00e8 che abbia sentito l'esigenza di non essere associato alla \"Relatio Benedicti\". In questo scenario, il resoconto di Benedetto, talvolta considerato una riscrittura modificata del IX capitolo dell\"Historia Mongalorum\", non una fonte, ma la ragion d'essere della stesura del capitolo finale, che andava a rimpiazzare un testo surrettizio che doveva essere eliminato. Questa ipotesi pare plausibile, tant'\u00e8 vero che vi \u00e8 un parallelismo di scrittura fra il dossier composto da \"Relatio Benedicti\", la lettera di Guyuk, la prima redazione dell\"Historia Mongalorum\" e l'opera finale. Il resoconto di Benedetto era la trascrizione non autorizzata di un racconto orale, dove potevano figurare errori o particolari non divulgabili; lo stile era modesto, non paragonabile all'intera opera. D'altra parte, per\u00f2, la \"Relatio\" dava credibilit\u00e0 alle vicende e spessore umano ai viaggiatori. Senza contare che la lettera del khan costituiva un documento delicato sul piano diplomatico, vista la conclusione sfavorevole dell'ambasceria di Giovanni di Pian del Carpine. Ed \u00e8 probabilmente per quest'ultima ragione che l'epistola-ultimatum al Papa Innocenzo IV non compare. L'autore si rese anche conto che ormai non era pi\u00f9 possibile eliminare soltanto la \"Relatio\", perch\u00e9 ormai una parte di pubblico la conosceva, pertanto egli si adoper\u00f2 per stendere un nono capitolo in cui vengono nominati dei testimoni della sua ambasceria e un resoconto dettagliato dei luoghi attraversati e delle popolazioni incontrate, per dare pi\u00f9 credibilit\u00e0 all'opera.\nStruttura dell\"Historia Mongalorum\".\nL\"'Historia\" \u00e8 composta da un prologo lungo e magniloquente, in cui si rivolge ai Cristiani in qualit\u00e0 di destinatari dell'opera, ed \u00e8 proprio qui che trova spazio la spiegazione della sua missione ufficiale per il Pontefice, compiuta grazie all'aiuto dell'interprete di lingue slave, Benedetto Polono. Lo scopo \u00e8 quello di dare consigli alla popolazione cattolica per fronteggiare il pericolo mongolo.\nLa seconda redazione \u00e8 poi divisa in nove capitoli, ognuno dei quali si apre con un breve sommario di ci\u00f2 che verr\u00e0 raccontato all'interno. I primi quattro capitoli sono di natura puramente descrittiva, dedicati, ad esempio, alla descrizione geografica dei territori tartari, delle popolazioni, della religione, delle credenze: i quattro successivi, invece, hanno un contenuto eminentemente politico; si parla di come i Mongoli abbiano costruito il loro impero, delle loro armi, delle genti sottomesse, con riferimenti precisi agli \"strategemata\" militari.\nCapitolo 1: \"De terra Tartarorum et situ et qualitate ipsius et dispositione aeris in eadem.\"\nNel primo capitolo l'autore si sofferma sulla posizione del territorio dei Mongoli, che \u00e8 posta dove l'Oriente sembra congiungersi a Settentrione, come ricorda Pull\u00e8, e la descrizione generale del territorio, che \u00e8 per la maggior parte montagnoso, inadatto all'agricoltura, a meno che non ci siano canali di irrigazione creati dall'uomo atti a tal fine. Esistono pochissime citt\u00e0, per lo pi\u00f9 sono piccole comunit\u00e0 e villaggi sparsi, molto distanziati l'uno dall'altro. Nonostante il terreno sia poco fertile, questo territorio \u00e8 noto per l'allevamento di bestiame. In estate il clime \u00e8 temperato, ma in inverno tirano venti gelidi, che nuociono soprattutto a chi cavalca. Le precipitazioni sono scarse in estate, ma in inverno la neve cade abbondante.\nCapitolo 2: \"Forma personarum ab omnibus hominibus aliis est remota.\"\nI Tartari hanno un viso particolare, in quanto i loro occhi sono molto distanziati tra loro, hanno poca peluria sulle guance e gli zigomi sono molto sporgenti. Essi sono molto magri e bassi di statura, con un taglio di capelli che ricorda la \u201ccorona\u201d dei sacerdoti, con l'unica differenza che i gli uomini della Mongolia li hanno lunghi come una donna. \u00c8 loro uso avere pi\u00f9 mogli, quante ne possono mantenere, senza distinzione di caste sociali o di parentele, in quanto \u00e8 permesso sposare una zia rimasta vedova o una cugina. Uomini e donne vestono alla stessa maniera: una tunica con un laccio in vita, una pelliccia per i mesi freddi, un berretto in testa. Le loro case sono di forma circolare, con una finestra accanto al camino per far uscire il fumo, ma sono costruite in modo tale da poter essere smontate in qualsiasi momento ed essere issate su un mulo da soma o un cavallo in caso di spostamenti rapidi o attacchi.\nCapitolo 3: \"De cultu Dei, de hiis que credunt esse peccata, de divinationibus et purgationibus et ritu funeris.\"\nPer quanto riguarda la religione, i Tartari credono in un Dio creatore di tutte le cose visibili e invisibili; essi costruiscono dei fantocci in stoffa che pongono davanti alla porta di casa a protezione delle abitazioni e nei pressi del loro bestiame a protezione delle mandrie. Adorano anche il sole, il fuoco e l'acqua. Non costringono gli stranieri a covertirsi alla loro religione. Le malefatte vengono punite a seconda di un uso consuetudinario che si trasmette oralmente, ad esempio l'omicidio non \u00e8 considerato un peccato come presso i Cristiani. Credono che il fuoco purifichi ogni cosa, infatti ogni qual volta entra uno straniero o un ambasciatore con un dono per il sovrano, egli \u00e8 costretto a passare con il suo dono su un sentiero ai cui lati si trovano delle torce ardenti. Quando uno di loro muore, innazitutto deve lasciare questo mondo da solo, e poi viene seppellito insieme alla sua tenda, ai suoi tesori, a una giumenta e ad un cavallo da guerra; al suo fianco vengono posti un piatto di carne e latte. Esistono solo due cimiteri: uno per gli imperatori, i principi, i baroni e i capitani, l'altro per i morti in Ungheria.\nCapitolo 4: \"De moribus bonis et malis, et consuetudinibus, et cibis eorum.\"\nI Tartari obbediscono in tutto e per tutto al loro Signore; sono persone oneste, a tal punto che se trovano un cavallo che non \u00e8 il loro lo riportano al legittimo proprietario. Resistono con stoicismo alle fatiche, specie alla mancanza di viveri, e durante la cavalcata non si lamentano mai del caldo, del freddo o del vento. Le donne sono caste e pudiche, ma hanno due grandi difetti: l'orgoglio e la superbia. L'ubriachezza \u00e8 considerata una virt\u00f9, non un vizio. Mangiano carne di qualsiasi tipo: da quella equina, a quella dei cavalli e dei cani, e in caso di necessit\u00e0 anche quella umana. Durante i pasti non si servono di tovaglie o salviette; non hanno pane, ortaggi o legumi, ma bevono molto latte. Sono sporchi, infatti non lavano mai le loro vesti e dopo il pasto si puliscono le mani o sull'erba o sugli stivali. Gli uomini non si dedicano ad alcun lavoro, se non alla costruzione delle frecce, alla caccia e alla cura del bestiame. Tutti imparano a cavalcare a due o tre anni, non solo i maschi, ma anche le femmine, infatti le donne sanno cavalcare al pari degli uomini. Le donne si occupano di cucire vesti, pellicce e stivali per se stesse e per i familiari.\nCapitolo 5: \"De principio Imperii Tartarorum et principum eorum, et dominio Imperatoris et principum eius.\"\nLa terra dei Mongoli si trova ad Oriente, ed \u00e8 suddivisa tra quattro popolazioni che la abitano: il primo popolo \u00e8 formato dagli \"Yekamongal\", detti anche grandi Mongoli, il secondo \u00e8 quello dei \"Sumongal\", detti altres\u00ec Mongoli acquatici o Tartari, che devono il nome ad un fiume che attraversa il loro territorio, chiamato \"Tartur.\" I restanti due popoli sono i \"Merkit\" e i \"Mecrit.\"\nQueste popolazioni abitano ognuna una zona del grande territorio dei Mongoli, ma hanno una lingua comune e formano un'unica entit\u00e0. All'interno, ogni regione \u00e8 suddivisa in province e ha i propri principi e sovrani.\nCapitolo 6: \"De bello,\" \"et ordinatione acierum, et armis, et astuciis, et congregatione, et crudelitate captivorum, et oppugnatione munitionum, et perfida eorum in hiis qui se reddunt eisdem.\"\nIn caso di guerra, il comandante richiama le formazioni a schiera, la cui parte focale \u00e8 quella dei decani. I guerrieri utilizzano come armi le frecce, le spade affilatissime e alcune volte con la lama ricurva. Qualsiasi disertore viene trucidato all'istante.\nCapitolo 7: \"Quomodo faciunt hominibus pacem, et de terrarum nominibus quas subiugaverunt, et de tyrannide quam exercent in hominibus suis, et de terris que eis viriliter restiterunt.\"\nInnanzitutto, per i Tartari la pace \u00e8 contemplata solo in un caso, cio\u00e8 quando sono loro a sottomettere un altro popolo. \u00c8 proprio per questo motivo che molti popoli si recano da Kublai Khan a richiedere la pace, per paura di intavolare una guerra con un popolo cos\u00ec potente. Qualora poi, un popolo sottomesso non dovesse mantenere gli obblighi imposti dai trattati, l'ira dei Mongoli si abbatte su di loro attraverso una dichiarazione di guerra. Ne \u00e8 un esempio il principe di Russia.\nCapitolo 8: \"Quomodo bello Tartaris occurratur, et quid intendunt, et de armis et ordinatione acierum, et quomodo occurratur eorum astuciis in pugna, et munitione castrorum et civitatum, et quid faciendum est de captivis.\"\nL'obiettivo dei Tartari \u00e8 quello di sottomettere tutto il mondo, infatti Pull\u00e8 scrive che in molte gesta mongole ritroviamo l'espressione \u201cDio in cielo e l'imperatore dei Tartari sulla Terra\u201d. Ed \u00e8 proprio in virt\u00f9 di questo principio che i Tartari hanno dichiarato guerra al popolo cristiano, che viene da loro considerato come una popolazione subalterna da sottomettere in tutto e per tutto.\nCapitolo 9: \"De provinciis et situ earum per quas transivmus, et de testibus qui nos invenerunt ibidem, et de curia Imperatoris Tartarorum et principum eius.\"\nQuesto capitolo \u00e8 dedicato alla descrizione delle terre attraversate da frate Giovanni e dal suo compagno Benedetto. La loro prima tappa fu la Germania, dove dei servi attendevano l'autore e il suo compagno di viaggio Stefano di Boemia; poi partirono alla volta di Praga, alla corte del re Venceslao di Boemia, il quale consigli\u00f2 loro quale fosse la via pi\u00f9 veloce per giungere nelle terre dei Tartari: ovvero attraversare dapprima la Polonia e poi la Russia, con l'aiuto di alcuni membri della sua famiglia che abitavano quei luoghi. Grazie a loro \u00e8 stato possibile entrare nei territori russi, in virt\u00f9 di alcune lettere di raccomandazione. In seguito transitarono in Massovia, il cui Duca di Russia chiede informazioni sul loro viaggio e sulle motivazioni che spingevano i due viaggiatori a raggiungere la corte tartara; da lui appresero la consuetudine dei Mongoli per cui gli ambasciatori avrebbero dovuto porgere dei doni al sovrano. E per questo i due si arrangiarono, mettendo insieme le elemosine raccolte durante il viaggio, realizzando delle pellicce.\nTestimoni che tramandano l\"'Historia Mongalorum\".\nI codici principali usati per l'edizione critica sono:\nS = Luxembourg, Biblioth\u00e8que Nationale, 110 IV, ff. 175r-187v, sec. XIII.\nR = Wroclaw, Biblioteka Zakladu Narodowego im. Ossolinskich, Rkp. 2044/II, cartaceo, sec. XV, ff. 1r-21v.\nO = Oxford, Bodleyan Library, Digby 11, membranaceo, sec. XIV, ff. 62v-69r.\nV = Wien, \u00d6sterreichische Nationalbibliothek, lat. 362, membranaceo, sec. XIV, ff. 27r-36r.\nL = London, British Library, Royal 13.A.XIV, membranaceo, sec. XIV, ff. 198r-213r.\nM = Metz, Biblioth\u00e8que Municipale, 651, membranaceo, sec. XV, ff. 110r-117v.\nLa seconda redazione \u00e8 tradita dai seguenti manoscritti:\nC = Cambridge, Corpus Christi College, 181, membranaceo, sec. XII ex., ff. 279-320 (i fogli sono numerati progressivamente recto e verso).\nD = Leiden, Bibliotheek der Rijksuniversiteit, 104, membranaceo, sec. XIV, ff. 144v-164r.\nW = Wolfenb\u00fcttel, Herzog-August-Bibliothek, 41-Weiss. (4125), membranaceo, sec. XIV, ff. 236r-253r\nT = Torino, Biblioteca Nazionale, lat. 1066, E.V.8 (L.IV.55), membranaceo, sec. XII/XIV, ff. 11rb-15rb.\nCi sono altri manoscritti che contengono l'opera di Giovanni di Pian del Carpine, che l'editore critico Menest\u00f2 non \u00e8 riuscito ad esaminare o lo ha ritenuto inutile:\n1. Deventer, Athen\u00e4umbibliotheek, 339, sec. XV.\n2. Hannover, Nieders\u00e4chcische Landesbibliothek, 623, cart., sec. XVII.\n3. Irkutsk, Universitetskaja Biblioteka, ms senza segnatura, sec. XIV.\n4. Parigi, Biblioth\u00e8que National, Dupuy 686, cart., sec. XVII.\n5. Tournay, Biblioth\u00e8que de l'Abbaye b\u00e8n\u00e8dictine S. Martin, ms perduto.\n6. Utrecht, Bibliotheek der Rijksuniversiteit, 737, cart., sec. XV.\n7. Wroclaw, Biblioteka Zakladu Narodowego im Ossoli\u0144skich, Rkp, 6237/II, sec. XIX."}
{"id": "1068615", "revid": "944090", "url": "https://it.wikipedia.org/wiki?curid=1068615", "title": "Colonia della Baia del Massachusetts", "text": "La Colonia della Massachusetts Bay fu un insediamento inglese nella costa orientale di quelli che oggi sono gli Stati Uniti, realizzato nel XVII secolo e chiamato New England. L'insediamento era ubicato nel territorio delle attuali citt\u00e0 di Boston e Salem nello stato americano del Massachusetts, che si affaccia sull'omonima baia.\nPrimi insediamenti.\nA seguito delle concessioni ottenute dai vari gruppi coloniali e dalle societ\u00e0 commerciali, da parte del re d'Inghilterra ed a seguito del consolidamento delle Tredici Colonie, molti gruppi che preesistevano sul territorio, sarebbero entrati successivamente nella storia della \"Massachusetts Bay Colony\".\nAlla Plymouth Company fu accordato il possesso dell'area compresa fra il 38\u00ba ed il 45\u00ba parallelo come parte della concessione data alla \"Virginia Company\" nel 1607. Un unico insediamento, la colonia di Popham (alla foce del fiume Kennebec, nell'attuale Maine), fu abbandonato nel 1608. Le terre a sud del 41\u00ba parallelo (il sud dell'attuale Long Island), fu dato alla consorella \"London Company\" che aveva fatto richiesta di questo territorio gi\u00e0 in precedenza.\nNel 1607, il territorio della defunta \"Plymouth Society\" fu riorganizzato sotto il \"Consiglio di Plymouth per la Nuova Inghilterra\". Giacomo I concesse \"tutte le terre in America tra 40\u00b0 e 48\u00b0 nord, da costa a costa\". Questo comprendeva tutte le terre comprese dall'attuale New Jersey alla Nuova Scozia.\nNel 1620, un gruppo di coloni che voleva separarsi dalla Chiesa d'Inghilterra, pi\u00f9 tardi noti come Padri Pellegrini, si diresse alla volta della colonia della Virginia sulla nave \"Mayflower\". Sbarc\u00f2 inaspettatamente nella Baia di Capo Cod, dando origine alla colonia di Plymouth.\nLa scrittura del Patto del Mayflower e la fondazione della Colonia di Plymouth, vengono insegnati negli Stati Uniti come eventi fondamentali nella storia della nazione. Ma fu la Massachusetts Bay Colony e le successive Salem e Boston, che avrebbero dominato la regione della Nuova Inghilterra per la loro popolazione e la relativa forza economica. E fu la Baia del Massachusetts che dette poi in nome alla omonima provincia che nel 1691-1692 assorb\u00ec Plymouth ed alcune altri insediamenti vicini.\nAlla provincia del Maine fu accordato un brevetto reale nel 1622 che comprendeva i territori compresi fra il fiume Merrimack ed il Kennebec, nella media costa del Maine attuale.\nI predecessori.\nNel 1623 la Sheffield Patent assegn\u00f2 il Capo Ann a Robert Cushman, Edward Winslow ed ai loro soci. Durante l'inverno 1623-1624, John White e la \"Societ\u00e0 Dorchester\" fiss\u00f2 su questa terra la sua base operativa (nell'attuale Gloucester). Nel 1625, invitarono, Roger Conant ad intraprendere l'attivit\u00e0 di pesca nella colonia. Nell'impresa si associarono con alcuni membri della colonia di Plymouth. Nel 1626, visto che i tentativi erano andati a vuoto, la maggior parte dei coloni tornarono in Inghilterra ma Conant continu\u00f2 nella sua impresa che cambi\u00f2 nome trasferendosi a Salem nel 1629, dove venne creato un punto di commercio.\nLa Societ\u00e0 Dorchester andata i bancarotta nel 1627 fu sostituita dalla \"Societ\u00e0 di Nuova Inghilterra\" che le era subentrata. La Societ\u00e0 ricevette un brevetto di concessione terriera dal Consiglio di Plymouth per la Nuova Inghilterra, che stendeva il territorio fino al fiume Charles.\nJohn Endicott condusse un gruppo di Puritani a Salem, e divenne governatore dal loro arrivo fino al 6 settembre 1628.\nLa \"Massachusetts Bay Society\" sostitu\u00ec entrambe le societ\u00e0 quando i Puritani furono capaci di convertire i brevetti in una concessione reale che consent\u00ec la costituzione della \"Societ\u00e0 della Baia di Massachusetts in Nuova Inghilterra\". Matthew Cradock venne nominato primo governatore di questa societ\u00e0 il 18 marzo 1628. John Winthrop fu poi il secondo governatore.\nUna colonia puritana.\nI primi 400 coloni giunsero nell'aprile del 1629. La maggior parte di loro, ma non tutti, erano Puritani ed alcuni eventi accaduti durante la primavera e l'estate del 1629 li convinsero che potevano uscire dal loro territorio per punire peccati e peccatori.\nLa colonia celebr\u00f2 il suo primo giorno del ringraziamento l'8 luglio e si dedic\u00f2 a portare avanti la gerarchia della chiesa continuando nella crescita. Alcuni di loro, rifiutati in Inghilterra, si trasferirono nel nuovo mondo con tutte le loro comunit\u00e0, cos\u00ec John Cotton, Roger Williams, Thomas Hooker, ed altri divennero leader di congregazioni Puritane in Massachusetts.\nLa Corte Generale del Massachusetts accord\u00f2 alla colonia l'autorit\u00e0 di eleggere ufficiali e formulare leggi per la colonia. La sua prima riunione avvenne nell'ottobre del 1630, ma vi parteciparono soltanto otto membri. Essi decisero di assegnare i poteri legislativo, esecutivo e giudiziario ad un \"consiglio\" del Governatore che era coatituito da loro stessi. Questo consiglio stabil\u00ec i confini degli insediamenti, istitu\u00ec delle tasse ed elesse gli ufficiali delle milizie. Per reprimere delle agitazioni scaturite da questa stretta legislativa, nominarono 118 coloni che annessero alla corte come liberi cittadini, ma il potere rimase nelle mani degli otto. I primi malumori contro le decisioni del consiglio sorsero quando venne imposta una tassa sulla colonia nel 1632, ma Winthrop fu capace di acquietare gli animi.\nNel 1634, il problema di governo si present\u00f2 di nuovo, ed un gruppo capeggiato da Thomas Dudley richiese di vedere la concessione che non era stata mostrata a loro. Essi vennero a conoscenza che la Corte generale avrebbe dovuto formulare le leggi e che tutti i cittadini ne sarebbero stati membri. Il gruppo richiese che la concessione venisse rafforzata, ma giunsero comunque ad un compromesso con il governatore Winthrop. Essi accettarono che la Corte fosse costituita da due elementi scelti da ogni citt\u00e0, dai membri del Consiglio e dal Governatore. Questa corte avrebbe avuto giurisdizione sull'incremento della tassazione, e sulle decisioni prese nell'interesse della comunit\u00e0. Quello che il governatore non si aspettava erano le limitazioni proposte, compresa l'elezione del governatore e Dudley venne eletto.\nLa prima rivoluzione era completata: una societ\u00e0 di commercio era divenuta una democrazia rappresentativa. Entro il 1641, la colonia aveva aggiunto il suo primo codice di leggi, il \"Massachusetts Body of Liberties\", scritto da Nathaniel Ward, basato sulla bozza di John Cotton (\"Abstract of the Laws of New-England, As They Are Now Established\") che specificava il comportamento richiesto e punizioni da applicare facendo riferimento ai precetti cristiani della Bibbia. \u00c8 degno di nota che questi uomini non riscontrarono tensione tra i precetti della teocrazia che essi difendevano ed i precetti della democrazia che stava prendendo forma; al contrario, essi dichiararono che l'una cosa richiedeva l'altra. Per esempio: \"Tutti i magistrati saranno scelti. Deut. 1:13, 17, 15. Dai liberi cittadini.\". La prima persona ad essere giudicata nella colonia fu Margaret Jones, una donna medico accusata di essere una \"strega\". John Winthrop volle che la colonia puritana fosse una \"citt\u00e0 su una collina\" o un esempio della loro fede per altre colonie.\nStoria successiva.\nLa Provincia del New Hampshire fu parte della Massachusetts Bay Colony dal 1641 al 1679 e poi dal 1688 al 1691.\nNel 1643 la Massachusetts Bay si un\u00ec con la Plymouth Colony, la Connecticut Colony e la New Haven Colony nella New England Confederation.\nDal 1686, la Massachusetts Bay venne unificata amministrativamente, da Giacomo II con le altre colonie della Nuova Inghilterra nel \"Dominio della Nuova Inghilterra\". Nel 1688, la provincia di New York, il Jersey dell'est e dell'ovest, vennero annesse alle altre. Nel 1689, il Dominio si dissolse con il rovesciamento del re a seguito della Gloriosa Rivoluzione.\nNel 1691-1692, la Massachusetts Bay fu unificata con Plymouth Colony, Martha's Vineyard, Nantucket e la provincia del Maine che andarono a formare la provincia della Massachusetts Bay."}
{"id": "1068617", "revid": "1305772", "url": "https://it.wikipedia.org/wiki?curid=1068617", "title": "Want You Bad", "text": "Want You Bad \u00e8 un singolo del gruppo musicale statunitense Offspring, pubblicato nel 2001 come secondo estratto dal sesto album in studio \"Conspiracy of One\".\nHa raggiunto la posizione numero 10 nella classifica Billboard Alternative Songs.\nDescrizione.\nLa canzone presenta un gioco di parole nella lingua inglese: il narratore non vuole che qualcuno agisca in una maniera \"cattiva\" (I Want You Bad), ma, semplicemente, desidera una persona fortemente.\nVideo musicale.\nIl videoclip raffigura il gruppo che suona in uno \"schiuma-party\" di un college.\nIl protagonista \u00e8 un ragazzo che probabilmente cerca un'avventura sessuale con una delle donne presenti al party ma ogni volta che prova riceve in cambio solo schiaffi.\nAlla fine una delle donne del party, shackerando una delle lattine presenti che hanno il logo degli Offspring, la fa esplodere davanti al ragazzo, facendolo dissolvere.\nDexter Holland odia questo video, perch\u00e9 lo ritiene troppo \"mieloso\"."}
{"id": "1068621", "revid": "1305772", "url": "https://it.wikipedia.org/wiki?curid=1068621", "title": "Gaio Antonio", "text": "Gaio Antonio fu il nome di diversi membri della \"gens\" Antonia, tra cui:"}
{"id": "1068623", "revid": "1543377", "url": "https://it.wikipedia.org/wiki?curid=1068623", "title": "Ritratto di Marie-Th\u00e9r\u00e8se", "text": "Ritratto di Marie-Th\u00e9r\u00e8se \u00e8 un dipinto a olio su tela (100x81 cm) realizzato nel 1937 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi."}
{"id": "1068624", "revid": "37638", "url": "https://it.wikipedia.org/wiki?curid=1068624", "title": "Il carnevale degli Animali", "text": ""}
{"id": "1068625", "revid": "838137", "url": "https://it.wikipedia.org/wiki?curid=1068625", "title": "QALY", "text": "Il QALY (acronimo di \"Quality Adjusted Life Years\") \u00e8 un'unit\u00e0 di misura impiegata nell'analisi costi utilit\u00e0 che combina insieme la durata della vita con la qualit\u00e0 della stessa.\nUn QALY pari ad 1 corrisponde all'aspettativa di vita di un anno in condizioni di buona salute; il valore 0 corrisponde alla morte. La scala di misurazione \u00e8 continua e ad alcuni anni di vita possono essere attribuiti anche valori negativi (nel caso si abbiano condizioni gravi di immobilit\u00e0 e di sofferenza acuta).\nViene utilizzato come indice di ponderazione nella valutazione degli incrementi nell'aspettativa di vita connessi agli interventi sanitari.\nCos\u00ec, ad esempio, se l'introduzione di una nuova tecnica chirurgica permette al malato di sopravvivere in media 6 anni in pi\u00f9, ma le condizioni dopo l'operazione sono tali da venir giudicate pari a 0.2 QALY (ad es., per via di gravi deficienze motorie e dolori frequenti), l'effetto dell'intervento sull'aspettativa di vita ponderata per la qualit\u00e0 sar\u00e0 solo di 1.2 anni."}
{"id": "1068627", "revid": "3082", "url": "https://it.wikipedia.org/wiki?curid=1068627", "title": "Gaio Antonio (console 63 a.C.)", "text": ""}
{"id": "1068628", "revid": "1702319", "url": "https://it.wikipedia.org/wiki?curid=1068628", "title": "Mario Tennis", "text": " \u00e8 un videogioco sportivo sviluppato da Camelot Software Planning e pubblicato nel 2000 da Nintendo per Nintendo 64. Secondo titolo della serie \"Mario Tennis\", costituisce un seguito tridimensionale di \"Mario's Tennis\" per Virtual Boy. \u00c8 stato pubblicato su Virtual Console per Wii e Wii U.\nIl videogioco introduce il personaggio di Waluigi come controparte malvagia di Luigi e partner di Wario. Del videogioco \u00e8 stata realizzata una versione per Game Boy Color dal gameplay simile, intitolata sempre \"Mario Tennis\".\nTrama.\nMario, Luigi e i loro amici partecipano ad un concorso di tennis con Toad come annunciatore e una gigantesca coppa che spetter\u00e0 al vincitore. Tuttavia Wario e Waluigi interrompono la gara con lo scopo di battere Mario ed il fratello per vincere il trofeo per poi trovarsi di fronte a Bowser ed un Boo che arrivano a quell'improvviso per chiedere di partecipare anch'egli come se fosse un modo per riflettere che ci\u00f2 che \u00e8 importante in uno sport \u00e8 partecipare. Cos\u00ec Mario, Luigi, Wario e Waluigi vengono acclamati dai loro compagni, ma una Bob-omba entra in scena esplodendo dinanzi ai giocatori.\nModalit\u00e0 di gioco.\nVi sono due modalit\u00e0 di gioco, single player e multiplayer, da uno a quattro giocatori.\nPer quanto riguarda la prima opzione ci si pu\u00f2 cimentare nelle seguenti sezioni: \nPu\u00f2 essere giocato sia in singolo che in doppio su diversi campi.\nPi\u00f9 avanti si va nei tornei, pi\u00f9 la CPU si far\u00e0 difficile.\nAlla fine di ogni torneo, si possono trovare delle sequenze animate che mostrano la vittoria del proprio giocatore.\nIl campo dove si disputa la partita \u00e8 addirittura dondolante. \nPersonaggi.\nQuesti 4 personaggi sono ottenibili collegando il Nintendo 64 al Game Boy Color.\nNon possono essere giocati in Virtual Console su Wii e Wii U,anche se i loro\nfile esistono ancora nel gioco:\nOgni personaggio ha la sua particolarit\u00e0, per esempio Boo e Paratroopa possono volare.\nSi possono effettuare diversi tipi di tiro, palle corte che risultano comode in molte situazioni, tiri speciali che variano a seconda del personaggio e tantissime altre combinazioni."}
{"id": "1068629", "revid": "767487", "url": "https://it.wikipedia.org/wiki?curid=1068629", "title": "Le 12 fatiche di Asterix", "text": "Le 12 fatiche di Asterix (\"Les douze travaux d'Ast\u00e9rix\") \u00e8 un film del 1976 diretto da Ren\u00e9 Goscinny, Albert Uderzo, Henri Gruel e Pierre Watrin. Terzo film d'animazione tratto dalla serie a fumetti \"Asterix\" di Goscinny e Uderzo, \u00e8 il primo a vantare una sceneggiatura originale che non prende ispirazione da alcun albo della serie. Dopo \"Asterix e Cleopatra\", \u00e8 anche il secondo e ultimo film della serie diretto dai due autori, e l'unico prodotto dallo studio d'animazione Studios Id\u00e9fix da loro fondato con Georges Dargaud. Distribuito in Francia il 20 ottobre 1976, il film ebbe un grande successo vendendo in patria 2.202.481 biglietti. \u00c8 stato distribuito in home video anche col titolo Asterix e le dodici fatiche.\nTrama.\nA seguito di continue sconfitte da parte del villaggio di irriducibili Galli, il Senato romano inizia a suggerire che i Galli potrebbero essere dei, a causa della loro apparente invincibilit\u00e0. Giulio Cesare, apertamente sdegnoso del suggerimento, decide di testare il villaggio e incontra il loro capo, Abraracourcix. Cesare dichiara che i Galli devono affrontare una sfida, ispirata alle dodici fatiche di Eracle: i migliori guerrieri del villaggio devono svolgere una serie di dodici nuove prove, che solo gli dei possono svolgere con successo. Il completamento di tutte le prove vedr\u00e0 Cesare consegnare loro l'Impero romano, mentre fallire una sola prova comporter\u00e0 la resa dei Galli a Roma. Accettando i termini, il villaggio incarica Asterix e Obelix di affrontare le prove, e Cesare assegna Caius Pupus, rinomato per la sua onest\u00e0, come loro guida e arbitro.\nNella loro prima serie di sfide, Asterix sconfigge in una gara di corsa Melinos, campione dei Giochi olimpici antichi, e Cilindric il germano in un match di judo, superandolo in astuzia. Obelix sconfigge Kermes il persiano, riuscendo a lanciare un giavellotto pi\u00f9 lontano di lui. Nella loro prova successiva, il duo si ritrova ad attraversare un lago che ospita le bellissime sacerdotesse che risiedono sull'Isola del Piacere. Sebbene i Galli quasi soccombano alle donne, Obelix ritorna in s\u00e9 quando scopre che sull'isola non ci sono cinghiali, permettendo al duo di superare la prova. Dopo che Asterix sconfigge lo sguardo ipnotico di Iris l'egiziano, inducendolo ad autoipnotizzarsi, Obelix finisce i pasti preparati dallo chef belga Mannekenpix, esaurendo la sua riserva di cibo.\nDopo essere usciti dall'Antro della Bestia che costituiva la settima prova, il duo tenta di ottenere il lasciapassare A-38 da un grande edificio burocratico chiamato \"la casa che rende folli\". Il compito si rivela pressoch\u00e9 impossibile a causa del personale che li dirige da uno sportello all'altro, ma Asterix li batte al loro stesso gioco chiedendo l'immaginario lasciapassare A-39. Il personale \u00e8 vittima del proprio comportamento e fa s\u00ec che il prefetto consegni loro inconsapevolmente il lasciapassare A-38. Successivamente il duo attraversa un burrone pieno di coccodrilli picchiandoli, piuttosto che usando una corda tesa invisibile, e risponde a un indovinello del saggio della montagna che si rivela essere uno spot di un detersivo per lavatrice. Trascorrono quindi una notte in una pianura tormentata dai fantasmi, lamentandosi del rumore e convincendo i fantasmi a stare zitti.\nAsterix e Obelix si ritrovano infine a Roma insieme ai loro compaesani, per la prova finale. Portati al Circo Massimo, i Galli combattono contro gladiatori e animali trasformando l'arena in un vero e proprio circo. Avendo i Galli superato ogni prova, Cesare concorda sul fatto che sono dei, dando loro il controllo dell'Impero romano mentre lui si ritira per vivere una vita tranquilla con Cleopatra. Come ricompensa per il suo servizio, Caius Pupus si ritira sull'Isola del Piacere. Mentre il villaggio celebra il loro successo, Asterix risponde alla domanda di Obelix sul fatto che abbiano conquistato davvero Roma, sottolineando che in un cartone animato tutto \u00e8 possibile. Obelix ne approfitta quindi per teletrasportare se stesso e un cinghiale arrosto sull'Isola del Piacere.\nProduzione.\nPre-produzione.\nSeguendo l'esempio di \"Lucky Luke\", Ren\u00e9 Goscinny decise che il primo progetto della Studios Id\u00e9fix si sarebbe basato su una sceneggiatura originale. Albert Uderzo trov\u00f2 il punto di partenza della storia e lo present\u00f2 a Goscinny mentre erano in una sala d'attesa dell'ospedale americano di Neuilly dove Gilberte Goscinny era sottoposta a esami medici:\nLavorazione.\nSotto la direzione di Goscinny e Pierre Tchernia, i doppiatori registrarono i loro dialoghi con lo storyboard come unico riferimento visivo. Tuttavia, parte dei dialoghi fu doppiata in post-produzione con gli effetti sonori, cos\u00ec che i doppiatori potessero migliorare la loro performance attenendosi alla versione finale dell'animazione.\nPer ogni personaggio, Uderzo disegn\u00f2 dei fogli di modello di riferimento in cui il personaggio \u00e8 rappresentato da davanti, tre quarti, profilo e retro, con varie espressioni, posizioni e atteggiamenti. Cre\u00f2 cos\u00ec dozzine di disegni, che vennero fotocopiati e distribuiti agli animatori in modo che rispettassero la grafica, il volume e le proporzioni dei personaggi disegnati da Uderzo. Successivamente, le fotocopie di queste lastre furono colorate per stabilire i riferimenti destinati ai pittori che applicavano il colore ai rodovetri. Inoltre, furono messi a disposizione degli animatori busti in gesso dei personaggi principali e degli accessori difficili da disegnare (elmi alati, spade).\nPer ottenere un secondo di animazione furono necessari almeno dodici disegni. Girati fotogramma per fotogramma, i disegni venivano regolarmente proiettati alla presenza degli animatori e di Goscinny e Uderzo, che verificavano cos\u00ec la qualit\u00e0 del movimento e il rispetto della grafica.\nColonna sonora.\nCome i dialoghi, i temi musicali del film furono composti da G\u00e9rard Calvi all'inizio della produzione per ispirare gli animatori. A differenza di \"Asterix e Cleopatra\", il film non contiene sequenze cantate. Calvi compose un nuovo tema di Asterix \"influenzato dal linguaggio del jazz\", e una samba per le scene dell'Isola del Piacere.\nPromozione.\nLa Studios Id\u00e9fix realizz\u00f2 due brevi sequenze animate destinate alla promozione del film. Una vede protagonisti gli eroi gallici e Giulio Cesare con le star della radio Europe 1, Denise Fabre, Philippe e Maryse Gildas (caricaturati da Uderzo). L'altro \u00e8 una sequenza di cinque minuti in tecnica mista: destinato a una rubrica intitolata \"Ces dr\u00f4les de Fran\u00e7ais\" della trasmissione di Antenne 2 \"Les Dossiers de l'\u00e9cran\", vede Pierre Tchernia intervistare Asterix e Obelix animati, prima di passare a Goscinny e Uderzo in live action; lo spot si conclude con il tradizionale banchetto finale in cui Tchernia, caricaturato da Uderzo, festeggia in compagnia dei due Galli.\nGeorges Dargaud spese grandi risorse per la promozione del film, in particolare organizzando un grande tour in tutta la Francia a bordo di un Dassault Falcon \"al fine di eseguire una sosta al giorno e offrire una proiezione ai funzionari municipali delle grandi citt\u00e0 scelte e alla stampa regionale\", come spieg\u00f2 Uderzo. Tuttavia, poich\u00e9 sua moglie Gilberte soffriva di cancro, Ren\u00e9 Goscinny non partecip\u00f2 a questo tour per stare con lei. Uderzo present\u00f2 quindi il loro film senza il suo partner, in compagnia di Dargaud e dell'addetto stampa.\nDistribuzione.\nData di uscita.\nLe date di uscita internazionali sono state:\nEdizione italiana.\nLa versione italiana del film fu trasmessa nel pomeriggio del giorno di Santo Stefano del 1983 su Italia 1, nel programma \"Bim bum bam\". \"Le 12 fatiche di Asterix\" \u00e8 quindi l'unico film della serie a non essere stato distribuito nei cinema italiani. Il doppiaggio fu eseguito dalla S.A.S. con un cast completamente rinnovato rispetto ai film precedenti. In questo film il dialetto romanesco fu assegnato unicamente ai legionari.\nEdizioni home video.\nIn Italia il film fu distribuito in VHS nel 1988 dalla Domovideo e nel 1995 dalla Fox Video. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD, che presenta il film in formato pan and scan, non include l'audio originale francese, e i titoli di testa e di coda sono quelli dell'edizione in inglese.\nAltri media.\nAlbo a fumetti.\nNel 1976 il quotidiano \"Sud Ouest\" ottenne l'esclusiva di un adattamento in strisce a fumetti che presto sarebbe diventato estremamente raro. Nelle sue edizioni dall'8 ottobre (numero 9965) al 13 novembre (numero 9995), il giornale pubblic\u00f2 trentuno tavole (quattro delle quali a colori), al ritmo di una tavola da tre a sei strisce al giorno. Uderzo supervision\u00f2 la produzione di questo adattamento, realizzato sulla base di un migliaio di suoi schizzi e fogli modello originali. Fu disegnato dal fratello Marcel, e rimase abbastanza fedele al film. L'intera opera fu presto pubblicata a colori in un opuscolo pubblicitario di trentadue pagine offerto nelle stazioni di servizio Chevron in Belgio per 50 litri di benzina. L'edizione italiana fu pubblicata da Arnoldo Mondadori Editore nell'ottobre 1978 all'interno della raccolta \"Il Super Supergulp!\".\nAlbi illustrati.\nContestualmente alla sua uscita, il film fu adattato in un romanzo illustrato in forma di albo di 60 pagine A4 e con una copertina rigida. La narrazione e i dialoghi sono essenzialmente identici a quelli del film. Nel corso degli anni, la copertina \u00e8 stata cambiata alcune volte. L'albo fu pubblicato in italiano da Mondadori nel settembre 1993. Fu commercializzato anche un 33 giri dall'etichetta Path\u00e9/EMI, accompagnato da otto pagine di disegni del film.\nNello stesso periodo fu realizzato un adattamento dell'albo suddiviso in dodici \"mini-libri\" di 16 pagine, pubblicati come inserti in diversi quotidiani regionali. Il testo \u00e8 essenzialmente lo stesso ma le illustrazioni sono differenti. I volumi furono pubblicati in italiano da Mondadori due anni dopo.\nPer commemorare il quarantesimo anniversario dell'uscita del film, Hachette Livre pubblic\u00f2 il 19 ottobre 2016 una versione interamente rivisitata dell'albo originale che include quaranta immagini realizzate per la produzione del cartone animato, presentate a pagina intera, inchiostrate a penna e colorate ad acquerelli. Uderzo firm\u00f2 un nuovo disegno per la copertina. L'edizione italiana fu pubblicata il 27 ottobre dalla Panini Comics. Hachette pubblic\u00f2 anche una versione deluxe di 96 pagine, di cui 16 di taccuino grafico. Essa include anche dodici ex libris in formato 295 \u00d7 375\u00a0mm, stampati su carta da 250 g."}
{"id": "1068632", "revid": "767487", "url": "https://it.wikipedia.org/wiki?curid=1068632", "title": "Greg Howe", "text": "Biografia.\nNato a Easton (Pennsylvania), Greg inizia a suonare la chitarra all'et\u00e0 di 10 anni e, dopo aver scoperto Eddie Van Halen durante la sua adolescenza, si appassiona molto allo strumento. Oltre a Van Halen, il suo stile musicale \u00e8 influenzato perlopi\u00f9 da Scott Henderson, Allan Holdsworth, guitar hero degli anni settanta e anni ottanta, Brett Garsed ed Andy Timmons per i tempi moderni. Successivamente, si esibisce nei club con il suo gruppo, ove milita anche il fratello Al alla voce. Nel 1988, invia una demo al produttore Mike Varney della Shrapnel Records, etichetta che lanci\u00f2 altri noti chitarristi come Marty Friedman, Jason Becker, Paul Gilbert, Richie Kotzen, Tony MacAlpine e Vinnie Moore.\nDopo averlo ascoltato, Varney gli permette di incidere un disco per la sua casa discografica, l'omonimo Greg Howe, con il bassista Billy Sheehan e il batterista Atma Anur. A differenza degli altri chitarristi della Shrapnel Records, che erano permeati in un sound prettamente neoclassical metal, Howe svilupp\u00f2 uno stile pi\u00f9 influenzato dal jazz e dalla fusion. Successivamente, incide altri due album con il fratello cantante Al, come \"High Gear\" nel 1990 e \"Now Hear This\" nel 1991.\nNel secondo album solista, \"Introspection\" del 1993, si cimenta in numerosi generi musicali come jazz, rock, fusion, funk e blues. Negli album seguenti suoner\u00e0 un tipo di musica che si avviciner\u00e0 sempre di pi\u00f9 alla fusion. Nella sua carriera artistica affiancher\u00e0 anche Michael Jackson, durante l\"'History Tour\" del 1996 in Europa e Asia, Enrique Iglesias, nel tour del 2000 con date negli Stati Uniti e in Europa, ed altri artisti come Justin Timberlake e *N Sync. Nel 2003 pubblica il disco \"Extraction\", con il bassista Victor Wooten e il batterista Dennis Chambers. Nel 2008 esce il suo album \"Sound Proof\" con il batterista italiano Gianluca Palmieri. Nel 2012 in un'intervista ha dichiarato la necessit\u00e0 di prendersi un tempo di pausa e studio, lontano dalle scene per approfondire lo studio del bouzouki con l'intento di realizzare un progetto fusion, reminiscente della grande tradizione egli anni settanta, che fonde la world music con le atmosfere jazz-rock.\nNel 2013 fonda il gruppo rock Maragold con Meghan Krauss alla voce, Kevin Vecchione al basso e Gianluca Palmieri alla batteria. Il 23 aprile dello stesso anno esce il loro album di debutto omonimo con buona accoglienza della critica.\nNel 2017 pubblica il suo nuovo album Wheelhouse."}
{"id": "1068633", "revid": "1543377", "url": "https://it.wikipedia.org/wiki?curid=1068633", "title": "The Notwist", "text": "The Notwist sono un gruppo musicale tedesco di musica elettronica, electro-pop, post-rock, che canta in lingua inglese. \nIniziarono la carriera come gruppo post-hardcore.\nStoria.\nI fratelli Markus e Michael Acher, insieme a Mecki Messerschmidt, formarono il gruppo nel 1989 a Weilheim, vicino a Monaco.\nNel 1990 registrarono il loro debutto indipendente, intitolato \"The Notwist\". Il disco si caratterizza di un approccio molto forte al metal, con qualche divagazione grunge e indie rock. \nIl 1992 vide la pubblicazione di \"Nook\", che segue la via percorsa dal precedente: a dominare il disco sono ritmi punk metal.\nUna prima svolta arriva con la pubblicazione di \"12\", avvenuta nel 1995. Questo disco segna il passaggio al post-rock. Si possono infatti percepire qui le prime sperimentazioni del gruppo nel campo dell'elettronica. Tuttavia sono presenti ancora reminiscenze metal (\"My Phrasebook\") e grunge (\"M\").\nMartin Gretschmann si un\u00ec al gruppo nel 1997. \nLa svolta incisiva vera e propria si ha con il successivo \"Shrink\", pubblicato nel 1998. Si tratta di un album di rock sperimentale, che fonde jazz ed elettronica, e che per certi versi anticipa \"Amnesiac\" dei Radiohead. Brani come \"Day 7\" o \"Chemicals\" sono l'archetipo dell'indietronica.\nL'album \"Neon Golden\", che ha visto la luce nel 2002, ha aperto loro la strada degli ascoltatori americani, con le sue sensazioni profonde e le sue melodie accattivanti.\nNel 2007 Messerschmidt ha lasciato il gruppo ed \u00e8 stato sostituito nei live da Andi Haberl.\nIl 5 marzo 2008, dopo sei anni di silenzio, viene annunciata la pubblicazione del successivo album. Il disco s'intitola \"The Devil You + Me\" e vede un cambio di genere, preferendo le sonorit\u00e0 orchestrali e cupe al pop del precedente lavoro, grazie anche alla collaborazione con la Andromeda Mega Express Orchestra. Inoltre la line-up si \u00e8 ristretta a 3 elementi dopo la dipartita di Messerschmidt. \u00c8 possibile ascoltare gratuitamente un mp3 scaricandolo dal sito City Slang. Il disco \u00e8 uscito il 3 maggio 2008 in Europa ed il mese successivo negli Stati Uniti. Sono stati estratti dall'album i singoli \"Where in this World\" e \"Boneless\", seguiti da un lungo tour in Europa che ha toccato anche l'Italia verso la fine dell'estate 2008.\nNel 2009 il gruppo ha registrato \"Storm\", colonna sonora del film omonimo diretto da Hans-Christian Schmid.\nInterrompono un altro lungo silenzio nel 2012 con un tour.\nNel novembre 2013 il gruppo sottoscrive un contratto con la Sub Pop Records, che nel febbraio 2014 pubblicher\u00e0 l'album \"Close to the Glass\".\nProgetti paralleli e collaborazioni.\nIl gruppo \u00e8 stato remixato da Four Tet, Caribou, Console, Loopspool, Panda Bear e altri.\nIl cantante del gruppo, Markus Acher, ha collaborato con il produttore e rapper Alias nella canzone \"Unseen Sights\"; un lavoro che, seppure non considerato tra i migliori dei due artisti, mostra una sorprendente versatilit\u00e0 e ampiezza musicale in entrambi gli artisti.\nHa inoltre contribuito vocalmente nella canzone \"Sombre City\" con il duo rap Zucchini Drive.\nI Notwist hanno formato nel 2004 un supergruppo con i Themselves, chiamato 13 &amp; God, il cui omonimo debutto fu pubblicato nel 2005.\nMarkus Acher, oltre al suo lavoro con i Notwist e i 13 &amp; God, \u00e8 impegnato anche con il gruppo Lali Puna ed il progetto personale Rayon.\nMecki Messerschmidt attualmente suona la batteria nel \"risorto\" Schweisser. Il bassista Michael Acher ha inoltre fondato i Ms. John Soda con Stefanie Bohm.\nEntrambi i fratelli Acher sono inoltre membri del gruppo dub-jazz Tied &amp; Tickled Trio.\nNotwist in altri media.\nNel 2004 \"Consequence\", dall'album \"Neon Golden\", viene inserita nella colonna sonora del film di Aldo, Giovanni e Giacomo \"Tu la conosci Claudia?\".\nNel 2006 la canzone \"One with the freaks\" chiude il film di Paolo Sorrentino \"L'amico di famiglia\".\nNel 2009 \"Consequence\" viene inserita in una breve ma significativa sequenza del film \"Push\" di Paul McGuigan, con Chris Evans e Dakota Fanning.\nNel 2019 viene ultilizzato il brano \"Consequence\" in una piccola sequenza nella seconda stagione della serie Netflix \"Baby\"."}
{"id": "1068634", "revid": "108238764", "url": "https://it.wikipedia.org/wiki?curid=1068634", "title": "Computer Integrated Manufacturing", "text": "La produzione integrata di fabbrica o CIM (Computer Integrated Manufacturing) \u00e8 l'integrazione automatizzata tra i vari settori di un sistema di produzione (progettazione, ingegnerizzazione, produzione, controllo della qualit\u00e0, pianificazione della produzione e marketing) al fine di minimizzare i tempi di sviluppo di un prodotto, ottimizzare la gestione delle risorse ed eventualmente essere flessibili per coprire quanto pi\u00f9 possibile il mercato.\nVantaggi e obiettivi del CIM.\nI vantaggi che derivano dal CIM sono molteplici:\nRete informatica nel CIM.\nIl CIM \u00e8 lo standard della fabbrica automatica. Esso si basa fortemente su una fitta rete di comunicazione per lo scambio di informazioni: rete che lavora orizzontalmente tra reparti e verticalmente tra settori, in una sorta di struttura piramidale che dal basso verso l'alto vede il processo (sensori e attuatori), il campo (PLC e PMC), la cella (supervisione dei computer industriali) ed infine la gestione (pc per uffici).\nLo standard CIM quindi prevede una fitta rete informatica, sistemi di progettazione automatica, sistemi di collaudo computerizzato ed infine sistemi di pianificazione della produzione.\nTecnologie impiegate nel CIM.\nIl modello CIM prevede l'integrazione di diverse tecnologie interconnesse:"}
{"id": "1068637", "revid": "1305772", "url": "https://it.wikipedia.org/wiki?curid=1068637", "title": "Lole", "text": ""}
{"id": "1068642", "revid": "73843", "url": "https://it.wikipedia.org/wiki?curid=1068642", "title": "Lago di Alserio", "text": "Il lago di Alserio (\"Lagh de Alseri\" in lombardo) \u00e8 un lago situato in provincia di Como, Brianza, Lombardia. Bagna i comuni di Erba, Albavilla, Alserio e Monguzzo. Il lago \u00e8 all'interno del Parco regionale della Valle del Lambro. Lungo la riva orientale \u00e8 situata la Riserva regionale orientata Riva orientale del Lago di Alserio."}
{"id": "1068645", "revid": "2063435", "url": "https://it.wikipedia.org/wiki?curid=1068645", "title": "Jay Roach", "text": "Biografia.\nDopo il film indipendente \"Zoo Radio\", del 1990, e dopo aver co-sceneggiato e prodotto \"Blown Away - Follia esplosiva\" con Jeff Bridges e Tommy Lee Jones, dirige la saga dedicata a Austin Powers, iniziata con \"Austin Powers - Il controspione\" e terminata con \"Austin Powers in Goldmember\". Nel 1999 dirige \"Mistery, Alaska\" con Russell Crowe. Nel 2000 dirige Robert De Niro e Ben Stiller in \"Ti presento i miei\", seguito da \"Mi presenti i tuoi?\" del 2004.\nVita privata.\nDal 1993 Roach \u00e8 sposato con Susanna Hoffs, componente delle Bangles. Insieme hanno due figli, Jackson e Sam Rayfield. Roach, di religione battista, prima di sposare Susanna Hoffs si \u00e8 poi convertito all'ebraismo."}
{"id": "1068648", "revid": "888810", "url": "https://it.wikipedia.org/wiki?curid=1068648", "title": "Marco Berry", "text": "Biografia.\nMarco Berry \u00e8 cresciuto a Pino Torinese, in provincia di Torino, ma al momento la notoriet\u00e0 lo porta a dividersi fra Milano e Roma. Fin da piccolo Berry si appassiona alla televisione e alla magia, in particolare a quest'ultima \u00e8 legato fin dall'infanzia, quando, negli anni 1970 assiste allo show \"Sim Sala Bin\", condotto dal Mago Silvan. Marco Berry inizia ad allenarsi, e organizza i suoi primi spettacoli da giovanissimo (a circa 11 anni).\nEsordisce in televisione come mago nel 1985 e nel 1987 partecipa al famoso programma di intrattenimento per bambini \"Bim bum bam,\" e ad altri programmi televisivi di successo come \"La Sai l\u2019Ultima? e Domenica a Casa Nostra\". In seguito collaborer\u00e0 alla sceneggiatura e alla preparazione delle beffe di \"Scherzi a parte\". Raggiunge la popolarit\u00e0 per il grande pubblico diventando \"Iena\" nel programma \"Le Iene\", nell'anno 1997. Il suo slogan \u00e8 l'esclamazione \"Yaauuu!\" come segno di esultanza in chiusura dei suoi servizi. A inizio 2021 Berry ha lasciato il programma di Italia Uno dopo oltre vent'anni di presenza, affermando di non riconoscersi pi\u00f9 negli obiettivi della produzione.\nNel 2000 conduce la prima edizione di \"Danger\", programma incentrato sulla prestidigitazione, che riprender\u00e0 anche nel 2007. Spesso impegnato in temi sociali, \u00e8 autore e presentatore nel 2003 della serie di storie di \"Invisibili\", programma di Italia 1 nel quale racconta le travagliate vicende personali di vagabondi e senzatetto. Marco Berry ha lavorato anche per altre emittenti private, oltre a Mediaset: nel 2008 conduce \"Vivo x miracolo\" su LA7; nel 2009 presenta su Sky Uno e nel 2012 su LA7 il quiz \"Cash Taxi\" e l'anno dopo un altro game show, \"Uno su tutti\".\nDal 2010 \u00e8 uno degli inviati speciali del programma \"Mistero\" in onda su Italia 1. Dal 21 dicembre 2010 conduce \"Invincibili\" (spin-off di \"Invisibili\") in onda sempre su Italia 1. Nella stagione 2011-2012 conduce il programma \"Bau Boys\", su Italia 1 e la terza edizione di \"Cash Taxi\" su LA7, nel 2013/2014 conduce \"Lucignolo 2.0\" insieme a Enrico Ruggeri. Ha poi condotto \"Inarrestabili\", nuovo spin-off di \"Invisibili\" dedicato alla figura del camionista, prima su LA7 e poi su Rete 4. Berry ha lavorato anche per il teatro, scrivendo ed interpretando diversi spettacoli, ad esempio nel 2017 porta in scena un one man show sperimentale dedicato alla psiche, intitolato \"Mindshock\". Nel 2020, partecipa alla trasmissione di Rai 2 \"Pechino Express\", insieme alla figlia Ludovica venendo eliminato alla prima puntata. \nNello spazio.\nTra i vari interessi di Marco Berry c'\u00e8 anche lo spazio, che da sempre lo ha appassionato e che attualmente lo coinvolge in qualit\u00e0 di divulgatore. Berry \u00e8 l'ideatore del primo festival dedicato alla divulgazione spaziale ambientato a Torino, lo \"Space Festival\", la cui prima edizione si svolger\u00e0 in autunno 2021 ed \u00e8 patrocinata dal Comune di Torino e dalla Regione Piemonte. Berry ha dichiarato di aver voluto fortemente quest'iniziativa per creare un evento dedicato allo spazio che parlasse sia agli esperti sia a chi non conosce l'argomento. L'illusionista - conduttore ha dichiarato a diversi giornali di voler essere il primo civile ad andare nello spazio e che per questo sta cercando di rientrare nel progetto di Elon Musk, per realizzare questo suo obiettivo Berry sta affrontando una preparazione tecnica simile a quella degli astronauti.\nOnlus e impegno umanitario.\nDa sempre sostenitore dei diritti umani e in particolare delle persone pi\u00f9 deboli nel 2011 Berry ha fondato una sua Onlus, la Marco Berry Magic for Children, che si occupa di aiutare i bambini dei paesi pi\u00f9 poveri del mondo, come la Somalia, attraverso la costruzione di ospedali e beni di prima necessit\u00e0. Sempre nell'ambito della beneficenza collabora anche con altre organizzazioni, come la Fondazione Mago Sales, partecipando a numerosi spettacoli di beneficenza. Berry \u00e8 anche ambasciatore della squadra HB Torino, una squadra di basket di ragazzi che a causa di disabilit\u00e0 giocano in carrozzina."}
{"id": "1068649", "revid": "767487", "url": "https://it.wikipedia.org/wiki?curid=1068649", "title": "Bartosz Kizierowski", "text": "Specializzato nello stile libero, ha gareggiato alle Olimpiadi di Atlanta 1996, Sydney 2000 e Atene 2004."}
{"id": "1068650", "revid": "187", "url": "https://it.wikipedia.org/wiki?curid=1068650", "title": "Societ\u00e0 delle Autostrade Serenissima", "text": "La Societ\u00e0 delle Autostrade Serenissima (in precedenza Societ\u00e0 delle Autostrade di Venezia e Padova) \u00e8 una tra le prime e pi\u00f9 datate societ\u00e0 autostradali italiane, fondata nel 1928.\nFino al 30 novembre 2009 \u00e8 stato l'ente esercente del tratto dell'Autostrada Serenissima A4 Torino - Trieste dallo svincolo di Padova Est fino all'interconnessione ovest con l'A57, e del tratto dell'A57-tangenziale di Mestre dall'interconnessione ovest con l'A4 fino allo svincolo del Terraglio. La stessa societ\u00e0 ha gestito anche il raccordo autostradale che dall'A27 porta all'aeroporto di Venezia.\nLa rete autostradale in concessione alla \"Societ\u00e0 delle Autostrade di Venezia e Padova\" si sviluppava per una lunghezza totale di 41,8\u00a0km.\nDal 1\u00ba dicembre 2009 \u00e8 cessata la convenzione con l'ANAS la gestione \u00e8 passata a CAV - Concessioni Autostradali Venete S.p.A..\nAzionisti.\nAl 19 aprile 2018:"}
{"id": "1068651", "revid": "290948", "url": "https://it.wikipedia.org/wiki?curid=1068651", "title": "Assorbimento gas-liquido", "text": "Nell'industria chimica, l'assorbimento gas-liquido, o semplicemente assorbimento, \u00e8 un'operazione unitaria consistente nel trasferire uno o pi\u00f9 componenti di una miscela gassosa dalla loro fase di gas verso una fase liquida.\nIl componente assorbito viene detto soluto, mentre il liquido viene detto solvente. \u00c8 una tecnica usata, per esempio, per rimuovere ammoniaca e vapori di benzene-toluene dai gas di cokeria.\nSe tra soluto e solvente avvengono reazioni si parla di assorbimento chimico, come nel caso dell'assorbimento di idrogeno solforato da miscele idrocarburiche o della rimozione di anidride carbonica dai gas di sintesi per la produzione di ammoniaca.\nSpesso la reazione soluto-solvente, d\u00e0 origine a specifiche sostanze, come la produzione di acido nitrico, prodotto per assorbimento di N2O4 in acqua.\nL'apparecchiatura chimica destinata allo svolgimento dell'operazione unitaria di assorbimento gas-liquido \u00e8 detta \"colonna di assorbimento\" (o \"torre di assorbimento\").\nApparecchiature utilizzate.\nNell'operazione di assorbimento gas-liquido si ha lo scambio di materia (un soluto) da una fase gassosa a una fase liquida, quindi per incrementare il coefficiente di scambio di materia (ovvero la velocit\u00e0 di trasferimento di materia) \u00e8 necessario avere un'ampia area interfacciale tra le due fasi. Allo scopo si utilizzano dei contattori gas-liquido (in inglese \"gas-liquid contactors\"), ovvero delle apparecchiature chimiche in cui si mettono a contatto una fase gassosa e una fase liquida in modo tale che possano avvenire scambi di materia e di calore in corrispondenza dell'interfaccia di separazione tra le due fasi.\nL'assorbimento gas-liquido pu\u00f2 avere luogo nei seguenti contattori gas-liquido, disposti in ordine per \"hold-up\" crescente:\nNella colonna spray la fase liquida costituisce la fase dispersa (sotto forma di minutissime goccioline), mentre la fase gassosa costituisce la fase continua.\nNella colonna a bolle invece avviene il contrario: la fase liquida costituisce la fase continua, mentre la fase gassosa costituisce la fase dispersa (sotto forma di bolle). Gli altri casi rappresentano invece dei casi intermedi tra la colonna spray e la colonna a bolle.\nNella colonna a film cadente un sottile strato liquido scorre sulle pareti interne del recipiente; questa apparecchiatura \u00e8 utile ai fini dello studio del meccanismo di assorbimento, infatti \u00e8 possibile verificare l'efficienza dello scambio di materia al variare dello spessore del film liquido. La colonna a film cadente invece non si presta alla prassi industriale a causa della bassa area interfacciale.\nAssorbimento gas-liquido nell'industria.\nTra i diversi contattori gas-liquido, la colonna a riempimento \u00e8 quella che viene in genere preferita per svolgere l'operazione di assorbimento su scala industriale.\nNella colonna di assorbimento la corrente contenente il solvente liquido viene fatta entrare in alto alla colonna, mentre la corrente gassosa viene immessa dal basso in controcorrente. All'uscita della colonna solvente e soluto vengono separati, recuperando il soluto, riciclando il solvente nella colonna, che conterr\u00e0 tracce di soluto.\nIl migliore solvente \u00e8 in genere l'acqua; infatti il solvente deve avere bassa volatilit\u00e0, bassa viscosit\u00e0 e deve essere poco corrosivo, non tossico ed economico.\nIl gas deve avere un'elevata solubilit\u00e0 e questo si verifica quando soluto e solvente hanno caratteristiche chimico-fisiche simili.\nIl trasferimento di materia si realizza al raggiungimento dell'equilibrio termodinamico del sistema solvente-miscela di alimentazione. La quantit\u00e0 di materia trasferita riguarda un solo componente: il soluto presente nell'alimentazione.\nDimensionamento dell'apparecchiatura.\nNel dimensionamento delle colonne, si fa riferimento alle condizioni di equilibrio come condizioni al limite. Per effettuare il dimensionamento bisogna risolvere l'equazione di bilancio di materia e determinare quindi il numero degli stadi necessario per effettuare l'operazione.\nIn ogni stadio si realizza il raggiungimento dell'equilibrio ideale.\nLa risoluzione si pu\u00f2 effettuare per via grafica, rappresentando su un grafico X-Y (rapporti molari rispettivamente del liquido e del gas) una curva di equilibrio, rappresentante la relazione tra le correnti in uscita da ogni piatto, e una \"retta di lavoro\", alla quale ci si riferisce per studiare le relazioni tra le composizioni delle correnti all'interstadio.\nIl bilancio di materia deve essere riferito alla portata di inerte sia per la fase gassosa che quella liquida, si utilizzano, quindi, i rapporti molari per esprimere le composizioni. Il bilancio di materia del soluto \u00e8:\ndove:\nQuesta equazione pu\u00f2 essere scritta nel seguente modo:\nche rappresenta l'equazione di una retta di coefficiente angolare \"L/G\" passante per i punti (Xin;Yus) e (Xus;Yin).\nQuando la retta di lavoro interseca la curva di equilibrio nel punto (Xus ;Yin) si avr\u00e0 la condizione detta di \"pinch\", che corrisponde al limite teorico di un'operazione possibile con un numero infinito di piatti; il rapporto L/G rappresenta il rapporto minimo solvente/gas, il quale andr\u00e0 maggiorato di un valore dato.\nTracciata la retta di lavoro sul grafico si procede alla costruzione a gradini con il metodo McCabe e Thiele. Poich\u00e9 si fa riferimento a condizioni ideali di equilibrio, le quali normalmente non vengono raggiunte, si dovr\u00e0 disporre dell'efficienza della colonna. Il numero degli stadi reali (Nre) sar\u00e0 uguale al numero degli stadi ideali (Nid) diviso l'efficienza della colonna.\nAbsorbimento chimico.\nNell'absorbimento chimico la specie che si vuole absorbire nel liquido viene ad essere prodotta a partire da una reazione chimica tra un componente \"A\" presente nella fase gassosa e un componente \"B\" presente nella fase liquida. Quindi la reazione pu\u00f2 essere schematizzata come segue:\nessendo \"A\" e \"B\" i reagenti e \"b\" il coefficiente stechiometrico di \"B\".\nCinetiche di assorbimento.\nNell'assorbimento chimico avviene sia il trasporto di materia dei componenti \"A\" e \"B\" sia la reazione tra questi due componenti. La cinetica del processo \u00e8 quindi determinata da due fattori, che sono la velocit\u00e0 del trasporto di materia e la velocit\u00e0 della reazione chimica.\nNella trattazione che segue, si indicano le concentrazioni dei componenti \"A\" e \"B\" nella seguente maniera:\nA seconda che il processo sia dominato da una o dall'altra velocit\u00e0 o da entrambe, possiamo avere i seguenti casi (rappresentati in figura):\nSi pu\u00f2 notare che per velocit\u00e0 di reazione pi\u00f9 elevate il piano di reazione (o il centro del volume di reazione) \u00e8 pi\u00f9 vicino all'interfaccia gas-liquido, mentre per velocit\u00e0 di reazione meno elevate il piano di reazione (o il centro del volume di reazione) \u00e8 pi\u00f9 distante dall'interfaccia gas-liquido. Siccome i reagenti \"A\" e \"B\" vengono consumati dalla reazione ma diffondono in senso opposto l'uno rispetto all'altro, le pendenze dei loro profili di concentrazione hanno segno discorde (ad esempio formula_50 \u00e8 decrescente e formula_51 \u00e8 crescente, se nel nostro riferimento il gas \u00e8 a sinistra dell'interfaccia e il liquido \u00e8 a destra dell'interfaccia).\nApplicazioni dell'absorbimento chimico.\nViene utilizzato per la separazione della CO2 dai gas esausti o per la separazione dell'H2S dai biogas"}
{"id": "1068652", "revid": "767487", "url": "https://it.wikipedia.org/wiki?curid=1068652", "title": "T\u00fdr (gruppo musicale)", "text": "I T\u00fdr [t\u02b0\u028a\u026a\u02d0\u0279] sono un gruppo folk-viking metal faroese, formatosi nel gennaio 1998 a Runav\u00edk.\nIl gruppo compone musica strettamente legata alla mitologia norrena e alle tradizioni scandinave e faroesi.\nStoria.\nLe origini.\nI T\u00fdr si formano nel gennaio 1998, quando Heri Joensen incontra il suo amico K\u00e1ri Streymoy ad una festa a Copenaghen, in Danimarca, proponendoli di fondare un nuovo gruppo. Nonostante l'iniziale rifiuto, in seguito accetta e ai due si aggiunge presto il bassista Gunnar Thomsen.\nIl nome della band deriva da T\u00fdr, dio della guerra, della vittoria, della gloria e dell'eroismo nella mitologia norrena, l'equivalente di Marte per la mitologia romana. Prima dei T\u00fdr Joensen e Thomsen suonavano insieme in una band denominata Cruiser cos\u00ec come lo stesso Stremoy, anche se quest'ultimo solo per un breve lasso di tempo. Questa band cambi\u00f2 poi nome in Wolfgang e secondo Joensen \u00e8 ancora attiva.\nLo sviluppo.\nAll'inizio della propria carriera la band si avvale della casa discografica faroese Tutl per la produzione dei propri CD, compreso il debutto \"How Far to Asgaard.\" Dopo sei anni in tour per l'Europa, tra F\u00e6r \u00d8er, Islanda, Danimarca, Russia, Finlandia, Lettonia, Norvegia, Germania e Polonia, con alcune apparizioni televisive, il loro album \"Eric the Red\", dedicato ad Erik il Rosso, diventa l'album faroese pi\u00f9 venduto; questo avviene grazie ad un particolare sound che diverr\u00e0 il loro marchio di fabbrica, attirando le attenzioni della casa discografica Napalm Records. Essa decide di ridistribuirlo nel 2006 e di diffonderlo cos\u00ec in tutto il mondo. Da questo momento, la casa discografica austriaca decide di curare tutti gli album del gruppo, rinnovando anche la grafica delle copertine e riproponendo i primi CD.\nNel medesimo anno esce \"Ragnarok\". Le tracce sono divise tra di loro da brevi interludi (sonori e/o effettistici) con lo scopo di immedesimare l'ascoltatore nello scenario di guerra epica a cui si ispira, ovvero il \"Ragnar\u01ebk\"; i brani sono composti con l'unione di sonorit\u00e0 folk con influenze progressive metal.\nDopo la pubblicazione dell'album \"Land\" a inizio 2008, che persevera nelle sonorit\u00e0 dei precedenti album, il gruppo inizia il suo tour in Europa e negli Stati Uniti per il Paganfest, insieme alle band Ensiferum, Eluveitie, Turisas, Moonsorrow e Korpiklaani; anche nel corso del 2009 il gruppo riparte per un tour prima negli Stati Uniti e successivamente in Europa.\nA fine 2008 la band \u00e8 stata votata band dell'anno dalla TV e dalla radio nazionale faroese, mediante un voto online.\nL'anno successivo viene pubblicato l'album \"By the Light of the Northern Star\". I Tyr ripropongono in chiave viking metal melodie della tradizione nazionale; qui tuttavia i brani si sviluppano, diventando degli inni; esempi di tale traslazione musicale sono presentati in brani come \"Tr\u00f3ndur \u00ed G\u00f8tu\", \"By the Sword in My Hand\" e \"Turi\u00f0 Torkilsd\u00f3ttir\".\nNel maggio 2011 esce \"The Lay of Thrym\", album in cui sono fuse le sonorit\u00e0 epico/progressive dei primi lavori e la recente svolta viking. Esempio di tale processo sono i brani come \"Evening Star\", con sonorit\u00e0 da ballata vichinga, \"Take Your Tyrant\" e \"Fields of the Fallen\".\nNel settembre 2012, durante il tour americano con Moonsorrow e Korpiklaani, firmano un contratto con la casa discografica Metal Blade Records.\nNel settembre 2013 esce \"Valkyrja\", primo album registrato sotto la Metal Blade. La trama del concept album ruota attorno ad un guerriero vichingo, che abbandona patria e moglie per unirsi ad una battaglia nella quale infine perir\u00e0. La ricompensa per il suo sacrificio si presenta con le valchirie che lo accompagnano presso il F\u00f3lkvangr, dimora della dea Freyja, associata all'amore, alla bellezza, alla fertilit\u00e0, all'oro, alla magia, alla guerra e alla morte. Le ultime due tracce sono le cover di \"Where Eagles Dare\" degli Iron Maiden e di \"Cemetery Gates\" dei Pantera, eseguiti con il sound caratteristico della band.\nStile ed influenze.\nIl gruppo compone musica ispirata ad Asgard, ai Erik il Rosso, ai vichinghi, a Thor, a Odino e alle battaglie della mitologia norrena. Rilevanti sono anche le influenze della Saga dei Faroesi e della Saga dei Nibelunghi; secondo il leader del gruppo la missione musicale del gruppo \u00e8 quella di far cadere i muri che dividono i vari sottogeneri del metal.\nIn molti casi il gruppo parte da pezzi di musica tradizionale faroese come \"\u00d3lavur Riddarar\u00f3s\", sconosciuti nel resto d'Europa, per poi arrangiarli con sonorit\u00e0 metal, stile che viene inquadrato in viking metal e folk metal.\nLe lingue utilizzate dal gruppo sono principalmente faroese ed inglese. La prima \u00e8 usata per i canti pi\u00f9 tradizionali, mentre la seconda \u00e8 usata per i pezzi pi\u00f9 commerciali. In altre occasioni, hanno cantato anche in danese, come ad esempio in \"Ramund Hin Unge\".\nLe loro sonorit\u00e0 includono anche parti epiche tipicamente power metal, con influenze da doom e progressive metal.\nNel corso degli anni il gruppo ha visto una maturazione nelle sonorit\u00e0 e nei testi. Questi ultimi si riferiscono sempre al mondo norreno ma non con un atteggiamento di esaltazione della mitologia e delle divinit\u00e0 (riscontrabile in altre band etichettate come viking metal), ma sempre di rispetto del proprio retaggio scandinavo.\nAccuse.\nNell'aprile 2008 i T\u00fdr, assieme alle altre band folk metal partecipanti al Paganfest, furono accusate di atteggiamenti razzisti e nazi-fascisti dall'associazione tedesca BIFFF (\"Berliner Institut f\u00fcr Faschismus-Forschung und Antifaschistische Aktion\").\nL'accusa sembra essere scaturita in seguito all'utilizzo da parte dei gruppi dell'alfabeto runico per indicare i nomi dei propri gruppi, utilizzando quindi anche lettere runiche come la sowilo, una S a forma di saetta, usate anche dalle SS. I leader dei due gruppi hanno fatto notare come tali simboli siano in uso da migliaia di anni e siano stati presi in prestito dai nazisti solo recentemente, divenendo cos\u00ec simboli di morte sebbene in origine fossero pacifici.\nIn una successiva intervista per Capitol Chaos alcuni mesi pi\u00f9 tardi Heri Joensen ha ribadito le posizioni del gruppo, aggiungendo che le accuse da parte del BIFFF sono frutto della non conoscenza delle tradizioni nordiche (come l'uso dell'alfabeto runico) oltre che della non conoscenza delle ideologie della band. A conferma di ci\u00f2, il gruppo inser\u00ec nell'album \"The Lay of Thrym\" una canzone, \"Shadow of the Swastika\", il cui testo fu scritto intenzionalmente con una doppia chiave di lettura: anti-nazista e anti-BIFFF, contro la strumentalizzazione della loro musica da parte di qualunque partito o ideologia politica.\nFormazione.\nIl cantante P\u00f3l Arni Holm e il chitarrista J\u00f3n Joensen, fratello di Heri Joensen, facevano parte della band mentre essa registrava \"How Far to Asgaard,\" ma lasciarono il gruppo poco dopo la pubblicazione del disco.\nTerji Skiben\u00e6s entr\u00f2 dopo che J\u00f3n Joensen usc\u00ec dal gruppo. Allan Streymoy, fratello di K\u00e1ri Streymoy, cominci\u00f2 a cantare alcuni pezzi per un breve periodo durante la pubblicazione del singolo \"\u00d3lavur Riddarar\u00f3s\". Dopo Allan lasci\u00f2 Heri Joensen alla voce del gruppo, e in tal modo fu registrato \"Eric the Red\".\nSkiben\u00e6s lasci\u00f2 la band per un certo periodo dopo la pubblicazione di \"Eric the Red\", ed essa suon\u00f2 come trio per un certo periodo di tempo. Nell'estate del 2004 essi si unirono al chitarrista islandese Ott\u00f3 P. Arnarson per un breve periodo. Quando Arnarson lasci\u00f2, Skiben\u00e6s rientr\u00f2.\nK\u00e1ri Streymoy, a causa di una frattura, non pot\u00e9 seguire il gruppo nel gennaio 2008 in tour fino all'ottobre dello stesso anno. Amon Djurhuus, un batterista faroese e suo apprendista, suon\u00f2 perci\u00f2 al suo posto nella parte europea del Paganfest, Merlin Sutter lo sostitu\u00ec nella parte statunitense e Daniel Ryan in quella canadese. Dopo il festival Amon Djurhuus sostitu\u00ec ancora K\u00e1ri al tour europeo. Nell'ottobre 2008 finalmente K\u00e1ri Streymoy fu pronto per il festival-tour del Ragnar\u00f6k Aaskereia. Il 12 maggio 2013, la band annuncia la dipartita di K\u00e1ri dalla band tramite la pagina Facebook ufficiale. Sar\u00e0 George Kollias a rimpiazzare il batterista nelle registrazioni del nuovo album, in uscita nel settembre 2013. Il batterista che accompagner\u00e0 il gruppo nei successivi live sar\u00e0 ancora una volta Amon Djurhuus, membro del progetto musicale \"Heljareyga \"di cui fa parte anche Heri. Il 31 dicembre 2013, la band posta sul proprio account Facebook un resoconto dello sfavillante anno che hanno appena concluso, tra intensi e soddisfacenti tour e ottime recensioni per il loro ultimo nato, Valkyrja. Tra l'altro, annunciano di tenere in pianta stabile Amon, ringraziando di cuore i 15 anni passati con K\u00e1ri. Tuttavia, alcuni mesi dopo, la band annuncia la decisione di Amon Djurhuus di lasciare la band.\nVideografia.\nVideo musicali.\nQuesti video sono stati pubblicati su internet, anche se \"Hail to the Hammer\" e \"Regin Smidur\" sono stati anche pubblicati nel DVD \"The Realm\" per conto della Napalm Records."}
{"id": "1068654", "revid": "287204", "url": "https://it.wikipedia.org/wiki?curid=1068654", "title": "Lago di Montorfano", "text": "Il lago di Montorfano \u00e8 un lago situato in provincia di Como nel comune omonimo. Il lago \u00e8 contenuto nella Riserva regionale Lago di Montorfano. Il lago fa parte di un gruppo di laghi briantei racchiusi tra i margini meridionali del lago di Como in una zona nota con il nome di \"Triangolo Lariano\", compresa tra Como, Bellagio e Lecco.\nQuesto lago \u00e8 il pi\u00f9 piccolo tra i bacini presenti nella zona dell'Alta Brianza, compresi in una fascia di 18\u00a0km di larghezza per 6 di altezza. Una caratteristica tipica di questo bacino \u00e8 data dalla particolare forma tondeggiante, non molto comune per laghi di questo tipo. Una prima ipotesi sull'origine di questo e degli altri laghi marginali prealpini (lago di Como, lago Maggiore, lago d'Iseo, lago di Garda) attribuiva la loro formazione all'azione di escavazione glaciale pleistocenica. Questa teoria \u00e8 stata in seguito rielaborata sulla base di argomentazioni geologiche, strutturali e geomorfologiche, in seguito alla scoperta di evaporiti di mare poco profondo sotto la pianura abissale del Mediterraneo. Il Miocene superiore fu, infatti, teatro della Regressione Messiniana, un sensibile abbassamento del livello medio del mare (2000 metri sotto il livello attuale).\nA questa evaporazione segu\u00ec un'attiva azione escavante dei grandi fiumi, che si resero autori dell'incisione di profondi canyon che accolgono i grandi laghi attuali. Queste depressioni vallive vennero poi invase dal mare nel periodo della Trasgressione Pliocenica, con conseguente riempimento da parte di materiale sedimentario. Questo evento \u00e8 testimoniato dai profili verticali a V di queste valli, che si chiudono a profondit\u00e0 maggiore delle attuali platee di fondo. Su questo materiale sedimentario agirono in ultimo i ghiacciai, durante l'espansione glaciale del Quaternario, che trasformarono definitivamente tali valli in laghi per sbarramento con morene frontali, costruite in parte con gli stessi sedimenti marini del riempimento pliocenico e in parte da materiale terrestre.\nIl lago di Montorfano risale, in particolare, all'ultima grande glaciazione, avvenuta durante il periodo W\u00fcrmiano, tra centomila e diecimila anni fa. Lungo il solco glaciale si insinuarono enormi lingue, provenienti dalle Alpi retrostanti, che si spinsero fino alle attuali aree collinari della alta pianura comasca. Nell'area di Como la massa di ghiaccio devi\u00f2 verso Sud-Est a causa dei rilievi della Spina Verde. La presenza del Monte Orfano, formato da rocce sedimentarie marine sollevate da movimenti tettonici che formarono le Alpi, costitu\u00ec un ostacolo ulteriore al movimento del fronte del ghiacciaio. Le cerchie collinari moreniche, formate da detriti trasportati a valle del ghiacciaio, sono testimoni di questi fenomeni.\nMontorfano \u00e8 un paese della provincia di Como che si affaccia sul lago omonimo e prende il nome dal monte solitario, isolato, lontano e staccato dagli altri monti che lo sovrasta il Monte Orfano (Mons Orphanus \u2013 alto 554 metri) \nDopo le campagne di scavi del 1973 e del 1979 i resti del castrum sono stati completamente abbandonati.\nStoria.\nI Golasecchiani dell'Et\u00e0 del Ferro si erano stanziati nella zona e costruirono sul Monte Orfano un castrum, in seguito furono assoggettati dagli Insubri, popolazione di origine gallica.\nNel 196 a.C. gli Insubri furono sconfitti dal generale romano Marco Claudio Marcello. Con la caduta dell'Impero romano questa zona viene abbandonata per un lungo periodo fino al Medioevo.\nIl castrum sul Monte Orfano venne ripristinato per esigenze strategiche e di segnalazione e venne incluso in una serie di fortificazioni usate per la trasmissione di messaggi che dall'alta Valtellina facevano capo al Castello Baradello di Como. Il castello fu scelto come rifugio dai soldati di Federico Barbarossa e forse dell'imperatore stesso dopo la sconfitta di Tessera nel 1160 presso Carcano.\nDurante le lotte per la supremazia tra Como e Milano fu un importante punto di riferimento poich\u00e9 dalla Rocca del monte si riusciva a controllare la pianura milanese. La rocca fu pi\u00f9 volte abbattuta e ricostruita finch\u00e9 nel 1600 Carlo V abbatt\u00e9 definitivamente la fortezza. Dal 1600 dunque Montorfano perse la sua importanza. Il borgo formatosi all'ombra del castello si trov\u00f2 spesso al centro delle dispute e non offre costruzioni di particolare valore artistico, a eccezione della cinquecentesca piazza del paese con il Municipio, il monumento ai Caduti, l'antichissima Parrocchiale dedicata a San Giovanni Evangelista: le prime notizie risalgono al 1044 e le successive ristrutturazioni l'hanno portata allo stato attuale e di tre ville.\nVicino al lago sorge la pi\u00f9 bella e antica di queste dimore. \u00c8 di propriet\u00e0 di una degli ultimi discendenti della nobile famiglia dei Mandelli, feudatari della zona dal tempo di Ottone I di Sassonia (962), anche il lago era di propriet\u00e0 dei Mandelli. La stanza pi\u00f9 bella e interessante della villa \u00e8 la Sala d'Armi, dove si possono ammirare le armi degli antichi Mandelli e un grande quadro raffigurante l'albero genealogico della casata.\nMorfologia e idrogeologia.\nIl lago di Montorfano \u00e8 uno specchio d'acqua circondato dalle colline moreniche che si innalzano coperte da una lussureggiante vegetazione a sud-est di Como.\nQuesto lago, originato da uno sbarramento morenico, \u00e8 il pi\u00f9 piccolo dei laghi brianzoli pedealpini, ha forma tondeggiante e un'et\u00e0 compresa tra i diecimila e i quindicimila anni. L'uomo attratto dalla sua posizione vi si \u00e8 stabilito gi\u00e0 all'epoca delle palafitte durante l'Et\u00e0 del Bronzo, sulla riva settentrionale del lago furono trovate degli importanti resti di un insediamento palafitticolo (XIV-XII secolo a.C) altre testimonianze archeologiche sono riscontrabili tra la sponda sud occidentale del lago e il monte Croce di Capiago. In inverni particolarmente freddi la superficie del lago veniva coperta da uno strato di ghiaccio che poteva raggiungere anche 50-60 centimetri.\nLa superficie del lago \u00e8 di 0,46\u00a0km\u00b2 a una quota di 396,6 metri s.l.m.. Intorno al lago esiste una zona a canneto di circa 0,1\u00a0km\u00b2. Il lago \u00e8 lungo 970 metri e largo 780 metri. Complessivamente la linea di costa \u00e8 di 2,67\u00a0km. L'indice di sinuosit\u00e0 del lago \u00e8 di circa 1,1 con una profondit\u00e0 massima di circa 6,8 metri e una profondit\u00e0 media di 4 m.\nComplessivamente il bacino imbrifero del lago di Montorfano \u00e8 di 1,90\u00a0km\u00b2 (compreso il lago). Il punto pi\u00f9 alto del bacino \u00e8 posto a 554 m s.l.m. (Monte Orfano). Il rapporto tra area del bacino (compreso il lago) e l'area del lago \u00e8 di 4,1. Il tempo medio di ricambio \u00e8 di circa 1,5 anni.\nIl lago e il suo bacino imbrifero fanno parte del bacino idrografico del torrente Seveso. Il territorio intorno al lago non presenta caratteristiche tali da evidenziare la presenza di importanti immissari, neppure in tempi passati. L'approvvigionamento idrico del lago \u00e8 principalmente fornito dal ruscellamento di acque meteoriche provenienti dalla cerchia morenica circostante. Sono per\u00f2 note alcune sorgenti sotterranee dovute alla presenza di una falda acquifera che affluisce sul fondo del lago. Esiste poi una sorgente visibile nei pressi del settore orientale del lago.\nIl lago \u00e8 posto sopra a uno strato di argille limose impermeabili che impediscono alle acque di infiltrarsi nel sottosuolo. Nel corso dei secoli la tendenza evolutiva di questo lago \u00e8 quella di interrarsi progressivamente con la formazione prima di un'area paludosa. Come gli altri laghi briantei, anche questo lago ha una tipica morfologia con sponde basse e scarsa profondit\u00e0 che facilita processi di riempimento a causa di apporti di sedimenti terrigeni.\nIl lago presenta un solo emissario, il Rio del Molino (poi Roggia Vecchia), che defluisce a Est del lago verso la piana di Alzate per raggiungere, qualche km a valle il T. Terr\u00f2 al confine tra Mariano Comense e Cabiate formando il tributario di sinistra del fiume Seveso.\nClima e bilancio idrico.\nIl lago di Montorfano si trova in un'area caratterizzata da clima mite discretamente piovoso. Questo particolare aspetto impedisce una forte evapotraspirazione del terreno e una eccessiva evaporazione dal corpo idrico. Tenendo conto di questo dato si calcola che la pioggia caduta sul bacino di Montorfano ammonti mediamente a 120 l/s, distribuiti nel corso dell'intero anno. Il 25% circa delle precipitazioni annuali cadono direttamente sul lago, mentre il restante 75% finisce sul terreno.\n Nel complesso \u00e8 necessario notare, per\u00f2, che le precipitazioni massime si hanno in primavera e in autunno.\nIl lago di Montorfano riceve acque, oltre che direttamente dalla pioggia e da modestissimi punti superficiali, principalmente dal dilavamento del bacino imbrifero. Si \u00e8 stimato che, in totale, questi immissari portino al lago acque alla velocit\u00e0 di circa 4 l/s, mentre l'emissario ha una portata media di 45 l/s. Il fatto di essere posizionato in una zona caratterizzata da clima mite impedisce forti perdite evaporative, sia dal lago che dai terreni circostanti. La portata dell'emissario \u00e8 stimabile in circa il 30% delle precipitazioni, proporzionata, quindi, alla modestia degli apporti.\nGeologia e litologia.\nIl lago di Montorfano \u00e8 inserito in una cerchia morenica w\u00fcrmiana caratterizzata a monte da sbarramenti morenici pi\u00f9 recenti.\nI depositi glaciali, costituiti da sabbia e limo contenenti lenti ghiaiose miste a sabbia, non hanno caratteristiche di permeabilit\u00e0 tali da garantire un buon deflusso sotterraneo; essi sono, inoltre, poco spessi e sostenuti dalla roccia calcarea () e da poco permeabili dette .\nIn sintesi la struttura idrogeologica dell'area presenta:\nCaratteristiche chimico-fisiche.\nAll'interno dello studio limnologico sui laghi della Brianza, pubblicato da Bonomi e collaboratori nel 1967, si pu\u00f2 trovare una prima indagine sul lago di Montorfano dal punto di vista chimico e delle popolazioni planctoniche e bentoniche presenti. Da questa prima analisi \u00e8 stato subito messo in evidenza come il lago si distinguesse chiaramente dagli altri bacini briantei per il suo basso livello di trofia e la buona ossigenazione delle acque. Successivamente queste caratteristiche hanno trovato riscontro nell'ambito di altri studi effettuati da Bianucci e Ribaldone nel 1972, da Gerletti e Marchetti nel 1977 e da uno studio svolto dall'Istituto Italiano di Idrobiologia nel 1977. Un rapporto tecnico, presentato dal Dipartimento di Biologia dell'Universit\u00e0 degli Studi di Milano nel 1992 ha confermato che il lago conserva un livello di mesotrofia, nonostante un sensibile peggioramento della qualit\u00e0 delle acque si sia verificato durante i pur brevi periodi di stratificazione termica.\nLe acque del lago di Montorfano si possono ancora considerare in buone condizioni. Infatti mancano scarichi industriali diretti nell'ambito del bacino del lago e le amministrazioni comunali interessate hanno promosso interventi per indirizzare gli scarichi fognari lontano dalla conca lacustre. Va sottolineata, inoltre, l'assenza di estese zone agricole in vicinanza delle sponde. Gli unici apporti potenzialmente inquinanti sono quelli provenienti da insediamenti turistici temporanei, legati all'attivit\u00e0 del campo da golf e alla balneazione. Nonostante ci\u00f2, l'equilibrio che attualmente caratterizza il lago \u00e8 estremamente fragile e precario, considerate anche le piccole dimensioni e lo scarso ricambio idrico.\nDal lato idrogeologico lo specchio d'acqua si trova al limite dell'equilibrio; quindi, anche se le condizioni di alimentazione sono buone, interventi non opportuni potrebbero portare a una grave alterazione del suo bilancio idrico. Le quantit\u00e0 dei nutrienti misurabili nelle acque sono ancora modeste, anche se risultano aumentate rispetto ad alcuni decenni or sono, cos\u00ec da far rientrare il suo livello produttivo nell'ambito della mesotrofia, non discostandosi molto dalla situazione trofica originale. Tuttavia i valori elevati di fosforo totale a contatto del sedimento e la presenza di alcuni gruppi algali, quali i cianobatteri, nel comunque modesto popolamento fitoplanctonico, sono sintomi di uno stato di equilibrio precario.\nNello studio effettuato nel 1992 sono state considerate numerose variabili limnologiche ai fini di una analisi delle condizioni idrobiologiche del lago di Montorfano.\nTemperatura delle acque.\nLa temperatura \u00e8 il primo fattore fisico preso in considerazione, essendo estremamente importante nello studio dei laghi.\nIl lago di Montorfano per la maggior parte dell'anno non presenta una stratificazione termica stabile a causa della modesta profondit\u00e0. I valori di temperatura delle acque, pressoch\u00e9 uniformi in autunno e inverno, presentano differenze massime fra valori superficiali e di fondo in giugno e in agosto (rispettivamente 4,3\u00a0\u00baC e 6,2\u00a0\u00baC), mentre in luglio le temperature, pur aumentando rispetto al mese precedente (21,5\u00a0\u00baC contro 19,1\u00a0\u00baC), risultano uniformi sull'intera colonna d'acqua. Si \u00e8 osservato che gi\u00e0 a partire da settembre la stratificazione termica scompare. Il lago \u00e8 risultato interamente coperto da ghiaccio a partire dalla met\u00e0 di dicembre del 1991 sino alla fine di febbraio del 1992. Il valore massimo di temperatura si \u00e8 registrato in agosto (28,2\u00a0\u00baC), mentre quello minimo (4,2\u00a0\u00baC) in dicembre. La media annuale della temperatura risulta essere di 14,4\u00a0\u00baC.\nUn'altra importante variabile considerata da Garibaldi e Varallo (1992) \u00e8 la concentrazione di ossigeno. L'andamento di questo parametro lungo la colonna d'acqua e nel corso delle stagioni riflette la termica lacustre e i processi di produzione algale. In giugno e, in modo ancora pi\u00f9 marcato, in agosto e in settembre, si riscontra un notevole consumo di ossigeno alla massima profondit\u00e0, con valori prossimi allo zero. La diminuzione dell'ossigeno alla profondit\u00e0 di 6 metri mostra una discontinuit\u00e0 in luglio, quando le concentrazioni sono uniformi sull'intera colonna d'acqua, in accordo con le variazioni della termica precedentemente descritte. Si sottolinea che questa diminuzione interessa solamente lo strato pi\u00f9 profondo del lago (10% del volume totale), cos\u00ec che la concentrazione media di ossigeno sull'intera massa lacustre resta al di sopra di 6,6\u00a0mg/l per l'intero periodo di studio (70% di saturazione).\nIl periodo autunnale \u00e8 la stagione critica per un lago per quanto riguarda l'ossigeno: la massa d'acqua pi\u00f9 superficiale, raffreddandosi, diventa pi\u00f9 densa e pesante e tende a scendere verso il fondo. In questo modo l'acqua pi\u00f9 profonda, che nei laghi eutrofizzati \u00e8 carente di ossigeno, mescolandosi con quella superficiale, provoca un abbassamento della concentrazione media dell'ossigeno disciolto. Il lago di Montorfano, anche durante questa stagione critica, \u00e8 caratterizzato da valori sufficientemente alti di ossigeno; nettamente migliori, comunque, rispetto a quelli degli altri bacini della zona briantea.\nParametri chimici.\nUtili informazioni possono essere ricavate dai valori di pH, alcalinit\u00e0 e conducibilit\u00e0. L'andamento del pH presenta un graduale incremento da marzo a giugno (quando si raggiunge il valore massimo di 8,8), per poi diminuire gradatamente. I valori in prossimit\u00e0 del fondo risultano inferiori a quelli superficiali e medi del lago per l'intero periodo estivo, a causa della sovrasaturazione di biossido di carbonio conseguente ai fenomeni di demolizione della sostanza organica in sedimentazione. La elevata capacit\u00e0 tamponante della acque del lago di Montorfano lo accomuna a molti altri laghi dell'arco alpino. I valori medi di alcalinit\u00e0 nel corso dell'intero periodo di studio risultano compresi tra 1.7 e 1.81 meq/l. La variazione pi\u00f9 evidente, che riguarda anche gli altri ioni principali e la conducibilit\u00e0, \u00e8 quella riscontrata tra i campionamenti di maggio e giugno quando, come conseguenza delle forti precipitazioni avvenute nel maggio del '92, si \u00e8 avuta una diminuzione da 1.64 a 1.37 meq/l, a seguito del processo di diluizione. Successivamente i valori sono gradualmente aumentati. Nel caso dell'alcalinit\u00e0 \u00e8 evidente un incremento alla massima profondit\u00e0 coincidente con il periodo di anossia, durante i mesi estivi, quando si ha il fenomeno della stratificazione. Tale aumento \u00e8 in parte determinato dalla dissoluzione di carbonato di calcio, in sedimentazione dagli strati pi\u00f9 superficiali, dovuta a un pH pi\u00f9 basso e a concentrazioni di biossido di carbonio pi\u00f9 elevate. I processi di ossido-riduzione che avvengono in ipolimnio rappresentano un'ulteriore causa dell'elevata alcalinit\u00e0 di questa zona. La misura della conducibilit\u00e0 pu\u00f2 dare indicazioni utili sulle caratteristiche chimiche di base delle acque e sui rapporti che queste hanno con il bacino imbrifero dal quale vengono dilavati i sali. Le acque del lago in esame hanno una conducibilit\u00e0 media di 183 \u00b5S/cm. Il valore massimo \u00e8 stato rilevato in acque di fondo nel mese di agosto e il minimo in acque di superficie nel mese di giugno. Bicarbonati, calcio e magnesio sono di gran lunga gli ioni pi\u00f9 importanti, in quanto costituiscono da soli circa il 90% dell'intero contenuto di ioni in soluzione. Le concentrazioni di sodio e cloruri, rispettivamente 0.14 e 0.12 meq/l, risultano elevate tenuto conto della distanza del lago dal mare. Trascurabili risultano invece nel bilancio ionico le concentrazioni di ammonio e nitrati. Il contenuto globale di ioni in soluzione \u00e8 di 3.88 meq/l. Le concentrazioni dell'ossigeno e degli ioni principali non sono gli unici fattori a subire una forte influenza da parte della termica lacustre. Anche le variazioni dei composti di azoto, fosforo e silicio ne risentono fortemente.\nIl fosforo, in particolare, presenta lo stesso andamento della silice, con un netto aumento delle concentrazioni in giugno e agosto, soprattutto sul fondo. A basse concentrazioni di fosforo corrisponde una scarsa fioritura di alghe, un'elevata trasparenza delle acque e livelli di ossigenazione costantemente buoni. Al contrario, ad alte concentrazioni corrisponde un'abnorme fioritura di alghe, bassi valori di trasparenza e periodici deficit di ossigeno disciolto nell'acqua. Nel lago di Montorfano le concentrazioni medie del fosforo totale risultano comprese tra 0.011 e 0.016\u00a0mg P/l. Il confronto tra la concentrazione reale del fosforo misurata direttamente (0.011-0.016\u00a0mg P/l) e la concentrazione teorica (0.02\u00a0mg P/l) che il lago dovrebbe avere naturalmente, calcolata sulla base della profondit\u00e0 e della conducibilit\u00e0 elettrica delle acque, dimostra che il lago di Montorfano presenta una concentrazione di fosforo molto vicina al valore naturale. Dal confronto con le concentrazioni di fosforo presenti nei diversi laghi briantei emerge che il lago di Montorfano presenta i valori pi\u00f9 bassi. L'andamento delle concentrazioni dei silicati reattivi segue quello del fosforo, presentando valori molto bassi a marzo e un lieve aumento delle concentrazioni medie nei mesi estivi. Nel prelievo primaverile le diatomee risultano gi\u00e0 presenti con elevata densit\u00e0, il che ne spiega i valori bassi in marzo. Nei mesi estivi, invece, l'aumento delle concentrazioni medie sino a valori medi di 0.24-0.27\u00a0mg Si/l \u00e8 determinato dagli apporti delle acque tributarie. Esattamente come per l'ossigeno, anche per la silice si nota nei mesi estivi un aumento molto accentuato alla massima profondit\u00e0, dove sono stati misurati valori sino a 1.4\u00a0mg Si/l, in parte attribuibile alla parziale ridissoluzione dei frustoli di diatomee in sedimentazione.\nL'azoto totale inorganico, dato dalla somma dell'azoto ammoniacale e di quello nitrico, presenta variazioni stagionali, caratterizzate da un netto aumento della concentrazione in profondit\u00e0 durante la stratificazione termica di agosto, e contem-poraneamente da una diminuzione in superficie, con il risultato finale di una diminuzione della media ponderata. Per quanto riguarda l'azoto totale, i valori pi\u00f9 bassi, rilevati nel periodo estivo, si collocano intorno ai 0.4\u00a0mg N/l, valore che, essendo molto pi\u00f9 alto rispetto ai valori minimi dell'azoto totale inorganico, mette in luce la notevole importanza dell'azoto organico. Quest'ultimo presenta variazioni stagionali meno accentuate rispetto alle forme inorganiche e non sembra cos\u00ec pesantemente influenzato dalla stratificazione termica.\nVegetazione e fauna.\nLa costante presenza della luce, che raggiunge il fondo del lago lungo tutta la sua estensione, assicura un forte sviluppo vegetale sia a livello microscopico che macroscopico.\nA partire dalla fascia ripariale, dove \u00e8 spesso presente una copertura vegetale \u201ca canneto\u201d, andando verso il centro del bacino si trovano, ancorate al substrato di fondo ma con porzioni galleggianti in superficie, molti tipi di piante, tra le quali: la Castagna d'acqua (\"Trapa natans\"), il Nannufaro (\"Nuphar luteum\") la Ninfea (\"Nymphaea alba\"); i rappresentanti dei generi Potamogeton, Myriophyllum, Ceratophyllum e altri ancora presentano invece una collocazione semisommersa o sommersa, con specie come il \"Ceratophyllum demersum\", capace di radicare su fondali sino a una decina di metri. Fra le funzioni svolte da questa componente vegetale spiccano quelle di produrre ossigeno, di dare rifugio agli avannotti nonch\u00e9 di agire da \u201cfiltro biologico\u201d nei confronti delle sostanze inquinanti trascinate dalle piogge verso il lago.\nLa vegetazione di ripa \u00e8 costituita per lo pi\u00f9 da \"Phragmites australis\", \"Typha latifolia\" e \"Schoenoplectus lacutris\", con presenza di \"Iris pseudacorus\". Pi\u00f9 arretrata, dopo alcune zone a graminacee, vi \u00e8 una fascia boschiva con castagni, querce, salici, robinie e ontani neri.\nA una tale abbondanza di vegetali, cos\u00ec come accade per ogni ambiente naturale, corrisponde molta ricchezza nel popolamento animale; infatti, per quasi tutti i laghi briantei si pu\u00f2 parlare di situazione in cui l'ecosistema considerato possiede di per se stesso una elevata capacit\u00e0 produttiva. \u00c8 proprio grazie all'abbondanza di alghe microscopiche che i piccoli animali costituenti lo zooplancton possono proliferare diventando insostituibile fonte di cibo per organismi di taglia maggiore.\nLa composizione della comunit\u00e0 ittica dei laghi briantei risulta ovviamente influenzata dalla morfologia e dalle caratteristiche fisico-chimiche che ne derivano: sono quindi solitamente assenti quelle specie ospitate normalmente nel pelago dei laghi profondi. Inoltre, le specie ittiche che nei grandi laghi della zona sono segregate nella ristretta zona litorale, tendono, negli ambienti lacustri minori, a occupare tutta l'estensione del bacino; tale fenomeno viene ulteriormente favorito dall'esigenza, radicata nella quasi totalit\u00e0 di queste specie fitofile, di deporre le uova necessariamente su di un substrato vegetale che, come detto in precedenza, qui \u00e8 particolarmente abbondante.\nLe specie pi\u00f9 rappresentate sono: la scardola (\"Scardinius erythrophthalmus\"), il pesce persico (\"Perca fluviatilis\") e il persico trota (\"Micropterus salmoides\"); di rilievo anche la presenza della tinca (\"Tinca tinca\") e del persico sole (\"Lepomis gibbosus\"); tra le specie che figurano in quantit\u00e0 minore si possono trovare: la carpa comune (\"Cyprinus carpio\"), il luccio (\"Esox lucius\"), il ghiozzo (\"Padogobius bonelli\") e l'anguilla (\"Anguilla anguilla\"); il triotto (\"Rutilus aula\"), che in passato risultava piuttosto comune nel lago, ha subito una drastica riduzione. Anche la popolazione di alborella (\"Alburnus arborella\") appare limitata, presentando per di pi\u00f9 caratteri ibridi. Questa specie sembra penalizzata sia dalle condizioni ambientali che si creano durante i mesi estivi, quando la carenza di ossigeno negli strati profondi costringe la fauna ittica a elevate temperature in strati superiori, sia dalla competizione alimentare con altre specie di recente diffusione. Recenti ricerche, infatti, hanno fatto sorgere preoccupazioni nei riguardi della scardola e per la recente presenza di due specie alloctone quali il gardon (\"Rutilus rutilus\")) e l'abramide (\"Abramis brama\").\nPopolamento fitoplanctonico.\nAltri valori estremamente utili per classificare gli ambienti lacustri sono la misura della trasparenza e quella della clorofilla. La profondit\u00e0 di penetrazione della luce consente di valutare la potenzialit\u00e0 produttiva di un ambiente acquatico. Pu\u00f2 essere utile conoscere quale sia lo spessore della fascia d'acqua superficiale entro la quale l'attivit\u00e0 produttiva delle alghe fitoplanctoniche prevale su quella respiratoria per stabilire il punto di compensazione in cui produzione primaria e respirazione si equivalgono.\nIl lago di Montorfano ha una trasparenza media annua di 4,2 metri, con minima di 2,5 metri (ottobre) e massima di 6,1 m (aprile). Questi valori, se confrontati con il valore di profondit\u00e0 massima (6,8 m), indicano l'alta trasparenza delle acque di questo lago, che \u00e8 dunque caratterizzato da uno strato fotico pari alla profondit\u00e0 del bacino stesso.\nI valori di clorofilla sono compresi tra il massimo di 0.039\u00a0mg/l di giugno, alla massima profondit\u00e0, al minimo di 0.001\u00a0mg/l di aprile, nei primi due metri d'acqua. La media annuale \u00e8 di 0.0071\u00a0mg/l. Le punte massime sono spiegabili con la stratificazione delle acque: si determina un accumulo di cellule algali, in massima parte \"Crucigeniella rectangularis\", sul fondo che, data l'esigua profondit\u00e0 del lago, rimane sempre fotico. Valori medi che superano i 0.01\u00a0mg/l si osservano per un'abbondanza di colonie di \"Merismopedia tenuissima\", a giugno per un forte sviluppo di \"Crucigeniella rectangularis\" e in settembre per l'instaurarsi di una comunit\u00e0 ricca e abbondante in cui dominano le tre specie di \"Cyclotella comensis\", \"Dinobryon sociale\" e \"Chlorella vulgaris\".\nL'andamento di questi due ultimi parametri \u00e8 ben correlato con i valori della densit\u00e0 del popolamento fitoplanctonico; infatti, \u00e8 in giugno e in settembre che si ha la massima espansione della comunit\u00e0, mentre in aprile tale espansione \u00e8 minima. L'esame della composizione specifica delle comunit\u00e0 fito-planctoniche e quello della densit\u00e0 numerica relativamente modesta con cui si presentano testimoniano il buono stato in cui si trovano le acque del lago di Montorfano. Lo scarso sviluppo delle cianoficee, in particolare dei generi pi\u00f9 noti come indicatori biologici di acque ricche di nutrienti, quali \"Anabaena\", \u00e8 un indice significativo che conferma la modesta trofia di questo lago. La presenza di Crisoficee, Criptoficee e Dinoficee non \u00e8 mai stata rilevante nel popolamento fitoplanctonico del Montorfano. La classe delle Cloroficee \u00e8 invece rappresentata da un alto numero di specie (circa 40). Nei mesi estivi, \"Scenedesmus quadricauda\" e \"Chlorella vulgaris\" dominano la composizione del fitoplancton, mentre nei restanti mesi \u00e8 \"Crucigeniella rectangularis\" la specie sicuramente pi\u00f9 numerosa e frequente. In generale, la densit\u00e0 algale totale varia, nel corso dell'anno, da 1000 a 5000 cellule/ml con punte di massima in settembre e di minima in aprile. La biomassa totale della comunit\u00e0 fitoplanctonica raggiunge valori massimi compresi tra 3.000 e 5.000 mm3/m3. Durante il corso della ricerca, sono state identificate circa 100 specie, di cui solamente 30 sono le pi\u00f9 frequenti.\nAmministrazione.\nSul piano territoriale e istituzionale il lago ricade nel Comune di Montorfano. Con il canneto che lo cinge e il suo bacino \u00e8 stato dichiarato dapprima \u201cbiotopo\u201d, poi \u201criserva naturale\u201d, ovvero zona protetta di notevole interesse naturalistico. La riserva naturale \u201cLago di Montorfano\u201d \u00e8 un'entit\u00e0 territoriale inserita nel primo elenco dei biotopi e geotopi, approvato con deliberazione del Consiglio Regionale della Lombardia in data 3/12/1981. Proprio le particolarit\u00e0 dell'ambiente hanno portato all'istituzione della Riserva naturale lago di Montorfano con delibera consiliare nel 1984 che ha come obiettivo la salvaguardia di questo delicato ecosistema che coincide con il tipico paesaggio della brughiera.\nL'attuale Consiglio di Amministrazione \u00e8 in carica dal mese di marzo del 2010. Il presidente \u00e8 Paolo Besana."}
{"id": "1068657", "revid": "104265", "url": "https://it.wikipedia.org/wiki?curid=1068657", "title": "Giovanni Lanzalone", "text": "Fu discepolo prediletto di Francesco De Sanctis e di Luigi Settembrini.\nDe Sanctis, dopo aver letto una raccolta di poesie del suo allievo, gli predisse, pubblicamente, nell'aula Universitaria colma di discepoli, un importante futuro letterario.\nBiografia.\nEbbe fitti rapporti umanistici con Benedetto Croce con il quale non condivideva i pensieri filosofici, tanto da scrivere e pubblicare l'\"\"Anti-Croce\u201d\" dove contrapponeva il proprio principio de \"\u201cLa morale nell'Arte\u201d\" all\u2019\"\u201cArte per l'Arte\u201d\" del filosofo nativo di Pescasseroli (che, nonostante l'antagonismo filosofico aveva grande stima per Lanzalone). I suoi scritti ottennero notevoli riconoscimenti dai pi\u00f9 importanti uomini di cultura del tempo come Antonio Fogazzaro Arturo Graf, Ferdinando Martini, Ada Negri, ed altri con cui scambiava pareri filosofici, scritti letterari e raccolte di poesie.\nAll'et\u00e0 di ventuno anni, appena laureato, venne chiamato ad insegnare nella cattedra d'Italiano, presso il Liceo classico Ennio Quirino Visconti di Roma. Al rientro nella sua Salerno fond\u00f2 il convitto-scuola \u201cLuigi Settembrini\u201d, che volle intitolare al suo Maestro di studi. Fond\u00f2, inoltre, tre riviste letterarie: \"\u201cStella Polare\u201d\", \"\u201cLuigi Settembrini\u201d\" e \"\u201cArte e Morale\u201d\".\nProprio con \"\u201cArte e Morale\u201d\" si costitu\u00ec intorno al Lanzalone un'importante Scuola di pensiero ispirata al concetto dantesco \"\u00abnostr'arte a Dio quasi \u00e8 nepote\u00bb\" a cui aderirono oltre duecento personalit\u00e0 di varie parti d'Italia, tra questi: Enrico De Nicola, Salvatore Di Giacomo, Francesco D\u2019Ovidio ed Ulrico Hoepli. \nMolti furono gli estimatori del Lanzalone scrittore, poeta, polemista e critico. \nTra le opere di Giovanni Lanzalone: \"\u201cL'antifuturista\u201d\", \"\u201cVersi Borghesi\u201d\", \"\u201cFior di Spini\u201d\", \"\u201cL'Arte Voluttuosa\u201d\" (con prefazione del critico letterario francese Ferdinand Bruneti\u00e8re), \"\u201cIdilli Cilentani\u201d\", \"\u201cIl Cuculo\u201d\",\"\u201dEchi Leopardiani\u201d\", \"\u201cIl Suicidio della Guerra\u201d\", \"\u201cAccenni di Critica Nuova\u201d\" nella cui lettera di presentazione Angelo De Gubernatis paragona il Lanzalone al Baretti, augurandosi che il Lanzalone \"\u00abcontinui a levare la voce seguitando il suo ufficio di nobile ed efficace Aristarco, per iscoprire coraggiosamente il bene ed il male che scorge nella nostra letteratura contemporanea\u00bb\". A Salerno dove Lanzalone oper\u00f2 e visse, gli \u00e8 stata dedicata una Scuola Media Statale ed una strada del centro cittadino. Riposa in questa citt\u00e0 dove \u00e8 sepolto nel recinto degli uomini illustri del cimitero cittadino. \nTributi di estimazione che sono state testimonianze di fede nei valori morali e spirituali che Giovanni Lanzalone indic\u00f2, in modo particolare ai giovani, quali ideali a cui ispirarsi, poich\u00e9, le virt\u00f9 dello spirito sono l'essenza stessa della vita. Questo pensiero indirizz\u00f2 ai suoi discepoli ed a tutti i giovani:\nResta inspiegabile come Lanzalone (le cui opere sono reperibili, praticamente nella quasi totalit\u00e0 delle biblioteche pubbliche italiane), sia presente nella \"Grande Enciclopedia Spagnola\" che gli ha dedicato una biografia mentre non viene riscontrata alcuna citazione nella Enciclopedia Treccani che \u00e8, attualmente, la pi\u00f9 grande opera enciclopedica italiana.\nIl rapporto con Croce.\nNel corso delle polemiche filosofiche con Benedetto Croce, Lanzalone ricevette dal Croce una lettera in cui era detto: \nLanzalone di rimando, gli scrisse: \nMolti sono gli scritti che Giovanni Lanzalone ha lasciato; raccolte di poesia, trattati di letteratura ed altro."}
{"id": "1068662", "revid": "599013", "url": "https://it.wikipedia.org/wiki?curid=1068662", "title": "Julien Sicot", "text": "Specializzato nello stile libero ha partecipato alle Olimpiadi di Atene 2004."}
{"id": "1068664", "revid": "1543377", "url": "https://it.wikipedia.org/wiki?curid=1068664", "title": "Original Prankster", "text": "Original Prankster \u00e8 il primo singolo dell'album Conspiracy of One degli Offspring e pubblicato il 24 ottobre 2000.\nPrima della pubblicazione dell'album Conspiracy of One, gli Offspring hanno distribuito la canzone gratuitamente in formato MP3 sul loro sito ufficiale e venne anche proposto un concorso con un premio di 1 milione di dollari per un utente scelto a caso che avesse scaricato la canzone, ma sotto pressione di Sony Music (proprietaria di Columbia Records) non se ne fece pi\u00f9 nulla.\nLa canzone \u00e8 presente anche nel Greatest Hits della band.\nHa raggiunto la posizione n. 2 nella classifica Billboard Alternative Songs.\nSignificato.\nLa canzone racconta la vita di una persona e gli scherzi che compie. \u00c8 aiutata dall\"'Original Prankster\", recitato da Reggie Noble, altrimenti conosciuto come Redman.\nVideo.\nIl video segue la vita di questa persona e gli scherzi che mette in atto. Quando era un bambino ha raccolto le feci del suo cane e le ha inserite di nascosto nel sandwich del padre e quando era un ragazzo fa arrestare il direttore del suo istituto perch\u00e9 l'ha scoperto mentre molestava due studentesse.\nIn questa parte del video s'intravede la band mentre suona la canzone su una spiaggia assolata.\nAlla fine questo ragazzo riesce a far mancare l'elettricit\u00e0 in tutta la citt\u00e0 anche se gli Offspring continuano a suonare al buio circondati da una folla che illumina la scena con delle torce. Il Prankster, quando termina il brano, viene colpito da un fulmine e si dissolve."}
{"id": "1068665", "revid": "93328", "url": "https://it.wikipedia.org/wiki?curid=1068665", "title": "Deputata", "text": ""}
{"id": "1068666", "revid": "116032758", "url": "https://it.wikipedia.org/wiki?curid=1068666", "title": "Ceramica africana", "text": "In Africa, la produzione ceramica \u00e8 stata documentata da numerosi ritrovamenti archeologici. In Kenya sono stati trovati reperti che risalgono al paleolitico superiore, nell'area Sahariana i ritrovamenti pi\u00f9 antichi sono stati datati verso l'8.000 a.C., mentre in Nigeria la tradizione ceramica sembra risalire almeno al IV millennio a.C. Da queste antiche origini, la produzione ceramica costituisce un'attivit\u00e0 fiorente nella maggior parte delle popolazioni sedentarie del continente. \nPremessa: la ceramica come arte tradizionale.\nAnche se principalmente legati alla sfera domestica, i contenitori di ceramica non assolvono soltanto una mera funzione utilitaristica, ma sono anche un importante mezzo di espressione sociale e culturale. L'incredibile diversit\u00e0 di forme e decorazioni degli oggetti in ceramica basta gi\u00e0 da sola ad evidenziare l'alto valore espressivo dell'argilla e l'attenzione estetica che da sempre i ceramisti dedicano alle loro opere.\nAl di l\u00e0 dell'interesse archeologico, la ceramica \u00e8 stata per lungo tempo ignorata dagli studiosi di arte africana e dal mercato dell'arte africana nel mondo occidentale. \nNegli ultimi decenni, invece, l'interesse di studiosi e collezionisti si \u00e8 rivolto anche agli oggetti di uso domestico. Uno dei presupposti per l'attribuzione di valore agli oggetti in questo circuito, al di l\u00e0 della loro bellezza \u2013 che risulta essere un criterio piuttosto arbitrario \u2013 \u00e8 la loro rarit\u00e0. In quanto tradizione in via di estinzione \u2013 almeno cos\u00ec \u00e8 stata definita almeno a partire dall'inizio del 1900 \u2013 la ceramica africana sta acquisendo sempre maggiore rinomanza e visibilit\u00e0. Tuttavia, nonostante i resoconti allarmistici che da pi\u00f9 di cent'anno preconizzano la scomparsa di questa tradizione, \u00e8 evidente da numerosi studi su questa produzione realizzati negli ultimi 20 anni che la ceramica africana non sta scomparendo ma che \u00e8 ancora molto diffusa e vitale. \n\u00c8 innegabile che contenitori di plastica e di metallo abbiano soppiantato la ceramica nella maggior parte dei suoi usi domestici, tuttavia questo non \u00e8 un fenomeno recente ed \u00e8 attribuibile, oltre che all'innegabile praticit\u00e0 anche a una diffusa predilezione per oggetti \u201cesotici\u201d che certo non si riscontra solo in Africa. Al contempo, in tutto il continente africano le ceramiche continuano ad assolvere importanti funzioni quotidiane e rituali, continuando a essere prodotte e commerciate sia a livello locale sia a livello internazionale.\nAfrica subsahariana.\nLa ceramica subsahariana, \u00e8 quasi sempre realizzata con una tecnologia sorprendentemente semplice. Gli attrezzi dei ceramisti africani sono infatti molto rudimentali, ma consentono alla mano esperta di produrre ceramiche di raffinata bellezza e spesso anche di notevoli dimensioni. Una differenza fondamentale che si pu\u00f2 notare tra la realizzare tra la produzione al tornio e la costruzione a mano \u00e8 il diverso coinvolgimento del corpo che, nella modellazione a mano, diventa strumento attivo, supporto e talvolta anche stampo. \nFasi di lavorazione.\nLa creta utilizzata per la produzione della maggior parte delle ceramiche africane proviene da depositi alluvionali, e quindi spesso vicino a pozze o corsi d'acqua. Questo \u00e8 un fattore molto importante nel determinare la frequente associazione della creta con l'acqua che riveste un importantissimo valore simbolico presso molte popolazioni africane.\nDopo essere stata raccolta la creta deve essere preparata per poter essere utilizzata, vale a dire mondata delle impurit\u00e0 e mescolata con sabbia o altre sostanze che aiutino a ridurre il restringimento e a garantire una migliore resistenza del contenitore.\nUna volta pronta si pu\u00f2 cominciare a procedere a modellare il contenitore. Qui le variazioni tecnologiche che si riscontrano tra i diversi gruppi, anche in aree molto vicine, sono davvero considerevoli. Olivier Gosselain, uno studioso belga che ha fatto un'indagine estensiva della produzione ceramica del Camerun meridionale ha riscontrato, in un'area relativamente ristretta, ben 14 metodi di modellaggio. Tuttavia nell'intero continente si presuppone che le variazioni siano pi\u00f9 di 50. Spesso, all'interno di un medesimo gruppo, tecniche diverse possono essere utilizzate a seconda del tipo di contenitore da realizzare, o a volte a seconda che si tratti di un ceramista uomo o di una donna.\nLa maggior parte delle tecniche di fabbricazione delle ceramiche nell'Africa subsahariana possono per\u00f2 essere ricondotte a quattro tecniche di base :\n\"Tecnica a tiro\"\nSi tratta della tecnica pi\u00f9 diffusa sul continente africano. Utilizzando questa tecnica la ceramista produce la forma del contenitore manipolando un blocco di argilla umida e molle. Le pareti vengono tirate verso l'alto senza che nel processo di modellazione vengano utilizzati stampi o forme. Nel caso di contenitori di grandi dimensioni la ceramista modella le parenti girando a ritroso intorno al contenitore, utilizzando i movimenti regolari di mani e bracci per imprimere regolarit\u00e0 e simmetria al contenitore. Dopo che le pareti sono terminate, la ceramista rifinisce il bordo e talvolta consolida le pareti imprimendo una texture sulla creta morbida con una roulette di fibra, di pannocchia o talvolta anche di legno scolpito.\n\"Tecnica a colombino\"\nCon la tecnica a colombino, il contenitore viene fabbricato tramite l'aggiunta successiva di colombina (rotolini d'argilla di diametro e lunghezza variabile) che vengono avvolti a spirale e lavorati insieme in modo da formare una superficie liscia. spesso la tecnica a colombino \u00e8 utilizzata per aggiungere materiale e quindi aumentare le dimensioni di contenitori la cui base \u00e8 formata con la tecnica a tiro.\n\"Tecnica a stampo concavo\"\nNella tecnica a stampo concavo, i contenitori sono formati in uno stampo emisferico poco profondo che pu\u00f2 essere sia trasportabile sia scavato nel pavimento della casa. Il ceramista siede con lo stampo tra le gambe e colloca al suo interno un blocco di creta umida. Quindi inizia a formare la base battendo l'argilla con una pietra o un pestello di legno in modo che copra la superficie dello stampo. Tra lo stampo e l'argilla viene solitamente posta della cenere in modo da evitare che la creta si attacchi alla forma. Una volta riempita lo stampo, il ceramista fa ruotare al suo esterno una parte di pentola gi\u00e0 formata e continua a costruirne le pareti battendo l'argilla all'interno dello stampo. Il procedimento continua fino a che il ceramista non ha ottenuto un contenitore quasi sferico con un'apertura di piccole dimensioni e pareti molto sottili. La pentola viene quindi lasciata asciugare per qualche ora prima di procedere alla realizzazione del collo e/o della bocca del recipiente.\n\"Tecnica a stampo convesso\"\nCome stampo convesso viene solitamente utilizzata un contenitore gi\u00e0 cotto, capovolto a testa in gi\u00f9. Dopo aver cosparso la superficie della pentola con cenere o un'altra polvere. Quindi ricopre lo stampo con una lastra di argilla ottenuta appiattendo l'argilla con i piedi o una pietra piatta. Quindi procede ad appiattire la lastra sullo stampo con l'aiuto di uno strumento di legno o di pietra. Quando la creta ha ricoperto lo stampo fino alla sua massima larghezza viene lasciata asciugare dopo averla ricoperta con un panno umido.\nQuando sufficientemente indurita la ceramista con l'aiuto di un assistente solleva il contenitore dallo stampo. La pentola viene poi girata e collocata in un bacino pieno di cenere che lo sostiene senza danneggiare le pareti e viene finita aggiungendo colombini fino ad ottenere la larghezza e l'altezza desiderata. \nI contenitori ottenuti con le varie tecniche di fabbricazione vengono spesso decorati con motivi impressi e/o incisi, oppure ricoperti con engobbi. L'Interno pu\u00f2 essere svuotato con anello di varie dimensioni e materiali, mentre vengono solitamente utilizzate pietre lisce per brunire la superficie.\nCottura.\nDopo un periodo di asciugatura che varia a seconda delle stagioni e della dimensione delle pentole, si pu\u00f2 procedere alla cottura. Anche in questo campo esistono notevoli variazioni a livello locale. La cottura infatti \u00e8 sempre vista come un momento delicato, la vera e propria prova del fuoco in cui entrano in gioco non solo fattori legati all'abilit\u00e0 tecnica dei ceramisti, al clima e all'umidit\u00e0 dell'aria, ma anche forze sovra umane spesso difficili da controllare. Invidia e malocchio possono infatti risultare in una cottura disastrosa in cui tutte le pentole preparate con cura nel corso della settimana scoppiano lasciando il loro artefice con una montagna di cocci, invece dell'agognato compenso settimanale. Per questo \u00e8 indispensabile fare attenzione a chi si sceglie come assistente in questo processo o come compagno di cottura. Solitamente, le cotture comunitarie sono fatte soltanto da donne legate da stretti vincoli di parentela o di amicizia.\nLa cottura pu\u00f2 essere fatta in diversi modi, a cielo aperto oppure in forni a legna che permettono di raggiungere temperature pi\u00f9 elevate.\nMolto spesso dopo la cottura le pentole vengono immerse o spruzzate con un liquido vetrificante ottenuto tramite la macerazione di radici o cortecce di alberi particolari. Questa rifinitura oltre a garantire una maggiore resistenza e impermeabilit\u00e0 delle ceramiche d\u00e0 anche una particolare patina scura spesso valutata positivamente dal punto di vista estetico\nIl risultato di tutta questa lunga attivit\u00e0 che impegna diverse ore nell'arco di tutta la settimana sono pentole di dimensioni e forme anche molto diverse che in tutta l'Africa si possono ancora trovare in vendita nei mercati.\nSono pentole per cucinare, bacini per lavarsi, contenitori per l'acqua, la birra, il vino di palma. Sono oggetti della vita di tutti i giorni, ma anche oggetti rituali di grande importanza. Sono i contenitori privilegiati per le erbe dei guaritori tradizionali, sono il fulcro della convivialit\u00e0 nelle celebrazioni comunitarie. Ma non solo. Cos\u00ec come nel racconto biblico, anche in molte cosmologie africane l'atto di plasmare l'argilla \u00e8 indissolubilmente connesso alla generazione degli uomini. In molte parti del mondo infatti i contenitori sono concettualizzati come corpi con piedi, pance, colli e bocche. Non \u00e8 un caso infatti che in moltissime culture la ceramista sia esclusivamente donna, colei cui la divinit\u00e0 e la natura hanno affidato il compito di plasmare nel proprio corpo esseri umani."}
{"id": "1068667", "revid": "365417", "url": "https://it.wikipedia.org/wiki?curid=1068667", "title": "Cardellini del fontanino", "text": "I Cardellini del fontanino sono un gruppo folk polifonico internazionale nato ufficialmente a Casteldelpiano (GR) nel 1951.\nStoria.\nUnici interpreti del '\"bei\", un canto di origine, provenienza e datazione sconosciute, sviluppatosi nel paese da oltre cento anni. Il gruppo \u00e8 composto da otto/dieci elementi: voce solista, \"Tirulese\" (uno iodler modificato detto \"bei bei\", che esalta ogni canzone con un caratteristico suono), accompagnamento (insieme di bassi, tenori, contralti che eseguono la melodia portante).\nLe canzoni raccontano storie paesane in modo ironico e spesso boccaccesco, come uso in Toscana, sono tutte risalenti all'Ottocento e Novecento.\nSull'origine molti studiosi hanno cercato di fare ipotesi, ma tutte di difficile verifica. Ad ogni modo i \"Cardellini\" appartengono ad un'area di polifonia popolare tirrenica, che comprende anche il canto a tenore sardo ed il Trallallero genovese. Nei loro oltre cinquanta anni di vita hanno pubblicato dischi e partecipato alle \"Rassegne\" e \"Festival\" pi\u00f9 importanti d'Italia e d'Europa (Croazia, Svizzera, Austria, Francia, Slovenia,Germania).\nOggi il gruppo \u00e8 formato da dieci elementi e continua questa antica tradizione ricevendo inviti da tutto il mondo, senza tuttavia tralasciare, com'\u00e8 nella sua origine, feste di paese."}
{"id": "1068669", "revid": "1653387", "url": "https://it.wikipedia.org/wiki?curid=1068669", "title": "Windows Display Driver Model", "text": "Il Windows Display Driver Model (WDDM) \u00e8 un modello per i driver delle schede video introdotto da Microsoft in Windows Vista e successivamente 7. Tutti i driver grafici progettati devono rispettare le specifiche del WDDM che \u00e8 il framework grafico di Windows anche delle edizioni successive.\nEsso rappresenta una notevole evoluzione rispetto al Driver Model di Windows XP (XPDM) e consente una maggiore stabilit\u00e0 e sicurezza. \u00c8 la struttura tecnica alla base del nuovo ambiente grafico di Vista, Windows Aero.\nStruttura.\nIn Windows i driver grafici sono composti da due componenti principali, uno in modalit\u00e0 User mode (modalit\u00e0 utente) e l'altro in modalit\u00e0 \"Kernel mode\" (modalit\u00e0 kernel). Quest'ultimo ha accesso diretto alle risorse hardware e viene trattato come parte integrante del sistema operativo, pertanto un errore interno del driver dovuto, ad esempio, alla gestione errata della memoria di sistema (RAM), causa problemi al sistema operativo e si traduce nella maggior parte dei casi in un crash del computer. La parte del driver che risiede nello spazio utente ha invece un accesso limitato alle risorse hardware ed \u00e8 isolato dal sistema operativo, pertanto non rappresenta un pericolo per la stabilit\u00e0 del sistema.\nIn Windows XP viene sfruttato in modo massiccio il componente in kernel mode: vengono infatti eseguiti gran parte del codice del driver e le API (Application Programming Interface) GDI e Direct3D. Risulta quindi elevata la probabilit\u00e0 che un errore del driver porti a un blocco dell'intero sistema.\nL'idea alla base del WDDM di Vista \u00e8 quella di spostare gran parte delle funzioni del driver nello spazio utente (UMD - User Mode Driver, e di eseguirne il minor numero possibile in kernel mode (KMD - Kernel Mode Driver).\nIl KMD \u00e8 un'interfaccia tra il driver e l'hardware e non \u00e8 strettamente interconnesso al sistema operativo.\nI componenti UMD sono multipli e gestiscono ciascuno una libreria grafica (ad eccezione di quelle 2D, non pi\u00f9 presenti in Vista) e non interagiscono in modo diretto con il KMD e l'hardware. Inoltre Windows carica un UMD separato per ogni applicazione in modo che eventuali errori non minino la stabilit\u00e0 del resto del sistema.\nCompatibilit\u00e0.\nTutte le schede grafiche attualmente in commercio supportano il WDDM, ma non tutte quelle ancora presenti nei computer di qualche anno fa.\nIn linea generale, le schede nVidia a partire dalla GeForce FX 5200 e le schede ATi a partire dalla Radeon 9500 supportano il WDDM. Per le schede integrate Intel, la compatibilit\u00e0 comincia con il chipset 945 .\nVersioni.\nNonostante le versioni aggiornate di WDDM siano incluse nei sistemi operativi pi\u00f9 recenti, per essere sfruttate necessitano di un driver aggiornato da parte del produttore della scheda video. Infatti, se il driver non supporta le versioni pi\u00f9 recenti di WDDM, potrebbero essere in esecuzioni versione obsolete su una versione di Windows che ne supporta di pi\u00f9 recenti, o viceversa."}
{"id": "1068670", "revid": "287204", "url": "https://it.wikipedia.org/wiki?curid=1068670", "title": "Javier Noriega", "text": "Specializzato nello stile libero e nella farfalla ha partecipato alle Olimpiadi di Atene 2004."}
{"id": "1068671", "revid": "181699", "url": "https://it.wikipedia.org/wiki?curid=1068671", "title": "Unione Comuni Italiani per Cambiare Regione", "text": ""}
{"id": "1068672", "revid": "40858", "url": "https://it.wikipedia.org/wiki?curid=1068672", "title": "WDDM", "text": ""}
{"id": "1068674", "revid": "1513010", "url": "https://it.wikipedia.org/wiki?curid=1068674", "title": "Scellino del Somaliland", "text": "Lo Scellino del Somaliland (in somalo: \"Soomaaliland shilin\") \u00e8 la moneta ufficiale dell'autodichiaratasi indipendente Repubblica di Somaliland, che lo \u00e8 effettivamente dal 1991, ma non riconosciuta dalla comunit\u00e0 internazionale. Fu introdotto nell'ottobre del 1994."}
{"id": "1068682", "revid": "100189235", "url": "https://it.wikipedia.org/wiki?curid=1068682", "title": "Jos\u00e9 Meolans", "text": "Specializzato nello stile libero ha partecipato alle Olimpiadi di Atlanta 1996, Sydney 2000 e Atene 2004."}
{"id": "1068688", "revid": "1543377", "url": "https://it.wikipedia.org/wiki?curid=1068688", "title": "Salaspils", "text": "Salaspils (nota con il nome tedesco di \"Kirchholm\" fino al 1917) \u00e8 un comune della Lettonia appartenente alla regione storica della Livonia di 22 810 abitanti (dati 2009).\n\u00c8 situato circa 18 chilometri a sud di Riga, lungo la sponda occidentale del fiume Daugava.\nLa citt\u00e0 di Salaspils \u00e8 uno dei pi\u00f9 antichi insediamenti della Lettonia. Alcuni scavi archeologici portati avanti nel periodo 1964 - 1975, hanno portato alla luce antichi cimiteri e una fortezza che testimoniano la presenza di un'alta densit\u00e0 di abitanti in tempi remoti. Durante questa campagna di scavi, la pi\u00f9 ampia di tutta la storia dell'archeologia lettone, fu trovato lungo la riva destra del Dauagava il pi\u00f9 antico insediamento lettone battezzato \"Salaspils Laukskola\", antico di circa 11 000 anni e abitato da trib\u00f9 di cacciatori livoni e balti."}
{"id": "1068693", "revid": "30610", "url": "https://it.wikipedia.org/wiki?curid=1068693", "title": "Fernando Scherer", "text": "Ha vinto due bronzi ai Giochi olimpici di e "}
{"id": "1068695", "revid": "287204", "url": "https://it.wikipedia.org/wiki?curid=1068695", "title": "Eduardo Lorente", "text": "Specializzato nello stile libero ha partecipato alle Olimpiadi di Sydney 2000 e Atene 2004."}
{"id": "1068699", "revid": "729019", "url": "https://it.wikipedia.org/wiki?curid=1068699", "title": "Auguste Dubail", "text": "Biografia.\nNacque a Belfort il 15 aprile 1851, e nel 1868 entr\u00f2 all'\u00c9cole sp\u00e9ciale militaire de Saint-Cyr, specialit\u00e0 fanteria, uscendone con la Promozione Suez nel 1870. Nello stesso anno prese parte alla guerra franco-prussiana, combattendo a Saarbr\u00fccken, Spicheren e Borny. Il 1\u00ba ottobre 1870 fu promosso al grado di sottotenente, assegnato al 10\u00ba Battaglione Cacciatori a piedi. Fatto prigioniero dai tedeschi a Metz, una volta liberato partecip\u00f2 alla repressione della comune di Parigi.\nIl 3 marzo 1873 ottenne la promozione a tenente, e fu assegnato al 138\u00ba Reggimento di fanteria. Nel 1874 divenne insegnante di arte militare presso l'\u00c9cole sp\u00e9ciale militaire de Saint-Cyr. Frequent\u00f2 la Scuola di guerra brevettandosi nel 1878, e nello stesso anno fu promosso capitano assumendo il commando del 1\u00ba Reggimento zuavi. Tra il 1886 ed il 1887 ricopr\u00ec l'incarico di aiutante del Ministro della guerra, generale Georges Boulanger. Il 9 luglio 1888 diviene Comandante di battaglione e Capo di stato maggiore della 41\u00aa Divisione di fanteria, passando poi al 37\u00ba Reggimento di fanteria di linea di Nancy. Successivamente ritorn\u00f2 alla fanteria coloniale, promosso colonnello del 1\u00ba Reggimento zuavi il 12 ottobre 1901, passando poi al comando del 3\u00ba Reggimento zuavi. Nel 1904 \u00e8 promosso maggior generale, e il 24 dicembre 1904 diviene comandante della 53\u00aa Brigata di Fanteria. Il 6 aprile 1905 assume il comando della 5\u00aa Brigata di fanteria, e tra il 18 settembre 1905 e il 27 settembre 1906 comand\u00f2 la 14\u00aa Brigata di fanteria. Nel 1904-1905 ricopr\u00ec per due volte l'incarico di Capo di gabinetto del Ministro della guerra Maurice Berteaux.\nIl 24 dicembre 1906 fu promosso al grado di Generale di brigata, assumendo la direzione dell'\u00c9cole sp\u00e9ciale militaire de Saint-Cyr, mantenendola fino al 25 dicembre 1908 quando venne elevato al rango di Generale di divisione, assumendo il comando della 14\u00aa Divisione di fanteria di stanza a Belfort.\nCapo di Stato Maggiore dell'Esercito francese.\nIl 30 marzo 1911 sostitu\u00ec il generale \u00c9douard Laffon de Ladebat come Capo di stato maggiore dell'Esercito francese, e l'assunzione di questo incarico coincise con la crisi di Agadir, un incidente internazionale provocato dall'arrivo di una cannoniera tedesca nel porto marocchino di Agadir. La crisi vide crescere la contrapposizione tra la Germania, da una parte, e la Gran Bretagna e la Francia dall'altra, in quanto entrambe queste nazioni si sentivano minacciate dalla possibile presenza tedesca sulla costa atlantica dell'Africa. Egli prese parte alle negoziazioni tra gli eserciti britannici e francesi, che consentirono di decidere quali piani d'azione adottare in vista di una possibile guerra con la Germania. I negoziati si svolsero a Parigi, concludendosi il 20 luglio, e videro coinvolti da una parte il generale Henry Wilson, Capo delle Operazioni Militari dell'esercito inglese, e dall'altra lui e il Ministro della guerra francese Adolphe Messimy. L'accordo prevedeva in caso di guerra l'invio della British Expeditionary Force inglese, forte di 150.000 uomini e composta da sei divisioni, in territorio francese per essere schierata nel settore Arras-Cambrai-Saint-Quentin.\nIl 30 luglio dello stesso anno fu sostituito alla guida dell'esercito dal generale Joseph Joffre, nominato Capo di stato maggiore generale nel 1912. Dopo aver guidato una missione militare in Russia, egli assume il comando del IX Corpo d'armata di Tours (20 gennaio 1912), e divenne membro del Conseil sup\u00e9rieur de la guerre nel corso del 1914.\nLa prima guerra mondiale.\nAllo scoppio della prima guerra mondiale, il 2 agosto 1914 assunse il comando della Ie Arm\u00e9e che diresse nel sud-est della Lorena durante la battaglia delle Frontiere. Il 14 agosto la Ie Arm\u00e8e, in ossequio al Piano XVII, inizi\u00f2 l'avanzata su Strasburgo mentre la IIe Arm\u00e8e del generale de Castelnau avanz\u00f2 su Morhange. Le forze francesi furono attaccate dalla 6\u00aa (generale Rupprecht di Baviera) e 7\u00aa Armata tedesca (generale Josias von Heeringen). Sotto la guida del Kronprinz Rupprecht di Baviera il 20 agosto le truppe tedesche lanciarono la controffensiva, investendo pesantemente la IIe Arm\u00e9e che fu fermata e indotta alla ritirata. Ci\u00f2 lasci\u00f2 scoperto il fianco della Ie Arm\u00e8e, che dopo aver combattuto a Sarrebourg fu anch'essa costretta a ritirarsi per evitare l'accerchiamento. Il 22 agosto le forze francesi, che avevano subito pesanti perdite, erano di nuovo rischierate sulla Mosella. Contrario alla ritirata, egli prov\u00f2 a fermare l'avanzata tedesca durante la battaglia della Trou\u00e9e de Charmes, combattuta nel punto di giunzione tra la Ie e la IIe Arm\u00e9e di de Castelnau. Ritiratosi su Nancy, dove fu raggiunto dalla IIe Arm\u00e9e proveniente da Sarrebourg, riusc\u00ec a trattenere l'avanzata tedesca e a conservare il possesso della citt\u00e0. In seguito a questo successo gli venne conferita la missione di chiudere l'accesso al massiccio dei Vosgi, riportando un brillante successo durante la battaglia della Haute Meurthe, che ferm\u00f2 definitivamente l'offensiva tedesca in questo settore.\nPromosso comandante del settore di Saint-Mihiel, diresse gli attacchi sulla Wo\u00ebvre, ed il 5 gennaio 1915 fu nominato comandante del Gruppo di Armate Est (Groupement des arm\u00e9es de l'Est), comprendente il settore che andava da Belfort a Verdun. A partire dal mese di luglio segnal\u00f2 all'alto comando dell'esercito l'insufficienza delle difese per quanto riguardava l'artiglieria dei forti, ma i suoi avvertimenti furono sempre ignorati. Un anno pi\u00f9 tardi l'offensiva tedesca gli diede ragione, il che non gli evit\u00f2 di essere sollevato dall'incarico e messo a riposo per limiti di et\u00e0 nel febbraio 1916. Divenuto Governatore militare del campo trincerato di Parigi, ricopr\u00ec tale incarico fino alla primavera del 1918.\nIn quell'anno divenne Gran Cancelliere della Legion d'onore, carica che mantiene fino alla morte. Durante tale mandato nel 1921 cre\u00f2 la Societ\u00e0, e nel 1925 il Museo della Legion d'onore.\nSi spense a Parigi il 7 gennaio 1934, e il suo corpo fu inumato presso il Cimitero di Montparnasse. Una avenue del 16\u00b0 Arrondissement di Parigi fu ribattezzata in suo onore: \"avenue du G\u00e9n\u00e9ral Dubail\"."}
{"id": "1068705", "revid": "258664", "url": "https://it.wikipedia.org/wiki?curid=1068705", "title": "Dialetti d'Italia", "text": ""}
{"id": "1068706", "revid": "100092756", "url": "https://it.wikipedia.org/wiki?curid=1068706", "title": "Ashley Callus", "text": "Ha vinto una medaglia d'oro ai Giochi olimpici di Sydney 2000 nella staffetta 4x100\u00a0m sl."}
{"id": "1068708", "revid": "1121152", "url": "https://it.wikipedia.org/wiki?curid=1068708", "title": "Memorie dal sottosuolo", "text": "Memorie dal sottosuolo - tradotto anche col titolo Memorie del sottosuolo o Ricordi dal sottosuolo (in russo: \u0417\u0430\u043f\u0438\u0441\u043a\u0438 \u0438\u0437 \u043f\u043e\u0434\u043f\u043e\u043b\u044c\u044f, \"Zapiski iz podpol\u00b4ja\") - \u00e8 un romanzo del 1864 di F\u00ebdor Dostoevskij.\nTrama e tematiche.\nIl libro \u00e8 diviso in due parti. La prima \u00e8 intitolata \"Il sottosuolo\", la seconda \"A proposito della neve bagnata\".\nPrima parte: Il sottosuolo.\nLa prima parte \u00e8 un monologo di critica sociale, nel quale vengono messi alla berlina gli ideali ottimistici del positivismo che, secondo la voce narrante, non potranno mai condurre all'agognata societ\u00e0 del benessere, fondata su scienza e ragione, perch\u00e9 l'essere umano o, meglio, l'individuo, avrebbe un segreto desiderio di sofferenza, di sporcizia e di auto-umiliazione che non pu\u00f2 essere arginato da nessuna teoria della ragione, n\u00e9 tanto meno da teorie religiose che propongano mielosi ideali di fratellanza umana.\nEsempio lampante di questa irragionevolezza e di questo desiderio di sofferenza \u00e8 il protagonista delle \"memorie\". Infatti, egli racconta in quale modo non sia riuscito a \u00abdiventare nemmeno un insetto\u00bb. Il suo dramma \u00e8 una profonda interiorizzazione della complessit\u00e0 della realt\u00e0; si ritiene un uomo eccessivamente riflessivo, troppo impegnato a ricercare la causa prima del suo agire, e quindi afflitto da una sostanziale accidia, opposto agli uomini cosiddetti d'azione, i quali riescono ad imporsi delle mete e a seguirle fino in fondo, grazie al loro disinteresse per le cause profonde del loro agire.\nDa un lato, egli invidia quest'ultima categoria di uomini e condanna lo spirito del tempo, il XIX secolo, che definisce \u00abun secolo negatorio\u00bb, ma d'altra parte si autodefinisce \u00abuomo evoluto del nostro disgraziato secolo diciannovesimo\u00bb. All'obiezione che gli si potrebbe formulare, e che egli stesso prende in considerazione, ovvero che la sua condotta \u00e8 irrazionale e svantaggiosa, egli risponde elencando le prove che dimostrerebbero, a suo avviso, l'irrazionalit\u00e0 dell'uomo nella Storia: le guerre di Napoleone Bonaparte e Napoleone III, la guerra di secessione americana, la seconda guerra dello Schleswig.\nLa causa dell'irrazionalit\u00e0 e della preferenza dell'uomo per la sofferenza starebbe, secondo l'uomo del sottosuolo, nella sua facolt\u00e0 pi\u00f9 cara: quella di volere, in ossequio alla quale egli \u00e8 anche disposto a rinunciare ai suoi vantaggi. Questo va contro le leggi di natura, esemplificate dal prodotto \"2 x 2 = 4\", al quale il protagonista contrappone il \"2 x 2 = 5\", una delle possibili conseguenze del trionfo della volont\u00e0 individuale. Per il protagonista, le uniche conseguenze di queste considerazioni sono l'accidia e l'inattivit\u00e0, da cui deriva il ritiro dalla vita sociale, ovvero il suo rifugiarsi nel \"sottosuolo\" che d\u00e0 il titolo al romanzo.\nSeconda parte: A proposito della neve bagnata.\nLa seconda parte dell'opera \u00e8 un racconto in prima persona, in cui l'autore del precedente cupo monologo confessa alcune sordide azioni che ha compiuto nella sua vita, a dimostrazione di come anche una persona \"istruita\" e \"a modo\" come lui possa essere in realt\u00e0 profondamente abietta.\nI fatti narrati in questa parte del romanzo si svolgono sedici anni prima rispetto al monologo dal sottosuolo (infatti qui l'uomo del sottosuolo ha ventiquattro anni, mentre al tempo del monologo ne ha quaranta). Il protagonista narra dell'epoca in cui era un impiegato nella burocrazia del suo paese. Egli era gi\u00e0 un uomo tormentato dai dubbi e dal senso di inadeguatezza, in particolar modo nei confronti dei suoi colleghi, che disprezzava, ma nei confronti dei quali si sentiva inferiore, per aspetto esteriore e per intelligenza. Ancora, per\u00f2, vi era in lui la voglia di affermare la propria esistenza e di non soccombere all'ignavia, seppure attraverso azioni indegne.\nIl primo episodio narrato riguarda il suo tentativo di sfidare a duello un ufficiale che l'aveva trattato con sufficienza in una trattoria. All'inizio si prepara ad affrontarlo, gli scrive una lettera per invitarlo al \"redde rationem\", con la speranza, in realt\u00e0, di costruire con lui una profonda amicizia dopo aver risolto i loro fantomatici contrasti. Alla fine, per\u00f2, decide di non inviare la lettera e di accontentarsi di scontrarsi con lui battendo la propria spalla contro quella dell'ufficiale, sulla Prospettiva Nevskij, dove spesso lo incontrava. La sua azione meschina gli d\u00e0 soddisfazione per pochi giorni, perch\u00e9 immediatamente subentrano in lui dubbi e sensi di colpa.\nSuccessivamente, cerca di affermarsi in societ\u00e0 tornando a frequentare alcuni suoi ex compagni di scuola. Pur sentendosi inferiore anche a questi ultimi, i quali dimostrano di non avere alcun interesse a frequentarlo, riesce a partecipare ad una cena con loro. Qui alza il gomito e, dopo essersi reso ridicolo seguendo il gruppo in un postribolo, conosce una prostituta, Liza, a cui fa credere di essere un benefattore e di provare dei veri sentimenti per lei. Ma, quando tre giorni dopo la ragazza va a trovarlo a casa, perch\u00e9 fiduciosamente convinta che lui le avrebbe davvero cambiato in meglio la vita, egli le fa violenza e le lascia con disprezzo del denaro, che la poverina rifiuta fuggendo in lacrime.\nQui l'uomo del sottosuolo raggiunge il massimo dell'abiezione, in quanto, in questo modo, cerca di sfogare le sue frustrazioni su un soggetto ancora pi\u00f9 svantaggiato e ancor meno integrato di lui nella societ\u00e0. Questo, per\u00f2, non gli impedisce di sentirsi comunque umiliato dall'atteggiamento di lei di fronte ai suoi trancianti monologhi. Lo stesso accade con il suo servo, Apollon: anch'egli, come i colleghi di lavoro, \u00e8 disprezzato dall'uomo del sottosuolo, ma anche nei suoi confronti questi si sente spesso inferiore.\nGenesi dell'opera.\nLa prima parte di \"Memorie del sottosuolo\" fu pubblicata nel primo numero del 21 marzo 1864 della nuova rivista \"Epocha\" (L'epoca), diretta da Dostoevskij assieme al fratello, dopo che la precedente \"Vremja\" (Il tempo) era stata sospesa dalle autorit\u00e0.\nIl 1864 \u00e8 un anno terribile per Dostoevskij: il 15 aprile muore la moglie, il 10 luglio muore il fratello Michail, poche settimane dopo muore l'amico e prezioso collaboratore Apollon Grigor'ev. Il grave dissesto finanziario ereditato con la morte del fratello determiner\u00e0 la chiusura della rivista (l'ultimo numero \u00e8 del 22 marzo 1865) e la firma di un contratto capestro con l'editore F.T. Stellovskij.\nCentralit\u00e0.\nLe \"Memorie del sottosuolo\" occupano un posto centrale all'interno dell'intera produzione dello scrittore.\nCronologicamente precedono i grandi romanzi e concludono la fase di opere preparatorie e introduttive ad essi; ideologicamente rappresentano la prima incursione nel campo della filosofia e l'elaborazione chiara e consapevole del tema dell\u2019\"uomo del sottosuolo\", ripreso e presente in tutte le opere successive."}
{"id": "1068710", "revid": "200568", "url": "https://it.wikipedia.org/wiki?curid=1068710", "title": "Ricerca del lavoro", "text": "La ricerca del lavoro consiste nel tentativo di trovare un'occupazione nel mercato del lavoro, che permetta di uscire dallo stato di disoccupazione, ovvero di cambiare la propria precedente occupazione con una diversa o migliore.\nL'obiettivo immediato di chi svolge una ricerca di lavoro consiste, naturalmente, nell'ottenere un colloquio col potenziale datore di lavoro (\"recruiting\"), o nell'ammissione a un concorso laddove se ne abbiano i titoli richiesti.\nLe modifiche legislative introdotte a partire dal 1997 in poi, anno in cui \u00e8 iniziato la riforma del collocamento pubblico, hanno avuto come obiettivo primario quello di favorire l'incrocio domanda/offerta affinch\u00e9 chi necessitasse di specifiche figure professionali potesse reperirle in maniera specifica e mirata, e viceversa chi volesse offrirsi sul mercato del lavoro potesse presentarsi della maniera migliore alle aziende.\nNel 2011 si stima che il 50% dei lavoratori hanno trovato lavoro grazie al web.\nModalit\u00e0.\nEsistono due tipi di ricerca del lavoro, la prima \u00e8 la ricerca attiva con la quale si ricerca il lavoro tramite auto candidatura e in cui c'\u00e8 una ricerca pi\u00f9 attenta e accurata del lavoro. La seconda \u00e8 quella passiva con la quale si ricerca il lavoro tramite annunci o inserzioni e di solito da meno risultati rispetto a quella attiva. Questo tipo viene scelto anche dalle imprese in quanto rappresenta una provvista ciclica.\nTecniche.\nAlcune tecniche pi\u00f9 diffuse per la ricerca del lavoro sono il curriculum, il mailing, l'autocandidatura, gli annunci di lavoro su giornali specializzati, le banche dati, il pubblico impiego e la creazione d'impresa. Altri metodi sono il Centro per l'impiego, la Borsa continua nazionale del lavoro, grazie ad alcune agenzie oppure tramite amici, conoscenti o parenti. Negli ultimi anni si \u00e8 ampiamente sviluppata anche una ricerca via internet, grazie ai social network (es. Linkedin), blog, portali web e motori di ricerca del lavoro, fiere virtuali ed altri metodi."}
{"id": "1068713", "revid": "1305772", "url": "https://it.wikipedia.org/wiki?curid=1068713", "title": "Defy You", "text": "Defy You \u00e8 un singolo della band punk The Offspring.\n\u00c8 stato registrato dopo l'uscita dell'album \"Conspiracy of One\" in modo che la canzone potesse essere presente nel film \"Orange County\".\nOltre che nella colonna sonora di \"Orange County\", il singolo fu pubblicato con una cover di \"One Hundred Punks\", canzone dei Generation X e le performance live di \"Want You Bad\" e \"Self Esteem\".\nQuesta canzone non fu mai inserita in nessun album degli Offspring, ma apparve nel loro Greatest Hits. Questo fu inoltre l'ultimo singolo con Ron Welty.\nHa raggiunto la posizione numero 8 nella classifica Billboard Mainstream Rock Tracks.\nVideo.\nIl video per la canzone \u00e8 stato girato nel novembre del 2001 ed \u00e8 stato diretto da Dave Meyers (il quale ha partecipato anche alla realizzazione del video di \"Original Prankster\") ed ha debuttato su MTV l'8 dicembre 2001.\nLa band suona la canzone davanti ad un negozio in cui accadono diversi eventi, eventi rilevanti per il titolo stesso della canzone.\nUn uomo sospetto ruba degli oggetti dal negozio. Dei poliziotti presenti nel locale lo notano ed iniziano ad inseguirlo ma il ladro, nella fuga, stende un'altra persona presente nel negozio ed i poliziotti, distratti da questo fatto, arrestano l'uomo sbagliato.\nAlla fine un gruppo di giovani viene attaccato da dei bulli, scatenando una rissa. Interviene la polizia ma i bulli riescono a farla franca, facendo ricadere la colpa sugli altri giovani."}
{"id": "1068719", "revid": "1543377", "url": "https://it.wikipedia.org/wiki?curid=1068719", "title": "Contea di Fallon", "text": "La contea di Fallon (in inglese Fallon County) \u00e8 una contea del Montana, negli Stati Uniti. Il suo capoluogo amministrativo \u00e8 Baker.\nGeografia fisica.\nLa contea ha un'area di 4.204 km\u00b2 di cui lo 0,17% \u00e8 coperto d'acqua. Confina con le seguenti contee:\nSociet\u00e0.\nEvoluzione demografica.\nLa Contea di Fallon vede la propria popolazione composta per il 98,4% da bianchi non ispanici e lo 0,6% da indiani americani.\nL'et\u00e0 media \u00e8 di 41 anni e la divisione di genere vede un 50,5% di maschi ed un 49,5% di femmine."}
{"id": "1068721", "revid": "287204", "url": "https://it.wikipedia.org/wiki?curid=1068721", "title": "Trasfigurazione (Angelico)", "text": "La Trasfigurazione \u00e8 uno degli affreschi di Beato Angelico che decorano il convento di San Marco a Firenze. Misura 189x159 cm e si tratta di una delle opere sicuramente autografe del maestro, risalente al 1438-1440.\nStoria.\nL'Angelico si dedic\u00f2 alla decorazione di San Marco su incarico di Cosimo de' Medici, tra il 1438 e il 1445, anno della sua partenza per Roma, per poi tornarvi negli anni 1450, quando complet\u00f2 alcuni affreschi e si dedic\u00f2 alla statura di codici miniati per il convento stesso.\nMolto si \u00e8 scritto circa l'autografia dell'Angelico per un complesso di decorazioni di cos\u00ec ampia portata, realizzato in tempi relativamente brevi. Gli affreschi del piano terra vengono concordemente attribuiti all'Angelico, mentre pi\u00f9 incerta e discussa \u00e8 l'attribuzione dei quarantatr\u00e9 affreschi delle celle e dei tre dei corridoio del primo piano. Se i contemporanei come Giuliano Lapaccini attribuiscono tutti gli affreschi all'Angelico, oggi, per un mero calcolo pratico del tempo necessario a un individuo per portare a termine un'opera del genere e per studi stilistici che evidenziano tre o quattro mani diverse, si tende a attribuire all'Angelico l'intera sovrintendenza della decorazione ma l'autografia di solo un ristretto numero di affreschi, mentre i restanti si pensa che vennero dipinti su suo cartone o nel suo stile da allievi, tra cui Benozzo Gozzoli.\nLa \"Trasfigurazione\" si trova nella cella 6 del corridoio Est, lato esterno, nella fila di celle da cui si ritiene che sia iniziata la decorazione, e fa parte di quel ristretto numero di opere di attribuzione diretta al maestro assolutamente indiscussa, sia nel disegno che nell'esecuzione. Nel caso della \"Trasfigurazione\" furono impiegate otto \"giornate\" di affresco, di cui una intera per il volto di Cristo, che fu trattato dall'Angelico con pennellate brevi e decise, con molte sfumature per rendere forte il modellato.\nDescrizione e stile.\nLa scena viene spesso indicata come la pi\u00f9 felice del ciclo, splendida sotto il profilo compositivo, coloristico e della luce. La simmetria \u00e8 alla base dell'equilibrio della composizione. La figura di Cristo si erge maestosa al centro della scena sopra un'altura e spalancando le braccia, un gesto che preannuncia la Crocefissione, si staglia, bianco su bianco, entro una raggiera luminosa, che abbaglia gli astanti. Cristo ricorda un \"Pantocrator\", adatto a rendere la potenza del momento in cui Dio proclam\u00f2 ai discepoli \"Questo \u00e8 il mio figlio diletto nel quale mi sono compiaciuto\". La composizione \u00e8 divisa secondo la sezione aurea, con Cristo che divide l'affresco in due met\u00e0 e con l'arco che misura un terzo rispetto all'altezza totale dell'opera.\nIn basso si trovano tre apostoli, Pietro, Giacomo il Maggiore (di spalle) e Giovanni: il primo fa un gesto per coprirsi gli occhi, Giacomo \u00e8 in una posa carica di stupore (si notino le mani e i piedi contratti con studiato realismo), Giovanni invece, a destra, si inginocchia e alza le mani con profonda reverenza.\nSotto le braccia di Cristo si trovano le teste di Mos\u00e8 e di Elia, testimoni mistici dell'avverarsi delle loro profezie, dove l'Angelico dispieg\u00f2 tutta la sua potenza nel modellare. Ai lati si trovano infine la Madonna e san Domenico: quest'ultimo fa da testimone alla scena e la attualizza inquadrandola nella gamma dei principi dell'Ordine. San Domenico sembra ricevere luce dall'esterno, alle sue spalle.\nI corpi dei personaggi sono scolpiti dalla luce cristallina, che d\u00e0 una forte sensazione, tramite il chiaroscuro, di rilievo plastico. Le fisionomia sono dolci ma incisive, il panneggio realistico, la collocazione spaziale \u00e8 solida e ben calibrata, a parte per le apparizioni mistiche dei profeti che fluttuano nell'aria con ali di cherubino."}
{"id": "1068726", "revid": "670021", "url": "https://it.wikipedia.org/wiki?curid=1068726", "title": "Palazzo d'Accursio", "text": "Palazzo d'Accursio, detto anche Palazzo Comunale (in dialetto bolognese \"Pal\u00e2z\" senza articolo) \u00e8 un palazzo storico di Bologna, sede municipale sin dal medioevo. Si affaccia su Piazza Maggiore e fu edificato in diverse fasi tra il XIII e il XVI secolo, subendo rimaneggiamenti e restauri fino alle soglie del XXI secolo.\nStoria.\nLe prime testimonianze del palazzo risalgono al 14 febbraio 1287 quando Francesco d'Accursio, figlio del noto giurista Accursio, vende al Comune di Bologna quella che doveva essere l'abitazione del padre. Dal celebre maestro di diritto quindi prender\u00e0 nome l'intero edificio pubblico. Successivamente grazie ad ulteriori acquisti il Comune diventa proprietario di tutto l'isolato circostante e inizia la demolizione dei fabbricati esistenti, lasciando solo la Torre di Accursio. Viene cos\u00ec costruito il primo nucleo dell'attuale palazzo, che prender\u00e0 il nome di \"Palazzo della Biada\" poich\u00e9 si ritiene fosse adibito al deposito pubblico delle granaglie.\nNel 1336 cambia destinazione d'uso e diventa la sede degli \"Anziani Consoli\", massima magistratura cittadina dell'epoca, ospitati fino a questo momento in Palazzo Re Enzo. Essi rimanevano in carica per un mese (successivamente due) ed erano obbligati a risiedere nel palazzo.\nCon l'avvento della Signoria Viscontea nel 1350 vengono ospitati nel palazzo il Capitano luogotenente dei Visconti e il Vicario che presiedeva il collegio degli Anziani Consoli. Contestualmente all'innalzamento di alcune opere di fortificazione della citt\u00e0 il palazzo subisce alcune modifiche e viene acquistata la Torre dei Lapi. Con il passaggio di mano allo Stato Pontificio dieci anni pi\u00f9 tardi, subisce ulteriori rimaneggiamenti per opera del Cardinale Androino de Grimoard. \u00c8 in questo periodo che assume maggiormente la connotazione di una fortezza civica, tanto pi\u00f9 che il Grimoard fa innalzare un poderoso muro di cinta attorno all'area del palazzo ulteriormente circondato da un fossato.\nIl 15 settembre 1425 le costruzioni poste a nord di Palazzo d'Accursio subiscono un incendio, e viene offerta cos\u00ec un'opportunit\u00e0 di ampliamento. L'architetto Fioravante Fioravanti viene incaricato di innalzare un nuovo edificio sulla destra rispetto all'ingresso principale di Piazza Maggiore. Nel 1444 la torre degli Accursio viene sopraelevata e nel 1451 viene installato un orologio pubblico che nel 1498 verr\u00e0 completato da un carosello di automi che sfilavano ad ogni cambio d'ora, funzionante fino al 1796.\nAncora nel XVI secolo subisce ulteriori ampliamenti: nel 1508 viene innalzato su volere di Papa Giulio II, che aveva da poco conquistato la citt\u00e0, il Torrione all'incrocio tra le attuali Via Ugo Bassi e Piazza del Nettuno. Contestualmente venne costruito un muro di recinzione che chiudesse il palazzo fino al Torrone di nord-ovest. Ma era solo l'inizio: nel palazzo vennero concentrati tutti gli affari di governo. Il pi\u00f9 antico nucleo del Palazzo d'Accursio fu sede del Senato di Bologna e delle magistrature ad esso collegate come il Gonfaloniere di Giustizia e gli Anziani Consoli. Nella nuova parte quattrocentesca si installeranno gli appartamenti e le stanze per i Legati pontifici e da essi prender\u00e0 il nome di \"Palazzo del Legato\". Il gi\u00e0 citato Torrone posto nell'angolo nord-occidentale diventer\u00e0 la sede delle prigioni e del tribunale criminale, che da esso per antonomasia diverr\u00e0 il \"Tribunale del Torrone\".\nNel 1568 l'illustre botanico Ulisse Aldrovandi installa l'orto o \"Giardino dei semplici\" nel cortile dove ora sorge la Sala Borsa. Sempre a met\u00e0 del '500 viene realizzata la cappella del Legato da Galeazzo Alessi e affrescata da Prospero Fontana. Lo stesso Alessi diede forma al monumentale portale d'ingresso su Piazza Maggiore, rimasto immutato al giorno d'oggi, sormontato da un timpano curvilineo dove fu posta la grande statua di bronzo raffigurante Papa Gregorio XIII. Inoltre nel 1565 viene edificata sul lato settentrionale una fontana pubblica ad opera di Tommaso Laureti.\nPalazzo d'Accursio fu vittima dell'occupazione napoleonica, quando venne spogliata dei beni del Cardinal Legato e furono distrutte alcune statue e stemmi ricordanti l\"'Ancien R\u00e9gime\" pontificio. Durante il XIX secolo fu oggetto di restauri anche invadenti, soprattutto per quanto riguarda il prospetto orientale. Tra il 1885 e il 1887 fu riaperto il portico della parte pi\u00f9 antica, chiuso gi\u00e0 dopo il XIV secolo. Nel 1886 viene edificata la Sala Borsa nel cortile che ospitava l'orto botanico. Altri lavori furono effettuati all'inizio del XX secolo e negli anni successivi alla Seconda guerra mondiale, in seguito ai danneggiamenti subiti dai bombardamenti aerei.\nNella storia recente il palazzo \u00e8 tristemente famoso per la strage avvenuta il 21 novembre 1920. Mentre il sindaco neoeletto, il socialista Enio Gnudi, presiedeva la seduta inaugurale della consiliatura e la piazza era piena di cittadini in festa, gli squadristi entrarono nella piazza. Vennero sparati alcuni colpi di arma da fuoco e la folla si ritrov\u00f2 fra fascisti che sparavano contro Palazzo d'Accursio e i carabinieri che rispondevano al fuoco. Alcune Guardie rosse risposero gettando delle bombe a mano dalle finestre del palazzo. In tutto ci furono 10 morti, tutti di parte socialista, e 58 feriti. All'interno del palazzo veniva invece ucciso, a colpi di pistola, il consigliere liberale Giulio Giordani. Il tragico avvenimento ebbe grande risonanza a livello nazionale, venendo successivamente indicato come atto di nascita del fascismo agrario.\nNel 2008 molti uffici comunali sono stati trasferiti nella sede di Palazzo Bonaccorso; Palazzo d'Accursio rimane sede della Giunta e del Consiglio Comunale e di altri uffici. Fino al 2012 \u00e8 stato sede del Museo Morandi, ora ospitato presso il Mambo.\nDescrizione.\nIl Palazzo si presenta come un vasto complesso architettonico che occupa all'incirca 15.000 mq nel pieno del centro storico di Bologna, estendendosi tra le vie IV Novembre a sud, Piazza Roosevelt e Via Giacomo Venezian a ovest, Via Ugo Bassi a nord e Piazza Maggiore con Piazza del Nettuno a est.\nLa facciata su Piazza Maggiore \u00e8 quella pi\u00f9 riccamente adornata: oltre al maestoso portale cinquecentesco completato nella parte superiore da Domenico Tibaldi, e sopra al quale si trova la statua bronzea di Gregorio XIII realizzata da Alessandro Menganti, si trova quasi di fronte alla Fontana del Nettuno una grande finestra a balcone realizzata dall'Alessi nel 1553; Particolarit\u00e0 \u00e8 l'inserimento di due aquile in marmo rosso di Verona delle quali una attribuita popolarmente a Michelangelo.\nNel Trecento vi si trovava sopra il cosiddetto \"Balcone degli Anziani\" una statua in legno e rame raffigurante papa Bonifacio VIII, opera di Manno Bandini da Siena e oggi conservata al Museo civico medievale.\nInoltre il fronte \u00e8 adornato dalla \"Madonna di Piazza con Bambino\", opera in terracotta di Nicol\u00f2 dell'Arca realizzata intorno al 1478. Sulle pareti prospicienti la Fontana del Nettuno \u00e8 possibile trovare i riferimenti per le antiche unit\u00e0 di misura bolognesi e il Sacrario dei partigiani, nato in maniera spontanea nel luogo dove avvenivano le fucilazioni da parte delle truppe naziste che occupavano la citt\u00e0.\nAl suo interno ospita le Collezioni comunali d'arte, mentre da Piazza del Nettuno si trova l'ingresso della Biblioteca Salaborsa, inaugurata nel 2000 nei vecchi locali della Borsa di Bologna.\nArchitettura.\nPrimo piano.\nPer accedere agli ambienti di palazzo d\u2019Accursio da piazza Maggiore, si oltrepassa il maestoso portale di Galeazzo Alessi sotto la statua bronzea di Gregorio XIII e si raggiunge il primo piano del palazzo percorrendo lo scalone bramantesco.\nIl primo piano di palazzo d\u2019Accursio ospita:\nIl nome deriva dalla statua di terracotta bronzata, realizzata da Alfonso Lombardi, che raffigura Ercole trionfante sull'Idra di Lerna\nFu affrescata tra il 1675 e il 1677 da Angelo Michele Colonna, con l'aiuto del giovane Gioacchino Pizzoli e contiene la Galleria dei Senatori \nPrende il nome dal colore delle tappezzerie con cui fu rivestita nella prima met\u00e0 del Novecento che attualmente \u00e8 adibita a sala per i matrimoni civili.\nSecondo piano.\nIl secondo piano, a cui si accede tramite la seconda rampa dello scalone bramantesco ospita:\nFu fatta costruire cos\u00ec nel 1665 dal cardinale Girolamo Farnese. Anticamente era chiamata \"sala regia\" probabilmente poich\u00e9 nel 1530, nell'attigua Cappella Farnese, Carlo V venne incoronato Re d'Italia. Le decorazioni della Sala Farnese ripercorrono le vicissitudini della citt\u00e0 dal Medioevo al Seicento. In fondo alla \"Sala Farnese\" si apre l'accesso alle Collezioni comunali d'arte. Il patrimonio delle Collezioni \u00e8 distribuito in importanti sale significative sia dal punto di vista storico che artistico.\nAnche Cappella del Legato, che si apre sulla Sala Farnese, nel 1530 venne incoronato Carlo V re d'Italia con la Corona ferrea del Sacro Romano Impero. La successiva incoronazione di Carlo V, questa volta imperiale, si tenne immediatamente dopo nella basilica di San Petronio. Gli affreschi della Cappella, che fa parte delle Collezioni Comunali d'Arte sono di Prospero Fontana del 1562.\nFu fatta costruire verso il 1630 dal cardinale Bernardino Spada e fu fatta restaurare nel 1852 dal cardinale Gaetano Bedini. Le sue pareti, a met\u00e0 Settecento, vennero ricoperte da affreschi comprendenti circa duecento stemmi, pertinenti alla serie dei governatori e dei legati pontifici che ressero la citt\u00e0 a partire dal XIV secolo.\nEra destinata alla sosta dei soldati di scorta al Legato papale. Nel 1892 il cardinale Gaetano Bedini la fece trasformare perch\u00e9 accogliesse, dipinti sulle pareti a continuazione di quelli della sala Urbana, altri stemmi di Legati e vice-Legati. In onore di Pio IX venne chiamata Aula P\u00efana.\nFu fatta costruire dal cardinale Pietro Vidoni nel 1665. Vi \u00e8 esposto un importante patrimonio di dipinti, mobili, arredi, suppellettili provenienti dalle donazioni fatte al Comune di Bologna nell'Ottocento e nel primo Novecento.\nSala decorata a tempera nel 1797, cos\u00ec denominata proprio perch\u00e9 riproduce spazi verdi e ambienti naturali.\nNote.\nEsplicative\nFonti"}
{"id": "1068730", "revid": "120517935", "url": "https://it.wikipedia.org/wiki?curid=1068730", "title": "SATAP", "text": "La SATAP S.p.A. acronimo di Societ\u00e0 Autostrada Torino-Alessandria-Piacenza S.p.A. \u00e8 l'ente esercente concessionario dell'ANAS fino a fine giugno 2017 dell'autostrada A21 per il tratto autostradale Torino-Piacenza e le altre opere di collegamento con la viabilit\u00e0 esterna, e fino a tutto il 2026 anche esercente concessionario dell'autostrada A4 per il tratto Torino-Milano.\nLa sede sociale \u00e8 a Torino, mentre le direzioni di esercizio, alle quali fanno capo i servizi operativi, sono a Rondissone (TO). L'organico della societ\u00e0 al 31 maggio 2019 \u00e8 di 708 persone.\nHa in gestione 126 km della A4, di cui 97 sono a pedaggio, e 167,7 km della A21, che nel 2008 le hanno fruttato 235,55 milioni di euro di ricavi autostradali, di cui 121,25 da A4 e 114,29 da A21. Satap S.p.A. \u00e8 controllata al 99,50% da Holding Piemonte Valle d'Aosta S.p.A."}
{"id": "1068732", "revid": "77358", "url": "https://it.wikipedia.org/wiki?curid=1068732", "title": "Societ\u00e0 Autostrada Torino-Alessandria-Piacenza S.p.A.", "text": ""}
{"id": "1068734", "revid": "77358", "url": "https://it.wikipedia.org/wiki?curid=1068734", "title": "S.A.T.A.P. S.p.A.", "text": ""}
{"id": "1068737", "revid": "1442080", "url": "https://it.wikipedia.org/wiki?curid=1068737", "title": "Chiara Boggiatto", "text": "Carriera.\n\u00c8 cresciuta alla Sisport Fiat di Torino seguita inizialmente da Fabrizio Miletto. Successivamente \u00e8 passata alla LaPresse Nuoto dove per tre anni \u00e8 stata la capitana. Attualmente, dopo la chiusura della societ\u00e0, \u00e8 tesserata per il Livorno Nuoto.\nDopo essersi rivelata tra le migliori raniste italiane appena quattordicenne, quando \u00e8 salita sul podio nei campionati nazionali \"assoluti\" del 2000, partecipa agli europei giovanili del 2001 e del 2002 e alla sua prima competizione assoluta in nazionale, i Giochi del Mediterraneo del 2001, vince l'Oro nei 200\u00a0m. L'anno dopo viene convocata ai campionati europei di Berlino, dove entra in finale nei 200\u00a0m. Nel 2003 partecipa agli europei in vasca corta di Dublino \u00e8 ancora finalista nei 200\u00a0m.\nNel maggio 2004 agli europei di Madrid \u00e8 finalista nei 100\u00a0m e con Alessandra Cappa, Francesca Segat e Federica Pellegrini fa parte della staffetta 4\u00d7100\u00a0m mista che sfiora il podio. Nell'agosto di quell'anno arriva la partecipazione ai Giochi olimpici di Atene, dove \u00e8 semifinalista sia nei 100 che nei 200\u00a0m rana. L'anno dopo \u00e8 ai mondiali di Montr\u00e9al, dove sfiora la finale nei 200\u00a0m e la disputa nei 100\u00a0m, giungendo infine quinta con la 4\u00d7100\u00a0m mista composta da lei, Alessia Filippi, Ambra Migliori e Federica Pellegrini. A dicembre 2005, agli europei in vasca da 25 metri di Trieste, vince due medaglie di bronzo nei 100 e 200\u00a0m oltre ad arrivare in finale nei 50\u00a0m e nella 4\u00d750\u00a0m mista.\nLe gare principali del 2006 le ha disputate in aprile ai mondiali in vasca corta di Shanghai, dove con Elena Gemo, Francesca Segat e Cristina Chiuso sfiora ancora il podio nella 4\u00d7100\u00a0m mista, e in agosto a Budapest: agli europei arriva in finale nei 100\u00a0m. Nel 2007 \u00e8 a Melbourne per i mondiali in vasca da 50 metri, ma in quell'occasione non ha ottenuto grandi risultati. Anche il 2008 \u00e8 un anno di minore successo, agli europei di Eindhoven e di Fiume non \u00e8 riuscita ad entrare in nessuna finale, e non ha partecipato ai Giochi olimpici di Pechino.\n\u00c8 Tornata ai Giochi del Mediterraneo a fine giugno 2009 a Pescara, e ha vinto l'Argento nei 200\u00a0m; pochi giorni dopo ha partecipato alle Universiadi di Belgrado vincendo l'oro nei 100\u00a0m, arrivando in finale nei 200 e arrivando infine seconda nella 4\u00d7100\u00a0m mista con Elena Gemo, Cristina Maccagnola ed Erica Buratto. In agosto ha sfiorato l'ingresso nella finale dei 100\u00a0m rana ai mondiali di Roma e termina l'anno finalista nei 200\u00a0m agli europei in vasca corta di Istanbul.\nNel 2010 ci sono due europei e un mondiale in cui gareggiare, e Chiara partecipa a due finali in quelli in vasca lunga di Budapest: 200\u00a0m rana e 4\u00d7100\u00a0m mista con la Gemo, la Segat e Chiara Masini Luccetti; in quelli novembrini nella vasca di Eindhoven arriva il terzo posto nei 200\u00a0m e il sesto nei 100. A dicembre \u00e8 a Dubai per i mondiali e l\u00ec \u00e8 ancora finalista nella 4\u00d7100\u00a0m mista con la Gemo, Caterina Giacchetti e la Masini Luccetti.\nConquista la prima medaglia internazionale in vasca lunga ai Campionati Europei di Debrecen 2012, precisamente nella staffetta 4x100 mista insieme ad Arianna Barbieri, Ilaria Bianchi ed Alice Mizzau e, sempre nel 2012 partecipa alle Olimpiadi di Londra. Il 1\u00ba agosto gareggia nella 200\u00a0m rana, dove chiude con il 22\u00ba posto (2'27\"74) e non si qualifica per le semifinali.\nPrimati personali.\nI suoi primati personali in vasca da 50 metri sono:\nI suoi primati personali in vasca da 25 metri sono:\nPalmar\u00e8s.\nCampionati italiani.\n39 titoli individuali e 1 in staffetta, cos\u00ec ripartiti:\n\"nd = non disputata\""}
{"id": "1068740", "revid": "27406", "url": "https://it.wikipedia.org/wiki?curid=1068740", "title": "Fanciullata", "text": ""}
{"id": "1068751", "revid": "108523949", "url": "https://it.wikipedia.org/wiki?curid=1068751", "title": "69 (disambigua)", "text": ""}
{"id": "1068753", "revid": "117173412", "url": "https://it.wikipedia.org/wiki?curid=1068753", "title": "La misura del cerchio", "text": "La misura del cerchio \u00e8 un trattato di Archimede considerato la continuazione e il completamento del trattato \"Della sfera e del cilindro.\" Questa fu una delle pi\u00f9 grandi scoperte di Archimede\nContenuto.\nAll'interno \u00e8 esposto un metodo con il quale si pu\u00f2 stimare con precisione arbitrariamente alta il rapporto tra una circonferenza e il proprio raggio (rapporto che non pu\u00f2 essere determinato esattamente per l'insolubilit\u00e0 del problema della quadratura del cerchio)."}
{"id": "1068763", "revid": "60395", "url": "https://it.wikipedia.org/wiki?curid=1068763", "title": "Tricholoma myomyces", "text": ""}
{"id": "1068764", "revid": "60395", "url": "https://it.wikipedia.org/wiki?curid=1068764", "title": "Tricholoma bisporigerum", "text": ""}
{"id": "1068765", "revid": "120728", "url": "https://it.wikipedia.org/wiki?curid=1068765", "title": "Circuito di Assen", "text": ""}
{"id": "1068766", "revid": "671029", "url": "https://it.wikipedia.org/wiki?curid=1068766", "title": "Banco Popular Espa\u00f1ol", "text": "Il Banco Popular Espa\u00f1ol era il sesto maggior istituto bancario della Spagna. Nel 2017 \u00e8 stato acquisito da Banco Santander.\nStoria.\nIl gruppo, fondato nel 1926 a Madrid, si componeva di:"}
{"id": "1068767", "revid": "60395", "url": "https://it.wikipedia.org/wiki?curid=1068767", "title": "Tricholoma flavovirens", "text": ""}
{"id": "1068768", "revid": "1745361", "url": "https://it.wikipedia.org/wiki?curid=1068768", "title": "Asopo (mitologia)", "text": "Asopo () \u00e8 una figura mitologica greca sulla quale le fonti antiche danno notizie contraddittorie. Gli dei fluviali dei fiumi Asopo di Beozia e Asopo del Peloponneso sono spesso confusi tra loro e sono ulteriormente duplicati dalla supposizione che fossero in origine personaggi mortali che avrebbero dato il nome ai fiumi.\nAsopo di Beozia.\nAll'Asopo di Beozia si riferisce Pausania, che cita come sua figlia, Platea, eponima dell'omonima citt\u00e0 della regione e ritiene che si tratti di un antico re della citt\u00e0, successore del re Citerone: egli avrebbe quindi dato il nome al fiume e il suo predecessore al monte Citerone. Sempre Pausania riferisce che il fiume Oeroe che scorre presso Platea \u00e8 considerato una delle figlie di Asopo, come conferma anche Erodoto.\nIn diversi punti del suo testo Pausania cita una serie di figlie di Asopo, eponime di varie citt\u00e0. Tespie, avrebbe dato il suo nome alla citt\u00e0 di Tespie in Beozia, Salamina, madre del re Cicreo, Tebe e infine Antiope, secondo una versione del mito che la identifica solitamente come figlia di Nitteo.\nLa poetessa Corinna, contemporanea di Pindaro, in un frammento, narra delle nove figlie di Asopo di Beozia: Egina, Tebe e Platea, rapite da Zeus, Corcira, Salamina e Eubea, rapite da Poseidone, Sinope e Tespie, rapite da Apollo e Tanagra, rapita da Hermes. Asopo viene rappresentato come un mortale, lusingato, quando viene a sapere che fine hanno fatto le figlie, di essere suocero degli dei. I nove nomi si riferiscono tutti a personaggi eponimi di citt\u00e0, e di queste alcune sono di ambito beotico e altre di ambito peloponnesiaco.\nNella \"Tebaide\" di Stazio, Ipseo, uno dei combattenti tebani a difesa della citt\u00e0 nella lotta tra Eteocle e Polinice, viene detto figlio del dio fluviale Asopo..\nLo Pseudo Apollodoro lo dice figlio di Oceano e di Teti, ovvero, riportando il parere del mitografo Acusilao, figlio di Poseidone e di Pero, o ancora, secondo altri scrittori non menzionati, di Zeus e di Eurinome. Secondo questa versione avrebbe avuto dalla ninfa Metope due figli maschi, Ismeno e Pelagone, e venti figlie femmine, tra le quali Egina, rapita da Zeus.\nAsopo del Peloponneso.\nIn relazione al fiume Asopo del Peloponneso, Pausania cita invece un Asopo, figlio di Poseidone e di una certa Celusa, il quale durante il regno di Arras, primo re di Sicione, avrebbe scoperto il fiume stesso dandogli il proprio nome.\nIn merito alla fonte che si trova alle spalle di un tempio dedicato ad Afrodite sull'Acrocorinto, ancora Pausania riferisce che sarebbe stata fatta sgorgare da Asopo su richiesta di Sisifo in cambio del segreto sul luogo in cui Zeus aveva portato la figlia Egina dopo averla rapita; la vicenda \u00e8 in esplicito riferimento al fiume Asopo del Peloponneso, che scorre tra Fliunte e Sicione. Nel testo si riporta anche che gli abitanti di Fliunte avrebbero attribuito al fiume come figlie, oltre ad Egina, Corcira e Tebe, mentre secondo i Tebani l'eponima della loro citt\u00e0 sarebbe stata figlia del fiume Asopo di Beozia.\nLe figlie di Asopo insieme al padre e al dio Zeus erano raffigurate in un gruppo scultoreo offerto da Fliunte nel santuario di Olimpia, descritto ancora da Pausania: tra di esse erano Egina, Nemea, Harpina, presa dal dio Ares e madre di Enomao, Corcira, amata da Poseidone, e Tebe, amata da Zeus.\nUn'altra figlia di Asopo, legata al Peloponneso \u00e8 riferita essere Cleone, eponima della piccola citt\u00e0 omonima, che altri invece riferiscono ad un Cleone figlio di Pelope.\nDiodoro Siculo riferisce che Asopo, figlio di Oceano e Teti, avesse la sua sede presso Fliunte e ne cita la moglie Metope. Dalla coppia sarebbero nati due figli, Pelasgo e Ismeno (che avrebbe dato il suo nome ad un fiume della Beozia), e dodici figlie: Corcira, rapita dal dio Poseidone, eponima dell'isola di Corf\u00f9 e madre di Feace, da cui presero il nome i Feaci, Salamina, anch'essa rapita da Poseidone, eponima dell'isola omonima e madre di Cicreo, primo re dell'isola, Egina, rapita da Zeus, eponima dell'isola omonima e madre di Eaco, Pirene, Cleona, Tebe, Tanagra, Tespie, Asopide, Sinope, amata dal dio Apollo, eponima della citt\u00e0 omonima e madre di Siro, re del popolo dei Siri e infine Enia e Calcide. Poco dopo nel testo \u00e8 menzionata anche una tredicesima figlia di Asopo, Harpina, che ebbe dal dio Ares il figlio Enomao. Lo Pseudo Apollodoro cita come figlia di Asopo anche Ismene, moglie di Argo e madre di Iaso."}
{"id": "1068769", "revid": "647919", "url": "https://it.wikipedia.org/wiki?curid=1068769", "title": "Colonna di riempimento", "text": ""}
{"id": "1068774", "revid": "38120", "url": "https://it.wikipedia.org/wiki?curid=1068774", "title": "Junk - cronache dell'ultimo eroe", "text": ""}
{"id": "1068775", "revid": "307923", "url": "https://it.wikipedia.org/wiki?curid=1068775", "title": "Publio Cornelio Scipione (disambigua)", "text": "Publio Cornelio Scipione fu il nome di diversi personaggi della storia romana. Tra questi si ricordano:"}
{"id": "1068794", "revid": "281779", "url": "https://it.wikipedia.org/wiki?curid=1068794", "title": "Banco Sabadell", "text": "Il Banco Sabadell (\"Banc Sabadell\") \u00e8 uno dei principali istituti di credito spagnoli, fondato nel 1881 a Sabadell, nella provincia di Barcellona.\nStoria.\nIl gruppo Sabadell si compone di diverse banche, quali Banco de Asturias, Sabadell Banca Privada, Banco Herrero, Solbank e ActivoBank. \u00c8 il quinto maggior gruppo bancario di Spagna, dietro a Banco Santander, BBVA, La Caixa e Bankia.\nDopo aver da sempre avuto la sede principale a Sabadell, a seguito della crisi in Catalogna seguita al referendum per l'indipendenza della regione, che ha portato a una dichiarazione d'indipendenza unilaterale da parte del governo catalano, la societ\u00e0 ha deciso di spostare la sede sociale ad Alicante, mantenendo la sede operativa a Barcellona. La societ\u00e0 ha inoltre uffici di rappresentanza nelle principali metropoli mondiali: Algeri, San Paolo, Pechino, Shanghai, L'Avana, Nuova Delhi, Teheran, Milano, Singapore, Istanbul, Beirut e Citt\u00e0 del Messico."}
{"id": "1068797", "revid": "4106", "url": "https://it.wikipedia.org/wiki?curid=1068797", "title": "Columbia britannica", "text": ""}
{"id": "1068803", "revid": "287204", "url": "https://it.wikipedia.org/wiki?curid=1068803", "title": "Andr\u00e9-Marie Amp\u00e9re", "text": ""}
{"id": "1068805", "revid": "383359", "url": "https://it.wikipedia.org/wiki?curid=1068805", "title": "Tenge kazako", "text": "Il tenge (in lingua kazaka: \u0442\u0435\u04a3\u0433\u0435) \u00e8 la valuta del Kazakistan. \u00c8 diviso in 100 \"tiyn\" (\u0442\u0438\u044b\u043d, anche traslitterato come \"tiyin\" o \"tijn\"). Fu introdotto il 15 novembre del 1993 per sostituire il rublo russo al cambio di 1 tenge = 500 rubli. Il codice ISO 4217 \u00e8 KZT.\nLa parola \"tenge\" in lingua kazaka e in molte altre lingue turche significa bilancia. L'origine della parola viene dal cinese \"tengse\", che significa bilancia; le lingue turche hanno preso in prestito la parola attraverso il mongolo \"tenkh(e)\". Il nome di questa valuta \u00e8 pertanto simile a quello della lira, della sterlina e del peso; \u00e8 anche legato alla parola russa che significa denaro (\u0434\u0435\u043d\u044c\u0433\u0438 / \"den'gi\"), presa in prestito dal turco.\nStoria.\nIl Kazakistan fu uno degli ultimi stati della Comunit\u00e0 degli Stati Indipendenti ad introdurre una valuta nazionale. Nel 1991 fu creato un gruppo speciale di disegnatori: Mendybay Alin, Timur Suleymenov, Asimsaly Duzelkhanov e Khayrulla Gabzhalilov. Il 12 novembre 1993 fu emesso un decreto del Presidente del Kazakistan, \"Circa l'introduzione di una valuta nazionale nella Repubblica del Kazakistan\". Il 15 novembre 1993 il tenge fu messo in circolazione e pertanto il 15 novembre \u00e8 celebrato come il \"Giorno della valuta nazionale della Repubblica del Kazakistan\". Nel 1995 fu aperta nel Paese una fabbrica per la stampa dei tenge; il primo stock delle nuove banconote fu stampato nel Regno Unito e le prime monete furono coniate in Germania.\nIl 20 marzo 2007, due giorni prima della festa di Navruz, la Banca Nazionale del Kazakistan approv\u00f2 il simbolo grafico del tenge. \u00c8 la lettera latina \"T\" con una barra orizzontale in pi\u00f9.\nMonete.\nNel 1993 furono introdotte monete nei tagli da 2, 5, 10, 20 e 50 tiyn, 1, 3, 5, 10 e 20 tenge. I 50 tenge sono stati introdotti nel 1997, seguito dal 100 tenge nel 2002 e dal 2 tenge nel 2005. Nel 2020 viene introdotta in circolazione la moneta da 200 tenge, con l'intento di rimpiazzare le banconote dello stesso valore. Le monete attualmente in circolazione sono:\nLe monete commemorative sono state coniate nei tagli da 20, 50, 100, 500, 1.000, 2.500, 5.000 e 10.000 tenge. \nBanconote.\nNel 1993 la Banca Nazionale del Kazakistan ha emesso banconote nei tagli da 1, 2, 5, 10, 20 e 50 tiyn, 1, 3, 5, 10, 20, 50, 100 e 200 tenge. Queste sono state seguite da banconote da 500 e 1.000 tenge nel 1994, da quella da 2.000 tenge nel 1996, dai 5.000 tenge nel 1998 e dai 10.000 tenge nel 2003. Le banconote attualmente in circolazione sono:\nCuriosamente, il testo sul retro della banconota da 200 tenge \u00e8 scritto in lingua kazaka, mentre il testo sul retro delle altre banconote \u00e8 scritto in russo.\nBanconote del 2006.\nLa Banca Nazionale del Kazakistan ha emesso banconote della nuova serie nel 2006. Hanno tutte lo stesso valore della precedente serie.\nLa serie del 2006 \u00e8 pi\u00f9 esotica della precedente: il fronte \u00e8 verticale e il valore \u00e8 scritto in lingua kazaka. Tutti i tagli ritraggono il monumento Baiterek di Astana, la bandiera del Kazakistan, lo stemma della nazione, la firma del Presidente Nazarbayev e passi dell'inno nazionale. La principale differenza tra i vari tagli \u00e8 il colore e la trama.\nAl contrario, il retro \u00e8 pi\u00f9 differenziato. Il valore \u00e8 scritto in russo, ogni taglio mostra un unico edificio e la geografia del Kazakistan con i confini della nazione.\nLe prime banconote dei 2.000 e 5.000 tenge emesse nel 2006 avevano un errore nella scrittura della parola \"banca\" (la corretta grafia \u00e8 \"\u0431\u0430\u043d\u043a\u0456\", mentre \u00e8 stato scritto \"\u0431\u0430\u043d\u049b\u0456\"). L'errore \u00e8 stato materia di dibattito politico a causa dell'importanza culturale e politica della lingua kazaka.\nLivello di inflazione.\n 1000 tenge commemorative banknote for 2010 year - the Chairmanship of Kazakhstan in OSCE "}
{"id": "1068811", "revid": "960795", "url": "https://it.wikipedia.org/wiki?curid=1068811", "title": "Diario di uno scrittore", "text": "Il Diario di uno scrittore (in russo: \u0414\u043d\u0435\u0432\u043d\u0438\u043a \u043f\u0438\u0441\u0430\u0442\u0435\u043b\u044f, \"Dnevnik pisatelja\") \u00e8 un'opera che riunisce una serie di articoli scritti da F\u00ebdor Dostoevskij, a partire dal 1873, per la rivista \u0413\u0440\u0430\u0436\u0434\u0430\u043d\u0438\u043d (\"Gra\u017edanin\", \"Il cittadino\"), pubblicati settimanalmente e poi raccolti in volumi per volere dello stesso autore.\nQuesti scritti vertevano su temi di cultura e attualit\u00e0 di vario genere, in particolar modo:"}
{"id": "1068812", "revid": "33689", "url": "https://it.wikipedia.org/wiki?curid=1068812", "title": "Publio Cornelio Scipione Salvitone", "text": "Scribonia, che successivamente spos\u00f2 Ottaviano, avrebbe sposato in seconde nozze questo Cornelio Scipione, da cui ebbe Publio Cornelio Scipione e Cornelia Scipione. Svetonio riferisce che i due primi mariti di Scribonia erano stati consoli, ma questo reca un problema, in quanto l'ultimo Scipione di cui sia noto il consolato era stato Lucio Cornelio Scipione Asiatico, nell'83 a.C.\nEsiste un altro Cornelio Scipione, detto Salvitone (latino: Salvito o Salutio, di significato oscuro), che viene talvolta identificato col precedente. Racconta Svetonio che Gaio Giulio Cesare, trovandosi nel 46 a.C. in Africa a combattere contro Metello Scipione, sapendo della scaramanzia che voleva gli Scipioni imbattuti sul suolo africano, tenne con s\u00e9 nell'accampamento un Cornelio Scipione, tanto depravato che gli era stato dato il nome di 'Salvitone'."}
{"id": "1068823", "revid": "36426", "url": "https://it.wikipedia.org/wiki?curid=1068823", "title": "Via de' Servi", "text": ""}
{"id": "1068854", "revid": "6923", "url": "https://it.wikipedia.org/wiki?curid=1068854", "title": "Bankinter", "text": "Bankinter (Banco Intercontinental Espa\u00f1ol) \u00e8 una banca spagnola con sede a Madrid.\nLa banca \u00e8 quotata alla Bolsa de Madrid (Borsa di Madrid) dal 1972 e fa parte dell'indice IBEX 35.\nStoria.\n\u00c8 stata fondata nel 1965 attraverso una joint venture tra Santander e Bank of America. Nl 1972 diventa completamente indipendente dai suoi fondatori e si trasforma in banca commerciale.\nNel 1993 la banca intraprende una strategia di crescita con Banca Partnet e Red Agencial. Nello stesso anno diventa la prima banca digitale, in seguito all'introduzione riuscita del sistema bancario elettronico. Nel 2006 il marchio \u00e8 trasformato.\nNel 2009 Bankinter acquisisce il 50% della compagnia assicurativa Direct Line dalla Royal Bank of Scotland.\nNel settembre 2015 annuncia l'acquisizione del business retail di Barclays in Portogallo, costituito da 84 uffici, e Barclays Life and Pensions, quest'ultima in joint-venture con Mapfre. La banca paga circa 100 milioni di euro per la filiale portoghese di Barclay e 37,5 milioni di euro per la quota del 50% della compagnia assicurativa.\nIl 25 settembre 2018 annuncia l'accordo con Smart Holdco, una impresa di propriet\u00e0 di diversi fondi gestiti da societ\u00e0 collegate ad Apollo Global Management e proprietario di EVO Bank per l'acquisizione dell'attivit\u00e0 bancaria di EVO Bank in Spagna e quella della filiale di credito al consumo in Irlanda, Avantcard. Resta fuori dall'operazione l'acquisto di EVO Finance, l'istituto finanziario del Gruppo in Spagna. Il 31 maggio 2019, dopo aver ottenuto le necessarie autorizzazioni, Bankinter chiude l'acquisto per un costo complessivo di 65,8 milioni di euro."}
{"id": "1068861", "revid": "287204", "url": "https://it.wikipedia.org/wiki?curid=1068861", "title": "Publio Cornelio Scipione (console 16 a.C.)", "text": "Figlio di Publio Cornelio Scipione Salvitone e di Scribonia, era il fratello di Cornelia Scipione e il fratellastro maggiore di Giulia maggiore, figlia di Scribonia e Augusto. Scipione affermava di essere un discendente di Scipione l'Africano e di questo si vantava. Se suo padre Publio Cornelio Scipione Salvitone era figlio di Metello Scipione, allora questo vanto ha sicuramente basi reali.\nFu console per l'anno 16 a.C., lo stesso della morte della sorella Cornelia: il poeta Properzio scrisse una elegia per Cornelia, in cui lodava la sua famiglia, inclusi Scipione e Scribonia. Nel 2 a.C. venne esiliato assieme a molti altri da Augusto, con l'accusa di tradimento e di adulterio con la sorellastra Giulia.\nEbbe una sola figlia, Cornelia Africana, che spos\u00f2 il cavaliere romano Aulo Giulio Frontino, molto probabilmente i nonni del meglio noto Sesto Giulio Frontino, governatore della Britannia nel 70, membro del Collegio degli Auguri e autore del \"De aquaeductu\".."}
{"id": "1068863", "revid": "6923", "url": "https://it.wikipedia.org/wiki?curid=1068863", "title": "Gran Premio motociclistico del Qatar", "text": "Il Gran Premio del Qatar \u00e8 una delle prove che compongono il motomondiale.\nSi svolge, sin dalla prima edizione della stagione 2004, sul circuito di Losail, tracciato costruito per l'occasione e unico del Medio Oriente a ospitare un Gran Premio di motociclismo.\nStoria.\nInaugurato con l'edizione del 2004, il Gran Premio del Qatar si corse inizialmente di sabato per poi passare alla domenica solo dall'edizione del 2008. Sempre dall'edizione 2008, dopo l'installazione di opportuno impianto di illuminazione sul circuito, la gara si corre, unica del campionato, in notturna.\nLe prime edizioni della gara vennero disputate nel mese di ottobre, situandosi verso il termine delle relative stagioni di competizione; dal motomondiale 2006 \u00e8 stata spostata al mese di aprile e dal motomondiale 2007 rappresenta la gara stagionale di esordio.\nL'edizione del 2009, in programma nella serata di domenica 12 aprile, ha visto la conclusione anticipata della corsa nella classe 125 e nella 250 e la cancellazione della gara della MotoGP per un violento acquazzone abbattutosi sul circuito proprio a pochissimi minuti dalla partenza della gara; quest'ultima \u00e8 stata posticipata alla serata di luned\u00ec 13 aprile.\nL'edizione del 2010, prima prova della stagione, ha visto l'esordio assoluto della classe Moto2 che ha sostituito la classe 250, mentre nell'edizione del 2012, si \u00e8 avuto l'esordio della Moto3 che ha preso il posto della classe 125.\nNell'edizione 2020 non ha corso la classe MotoGP a causa della pandemia di COVID-19; le altre categorie hanno corso perch\u00e9 le squadre si trovavano gi\u00e0 in sede per aver svolto dei test sul circuito qualche giorno prima."}
{"id": "1068864", "revid": "767487", "url": "https://it.wikipedia.org/wiki?curid=1068864", "title": "Gli infiltrati", "text": "Gli infiltrati (\"The Mod Squad\") \u00e8 un film del 1999 diretto da Scott Silver.\nTrama.\nA tre delinquenti, Julie, Peter e Lincoln, per evitare il carcere, viene offerta la possibilit\u00e0 di far parte della Mod Squad e di infiltrarsi tra le gang dei bassifondi di Los Angeles, allo scopo di debellare la violenza e la criminalit\u00e0 dilagante."}
{"id": "1068865", "revid": "643494", "url": "https://it.wikipedia.org/wiki?curid=1068865", "title": "Fiammetta Baralla", "text": "Biografia.\nFiglia dell'attore Orlando Baralla, sua madre era stata moglie del conte Bentivoglio: Fiammetta \u00e8 cos\u00ec la sorellastra di Galeazzo Benti.\nInterprete del teatro d'avanguardia, esord\u00ec al cinema nel 1957, diretta da Luigi Zampa, nel film \"La ragazza del Palio\". Negli anni a seguire, aiutata dalla sua imponente corporatura che la fece diventare una delle pi\u00f9 celebri caratteriste della sua epoca, rimase molto attiva al cinema, apparendo soprattutto in commedie, quali \"Quando le donne persero la coda\" del 1972, dove interpreta la forzuta \"Katorcia\", e \"Fracchia la belva umana\" (1981), di Neri Parenti.\nIn qualit\u00e0 di ufficio stampa, negli ultimi anni si \u00e8 occupata del programma tv \"Cominciamo bene\" (Rai 3, dal 2000 al 2006) ed \u00e8 stata molto attiva nel campo della promozione teatrale.\nColpita da ictus all'inizio dell'estate 2013, l'attrice si spegne in una clinica romana il 7 settembre, all'et\u00e0 di 70 anni.\nEra recentemente tornata al cinema, dopo una lunga assenza, interpretando il ruolo della madre di Sabrina Ferilli ne \"La grande bellezza\" di Paolo Sorrentino, la cui sequenza per\u00f2 \u00e8 stata tagliata in fase di montaggio; tuttavia il regista, ringraziandola per la partecipazione, ha menzionato il suo nome nei titoli di coda del film, ed in seguito la scena \u00e8 stata reintegrata nella versione estesa."}
{"id": "1068869", "revid": "1543377", "url": "https://it.wikipedia.org/wiki?curid=1068869", "title": "Antonio Cicchetti", "text": "Biografia.\nGi\u00e0 dirigente locale del Fronte della Giovent\u00f9 e, successivamente, del Movimento Sociale Italiano, \u00e8 stato consigliere comunale a Rieti di opposizione dal 1975 al 1994.\nEletto sindaco di Rieti per la prima volta nel 1994 con una coalizione di centrodestra, nel 1998 \u00e8 stato rieletto sindaco con il 62,18% di voti al primo turno.\nDopo aver assolto i due mandati di primo cittadino, ha continuato a far parte dell'amministrazione comunale reatina in qualit\u00e0 di assessore ai lavori pubblici della giunta Emili fino al 2004, allorch\u00e9 si \u00e8 dimesso.\nNel 2004 \u00e8 stato il candidato del centrodestra alla presidenza della Provincia di Rieti, perdendo il ballottaggio con il candidato del centrosinistra Fabio Melilli. Ha guidato l'opposizione in consiglio provinciale da capogruppo di Alleanza Nazionale, prima di lasciare tale incarico al consigliere Paolo Trancassini a fine 2007.\nAlle elezioni regionali del 2005 \u00e8 eletto consigliere regionale nelle liste di Alleanza Nazionale con 10 000 voti di preferenza nella circoscrizione di Rieti. Nel 2006 diventa capogruppo di Alleanza Nazionale, sostituendo Fabio Rampelli che aveva optato per la Camera dei deputati.\nNel 2009 entra nel Popolo della Libert\u00e0, senza seguire il percorso di abiura del passato di Gianfranco Fini, e viene rieletto consigliere provinciale nel giugno di quell'anno, carica dalla quale si dimetter\u00e0 alcuni mesi dopo, motivando la scelta con l'inopportunit\u00e0 di cumulare pi\u00f9 ruoli, essendo gi\u00e0 consigliere regionale.\nAlle elezioni regionali del 2010 \u00e8 rieletto nel Consiglio regionale del Lazio con la lista del Popolo della Libert\u00e0: con quasi 14 000 voti di preferenza \u00e8, ancora una volta, il candidato pi\u00f9 votato nella circoscrizione di Rieti e, in termini percentuali, il pi\u00f9 votato in Italia .\nIl presidente Renata Polverini lo nomina assessore della Regione Lazio con delega alla Cultura e all'Istruzione, incarico che ricopre dall'aprile al giugno 2010, quando viene estromesso dalla giunta regionale insieme al viterbese Francesco Battistoni per dare seguito ad un accordo con l'UDC. Da quel momento rifiuta qualsiasi altro incarico all'interno della Regione Lazio, rimanendo l'unico in tutto il consiglio regionale a non ricoprire un doppio incarico nel periodo dello \"scandalo Fiorito\".\nAlle elezioni anticipate che si svolgono nel febbraio 2013 in seguito alle dimissioni della Polverini, Cicchetti si ricandida nella lista del PdL ottenendo 5 000 voti di preferenza che per\u00f2 non gli saranno sufficienti per rientrare in consiglio regionale.\nDi fronte alla frammentazione del centro-destra reatino, che dopo venti anni di governo della citt\u00e0 era stato sconfitto dalla sinistra di Simone Petrangeli, Cicchetti annuncia nel 2015 la sua disponibilit\u00e0 a ricandidarsi come sindaco di Rieti.\nLe polemiche sollevate dalla sua candidatura vengono fugate con un sondaggio telefonico che lo incorona come il nome pi\u00f9 gradito all'elettorato; in tal modo Cicchetti (Forza Italia) riesce ad ottenere l'appoggio di tutto il centro-destra, con la sola esclusione di Forza Nuova; viene infatti sostenuto da Forza Italia (partito di cui \u00e8 membro lo stesso Cicchetti), Fratelli d'Italia - Alleanza Nazionale, Direzione Italia, Unione di Centro e cinque liste civiche.\nLanciando la sua ricandidatura, Cicchetti annuncia che la sua esperienza sar\u00e0 alla guida di una giunta di giovani, che andranno a formare la nuova classe dirigente del centrodestra locale. Alle elezioni amministrative del 2017 Cicchetti viene eletto per la terza volta sindaco di Rieti, ottenendo il 50,2% nel ballottaggio con il sindaco uscente Simone Petrangeli (un testa a testa serrato che lo vede prevalere per soli 99 voti)."}
{"id": "1068871", "revid": "1305772", "url": "https://it.wikipedia.org/wiki?curid=1068871", "title": "Hit That", "text": "Hit That \u00e8 il primo singolo estratto dall'album \"Splinter\" degli Offspring.\nHa raggiunto la prima posizione nella classifica \"Billboard\" Alternative Songs.\nSi tratta del primo singolo del gruppo che include campioni di sintetizzatore, suonati da Ronnie King.\nSignificato.\nLa canzone riguarda il non dar importanza alle conseguenze che possono derivare dalla promiscuit\u00e0 sessuale.\nVideo.\nIl video musicale, pubblicato nel febbraio del 2004, mostra un uomo ed un accalappiacani realizzati in computer grafica che cercano di riacchiappare il cane dell'uomo che \u00e8 scappato da casa per evitare l'incontro con l'accalappiacani.\nQuando finalmente riescono a raggiungerlo, si vede il cane in un vicolo insieme ad una cucciolata: il cane in un attimo si ricorda che quei cuccioli sono i suoi.\nDopo averlo ritrovato, lo si vede successivamente passeggiare con il suo proprietario con una medicazione, a causa dell'intervento chirurgico che doveva fare, una castrazione.\nSi tratta dell'unico video che non \u00e8 stato commentato da Dexter Holland e Noodles nel DVD \"Complete Music Video Collection\"."}
{"id": "1068873", "revid": "118862126", "url": "https://it.wikipedia.org/wiki?curid=1068873", "title": "Aeschynanthus", "text": "Aeschynanthus \u00e8 un genere di piante tropicali della famiglia delle Gesneriaceae, diffuse per la gran parte nel Sud-est dell'Asia, in Indonesia, Nuova Guinea e Filippine.\nEtimologia.\nIl nome deriva dall'unione di due parole greche: \"aischyne\" che significa vergogna, e \"\u00e0nthos\" ovvero fiore. Il richiamo \u00e8 al colore intenso dei fiori, rossi dalla vergogna.\nDescrizione.\nLe piante del genere \"Aeschynanthus\" sono molto simili a quelle del genere \"Columnea\", queste ultime per\u00f2 endemiche del Sud America.\nPiante epifite presentano fiori dai colori forti, tali da attrarre i Nectariniidae, principali impollinatori.\nHanno lunghi fusti legnosi, spesso ricadenti oppure rampicanti. Le foglie carnose, dalla forma ellittica e colore verde uniforme o screziato, sono in genere disposte a due a due, opposte lungo i fusti.\nI fiori come gi\u00e0 detto coloratissimi variano dal rosso all'arancio, in alcune specie predomina il giallo intenso, o screziato di porpora. Si presentano come tubicini raccolti in folti ciuffi disposti a semicerchio, e solo il becco lungo e curvo dei nettarinidi riesce a succhiarne il nettare, impollinando conseguentemente le piante. La fioritura \u00e8 estiva.\nTassonomia.\nIl genere comprende le seguenti specie:\nIbridi.\nEssendo piante dai fiori molto decorativi, il genere \"Aeschynanthus\" \u00e8 stato pi\u00f9 volte ibridato e selezionato e sono stati introdotti in commercio diversi ibridi.\nEccone un breve elenco:\nColtivazione.\nNel periodo invernale la temperatura non deve scendere mai sotto i 13-16\u00a0\u00b0C.\nLa specie \"marmoratus\" \u00e8 la pi\u00f9 rustica e resiste anche a qualche grado in meno.\nLe annaffiature dovranno essere molto ridotte nel periodo invernale, mentre in estate necessitano di abbondante acqua. Bisognerebbe per\u00f2 curare che nell'ambiente circostante vi sia comunque una certa umidit\u00e0.\nL'esposizione dev'essere in molta luce, ma non al sole diretto; ci\u00f2 favorir\u00e0 la fioritura.\nIl substrato ideale sar\u00e0 composto da terra di foglie e torba con una parte di sfagno. Unire poca agriperlite o argilla che lo dreni per evitare ristagni di acqua.\nOpportuno coltivarle in panieri o vasi appesi, di piccole dimensioni."}
{"id": "1068875", "revid": "2121414", "url": "https://it.wikipedia.org/wiki?curid=1068875", "title": "Crypto.com Arena", "text": "La Crypto.com Arena (denominata in passato Staples Center) \u00e8 un'arena polivalente nel centro di Los Angeles. \u00c8 situata vicino al complesso del Los Angeles Convention Center lungo Figueroa Street. L'arena \u00e8 stata inaugurata il 17 ottobre 1999. La progettazione e la costruzione del palazzo sono state finanziate privatamente per un costo di 375 milioni di dollari.\nL'arena ospita i Los Angeles Kings della National Hockey League (NHL), i Los Angeles Lakers e i Los Angeles Clippers della NBA e i Los Angeles Sparks della Women's National Basketball Association (WNBA). \u00c8 l'unica arena della NBA condivisa da due squadre, nonch\u00e9 uno dei soli tre impianti sportivi professionistici nordamericani ad ospitare due squadre della stessa lega. \nHa ospitato diversi pay per view della World Wrestling Entertainment, tra cui \"WrestleMania 21\", show di punta della federazione, che ha avuto 20.193 spettatori, stabilendo il record di pubblico presente. Ha ospitato 5 edizioni consecutive di SummerSlam dal 2009 al 2014. La Crypto.com Arena inoltre, \u00e8 stata scelta come sede per la celebrazione del funerale di Michael Jackson (deceduto il 25 giugno 2009) tenuto il 7 luglio 2009. Il 31 dicembre 2015 i M\u00f6tley Cr\u00fce vi si sono esibiti per l'ultima data del Final Tour, ponendo fine alla loro carriera. Il 28 ottobre 2016 ha ospitato le finali del campionato mondiale del videogioco \"League of Legends\".\nIl 17 novembre 2021 \u00e8 stato annunciato un accordo ventennale con il noto exchange di criptovalute Crypto.com per modificare il nome in Crypto.com Arena. La modifica del nome \u00e8 diventata effettiva a partire dal 25 dicembre 2021.\nDescrizione.\nCapienza.\nL'arena pu\u00f2 ospitare fino a 19.067 spettatori per il basket, 18.340 per l'hockey sul ghiaccio e circa 20.000 per concerti o altri eventi sportivi. Ci sono anche 160 suite di lusso, comprese 15 suite per eventi. Il record di presenze nell'arena \u00e8 detenuto dalla lotta tra il campione del mondo, Antonio Margarito e Shane Mosley con una folla di 20.820 persone il 25 gennaio 2009."}
{"id": "1068879", "revid": "34119", "url": "https://it.wikipedia.org/wiki?curid=1068879", "title": "Darkseed II", "text": ""}
{"id": "1068882", "revid": "124123", "url": "https://it.wikipedia.org/wiki?curid=1068882", "title": "Cornelia Scipione", "text": "Fu la figlia di Scribonia (poi moglie di Augusto) e di Publio Cornelio Scipione Salvitone. Spos\u00f2 Emilio Lepido Paolo, figlio di Lucio Emilio Paolo, da cui ebbe Lucio Emilio Paolo (il quale spos\u00f2 poi la cugina Giulia minore, nipote di Augusto), Marco Emilio Lepido (console nel 6) e, in base alla testimonianza di Properzio, una figlia di nome Emilia Lepida (nata nel 22 a.C. e dal destino ignoto).\nMor\u00ec nello stesso anno in cui il fratello venne eletto console. Properzio scrisse una elegia per il funerale di Cornelia, lodandone le virt\u00f9."}
{"id": "1068884", "revid": "1573940", "url": "https://it.wikipedia.org/wiki?curid=1068884", "title": "Polyplectron germaini", "text": "Lo speroniere di Germain (Polyplectron germaini ) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura circa 56-60 cm di lunghezza (di cui 25-32 costituiti dalla sola coda); la femmina circa 48 cm (di cui 22-25 di coda). Un esemplare di sesso maschile pesava 510 g, uno di sesso femminile 397.\nAspetto.\nHa un piumaggio generalmente pi\u00f9 scuro di quello dello speroniere chinquis. Diversamente da quest'ultimo, per\u00f2, \u00e8 privo di cresta. Nel maschio adulto, la testa e la maggior parte del collo sono di un colore nerastro finemente barrato di grigio-biancastro e virante al bianco sul mento e sulla parte superiore della gola. La pelle nuda facciale e orbitale \u00e8 rosso scuro. Le parti inferiori sono nerastre e ricoperte da una serie di barre vicine e irregolari di colore camoscio-bruno. Il dorso, cos\u00ec come le ali e la coda, \u00e8 marrone scuro con puntini camoscio. Le piume del mantello, delle scapolari e delle ali terminano con un ocello circolare blu dai riflessi verdi, contornato da anelli neri e camoscio. Le remiganti primarie sono di colore marrone-nero uniforme. Il dorso e il groppone sono privi di ocelli. Ognuna delle 20 rettrici, tranne la coppia di rettrici centrali, presenta un grande ocello subterminale verde metallico cerchiato di nero.\nLa femmina \u00e8 pi\u00f9 piccola del maschio, ma presenta la pelle facciale dello stesso colore. La coda \u00e8 un po' pi\u00f9 corta e meno graduata di quella del maschio. Il piumaggio \u00e8 molto simile a quello del compagno, ma il dorso \u00e8 finemente ricoperto da macchie luminose di colore camoscio e non da puntini. Gli ocelli del mantello e delle ali non sono rotondi, ma di forma vagamente triangolare. Essi presentano un colore blu metallico con una base nera. La coda, finemente barrata, mostra ocelli verde metallico dai bordi mal definiti, in particolare sulle rettrici esterne, ove tendono a fondersi. I giovani somigliano alle femmine, ma hanno ocelli scuri e privi di riflessi.\nBiologia.\nAnche se pu\u00f2 essere comune in alcuni siti particolarmente favorevoli, per la maggior parte del tempo \u00e8 molto difficile da osservare a causa della sua natura schiva che lo spinge a nascondersi nel fitto della boscaglia al minimo segnale di pericolo. I richiami fragorosi, tuttavia, tradiscono la sua presenza, soprattutto quando vengono emessi in risposta alle grida degli altri maschi dei dintorni. Come molti altri galliformi, lo speroniere di Germain trova scampo correndo. Si lancia in un volo basso e rapido soltanto in caso di un pericolo molto vicino. In situazioni normali, lo speroniere di Germain vive in coppie o in piccoli gruppi familiari.\nLa parata dello speroniere di Germain \u00e8 molto simile a quella dello speroniere chinquis, ma con un minore spiegamento delle rettrici e delle remiganti. Per sedurre la compagna, il maschio inizia dapprima ad allargare leggermente il piumaggio, poi a girare lei intorno espandendo moderatamente le rettrici. Quando \u00e8 abbastanza vicino, le fa un'offerta di cibo e si ritrae calorosamente per iniziare quasi immediatamente una parata met\u00e0 frontale, met\u00e0 laterale con le rettrici pi\u00f9 ampiamente dispiegate, il petto abbassato a terra, l'ala situata sul lato in cui si trova la femmina semi-spiegata e quella opposta sollevata, in modo da mettere in mostra gli ocelli.\nAlimentazione.\nNon abbiamo informazioni specifiche sulla dieta di questo speroniere nel suo ambiente naturale. Tuttavia \u00e8 probabile che questa specie sia, come tutti gli altri speronieri, onnivora.\nRiproduzione.\nIn natura la stagione riproduttiva ha luogo almeno da febbraio ad aprile. Lo speroniere di Germain non si \u00e8 dimostrato cos\u00ec strettamente monogamo come sostenuto da alcuni autori. Alcune informazioni raccolte in cattivit\u00e0 tendono a dimostrare che in questa specie i casi di poligamia non sono poi cos\u00ec rari, proprio come nello speroniere chinquis. Il nido, costruito a terra, in una depressione poco profonda, contiene una o due uova la cui incubazione dura una ventina di giorni. In cattivit\u00e0 la riproduzione si protrae praticamente durante tutto l'anno. Non appena i giovani divengono indipendenti, la femmina depone una seconda covata la cui incubazione dura tra 21 e 22 giorni.\nDistribuzione ed habitat.\nLo speroniere di Germain abita nelle foreste, spesso in prossimit\u00e0 di luoghi umidi, a partire dal livello del mare fino a 1200 o 1400 metri e anche fino a 1800 metri sul massiccio di Lang Biang. Frequenta le foreste secondarie, le aree riforestate soggette al prelievo di alberi o i boschetti spinosi di bamb\u00f9 situati su terreni pianeggianti o leggermente in pendenza. Nella maggior parte dei casi si tratta di formazioni di alberi sempreverdi dominate negli strati superiori da dipterocarpi. Lo speroniere di Germain pu\u00f2 anche frequentare i parchi naturali situati su terreni collinosi ricoperti da foreste decidue, talvolta paludosi e dominati da boschetti di bamb\u00f9 in pi\u00f9 punti. In questi casi gli speronieri si discostano dalle loro normali abitudini e sono in grado di visitare anche i pendii pi\u00f9 scoscesi.\nLo speroniere di Germain \u00e8 endemico dell'Indocina, pi\u00f9 precisamente del sud del Vietnam, ove abita la regione compresa tra le province di Dong Nai e di Binh Phuoc, a sud, e il 14\u00ba grado di latitudine nord, a nord. Recentemente la specie \u00e8 stata osservata anche nelle province adiacenti e nell'estremit\u00e0 orientale della Cambogia. Al contrario, la sua presenza nel Laos \u00e8 ritenuta dubbia e basata probabilmente su identificazioni erronee di esemplari di speroniere chinquis.\nConservazione.\nNei bassopiani del Vietnam che costituiscono una parte non trascurabile del suo areale, la specie ha sofferto del degrado molto sensibile del suo \"habitat\" a causa della deforestazione e dello sfruttamento del legname per scopi commerciali. La caccia e il bracconaggio costituiscono minacce minori. Allo stesso modo, in Cambogia, il suo areale si \u00e8 ridotto a causa della trasformazione dei suoi \"habitat\" forestali in terreni agricoli sfruttati dall'uomo."}
{"id": "1068886", "revid": "1610933", "url": "https://it.wikipedia.org/wiki?curid=1068886", "title": "Speroniere di Germain", "text": ""}
{"id": "1068894", "revid": "765341", "url": "https://it.wikipedia.org/wiki?curid=1068894", "title": "Zama (Cartagine)", "text": "Zama fu una citt\u00e0 appartenente all'impero cartaginese dove, nel 202 a.C., i Romani vinsero l'ultima battaglia della seconda guerra punica. \nLa sua localizzazione precisa \u00e8 tuttora incerta, anche se vi \u00e8 tendenza a situarla nei pressi del villaggio di Djama a sud di Tunisi (36\u00b006'54\"N, 9\u00b017'04\"E), dove sono stati effettuati ritrovamenti archeologici. Dopo la sconfitta cartaginese, la citt\u00e0 appartenne al regno di Numidia e tra l'altro fu la residenza di Giuba I, il che le valse il nome di \"Zama Regia\". Venne poi incorporata nella provincia d'Africa proconsolare, e nel 322 acquis\u00ec lo statuto di colonia col nome di \"Colonia Aelia Hadriana Augusta Zama Regia\".\nNon bisogna confonderla con la citt\u00e0 che i Romani chiamarono \"Zama Minor\", nei pressi di Maktar, attualmente oggetto di scavi archeologici."}
{"id": "1068895", "revid": "29244", "url": "https://it.wikipedia.org/wiki?curid=1068895", "title": "Ebbrezza da alto fondale", "text": ""}
{"id": "1068898", "revid": "1711941", "url": "https://it.wikipedia.org/wiki?curid=1068898", "title": "Mare di N\u00farnen", "text": ""}
{"id": "1068901", "revid": "1305772", "url": "https://it.wikipedia.org/wiki?curid=1068901", "title": "Cayey", "text": "Cayey \u00e8 una citt\u00e0 di Porto Rico situata nella zona sud-orientale dell'isola. L'area comunale confina a nord con Cidra, a est con Caguas, San Lorenzo e Patillas, a sud con Guayama e Salinas e a ovest con Aibonito. Il comune, che fu fondato nel 1773, oggi conta una popolazione di quasi 50.000 abitanti ed \u00e8 suddiviso in 22 circoscrizioni (\"barrios\")."}
{"id": "1068904", "revid": "101260", "url": "https://it.wikipedia.org/wiki?curid=1068904", "title": "Universit\u00e0 degli studi di Napoli Federico II", "text": ""}
{"id": "1068910", "revid": "474175", "url": "https://it.wikipedia.org/wiki?curid=1068910", "title": "Prytan\u00e9e national militaire", "text": "Il Prytan\u00e9e national militaire \u00e8 una scuola francese gestita dall'esercito, che offre un'istruzione regolare di scuola superiore nonch\u00e9 corsi speciali di preparazione all'universit\u00e0, equivalenti come livello ai primi anni di universit\u00e0, per studenti che desiderano entrare nelle accademie militari francesi. La scuola \u00e8 ubicata nella Francia occidentale nella citt\u00e0 di La Fl\u00e8che.\nStoria.\nDurante il XVI secolo, Francesca, duchessa di Alen\u00e7on e nonna del futuro Enrico IV, fond\u00f2 un castello a La Fl\u00e8che, dove Antonio di Borbone, re di Navarra, e sua moglie Giovanna d'Albret, futuri genitori di Enrico IV, risiedettero nel 1552. Il castello fu donato ai Gesuiti da Enrico IV nel 1604 per istituire un Collegio sotto il nome di \"Collegio Reale Enrico il Grande\", al fine di \"selezionare e formare le migliori menti del tempo\".\nIl Collegio dei Gesuiti (1604-1762).\nI primi Gesuiti lasciarono Pont-\u00e0-Mousson il 16 ottobre 1603, e raggiunsero La Fl\u00e8che il 2 gennaio 1604. Iniziarono ad insegnare grammatica, retorica, latino, greco, ebraico, filosofia, matematica, teologia. Nel maggio 1607 fu emesso un editto di fondazione a Fontainebleau, nel quale l'edificio iniziava a prendere la sua forma attuale.\nIl filosofo Ren\u00e9 Descartes, meglio noto come Cartesio, fu uno dei primi e pi\u00f9 illustri studenti della scuola dal 1607 al 1615, e la present\u00f2 nel suo famoso Discorso sul metodo con la frase: \"Io sono stato in una delle pi\u00f9 famose scuole d'Europa\".\nIl Collegio continu\u00f2 a espandersi e, alla morte di Enrico IV, fu costruita una vasta chiesa, opera dell'architetto gesuita \u00c9tienne Martellange, nella quale furono conservati come reliquie i cuori di Enrico IV e di sua moglie, la regina Maria de' Medici.\nIntorno al 1650, il Collegio divenne un centro di erudizione cosmopolita, in quanto \"lo visitavano Americani, Indiani, Tartari, Russi e perfino Cinesi\" (lo storico Marchant de Burbure nel 1803). Circa 1.500 studenti vivevano a La Fl\u00e8che, sorvegliati da 120 Gesuiti secondo la regola educativa gesuitica della \"Ratio Studiorum\". Gli studenti venivano preparati a varie funzioni, nella Chiesa (cardinale de Talleyrand), nello Stato (S\u00e9guier, Voisin, ecc.), o nell'Esercito (Maresciallo de Gu\u00e9briant).\nLa Scuola dei Cadetti (1764-1776).\nNel 1764, in seguito all'espulsione dei Gesuiti, dopo un intervallo di due anni, la scuola fu trasformata da Luigi XV e Choiseul in una istituzione militare volta a formare giovani cadetti per l'ammissione alla Scuola Militare, la \"Scuola dei Cadetti o Scuola militare preparatoria alla Scuola Militare del Campo di Marte\". Questi sforzi per creare istituzioni militari erano la conseguenza delle sconfitte militari nella Guerra dei Sette Anni. La scuola era riservata a 250 studenti di nobile estrazione, come pure ai figli di ufficiali che fossero feriti o deceduti in combattimento, e ai figli dei cavalieri di San Luigi.\nIl Collegio (1776-1793).\nNel 1776, il Conte di Saint Germain tent\u00f2 di chiudere la scuola, ma essa fu ricostituita da Luigi XVI, che ne affid\u00f2 la gestione ai \"Padri della Dottrina cristiana\" (\"P\u00e8res de la Doctrine chr\u00e9tienne\"). Tra gli altri, essi educarono il futuro generale Bertrand, che accompagn\u00f2 Napoleone a Sant'Elena, e i due fratelli Chappe, che inventarono il telegrafo ottico.\nIl Collegio fu chiuso nel 1793 in seguito all'avvento della Rivoluzione francese. Per un periodo, gli edifici furono utilizzati per vari scopi, diventando ad esempio una calzoleria per l'esercito della Repubblica. Un decreto consolare del 1\u00ba germinale anno VIII (22 marzo 1800) suddivise il \"Prytan\u00e9e\" in quattro collegi, situati il primo nei locali dello stesso \"Prytan\u00e9e\" a Parigi, il secondo a Fontainebleau, il terzo a Versailles e il quarto a Saint-Germain-des-Pr\u00e9s..\nIl \"Prytan\u00e9e Militaire\" (1808-oggi).\nIl 24 marzo 1808, Napoleone ribattezz\u00f2 la scuola \"Prytan\u00e9e Militaire\", con un riferimento classico all'istituto greco del \"pritaneo\", un organo esecutivo che costituiva il cuore religioso e politico delle antiche citt\u00e0 greche. Quando Napoleone si era trasferito a Fontainebleau per stabilire la sua corte, aveva deciso di trasferire l'\"\u00c9cole Sp\u00e9ciale Militaire de Fontainebleau\" a Parigi, e il \"Prytan\u00e9e de Saint-Cyr\" a La Fl\u00e8che. Da allora vari nomi furono adottati per la scuola, come \"\u00c9cole royale militaire\" (1814-1830), \"Coll\u00e8ge royal militaire\" (1831-1848), \"Coll\u00e8ge national militaire\" (1848-1853), \"Prytan\u00e9e imp\u00e9rial militaire\" (1853-1870), \"Prytan\u00e9e militaire\" e \"Prytan\u00e9e national militaire\" (dal 1870).\nDurante la seconda guerra mondiale nel 1940, il \"Prytan\u00e9e\" dovette essere trasferito per alcuni anni successivamente a Billom, Valence e poi Brian\u00e7on.\nOggi.\nOggi il \"Prytan\u00e9e\" inizia dal livello della scuola superiore, e ha \"classes pr\u00e9paratoires\", cio\u00e8, classi preparatorie per l'ammissione agli esami delle \"grande \u00e9cole\" francesi di \"\u00e9lite\", quali l'\"\u00c9cole polytechnique\", l'\"\u00c9cole Navale\" della marina, l'\"\u00c9cole de Saint-Cyr\" dell'esercito, l'\"\u00c9cole de l'Air\" dell'aeronautica e varie scuole civili di specializzazione in ingegneria o commercio.\nGli studenti della scuola sono soprannominati \"Brutions\", come riferimento classico alla regione del Bruttium nell'Italia romana, i cui abitanti erano famosi per la loro rudezza e il loro spirito combattivo."}
{"id": "1068912", "revid": "149726", "url": "https://it.wikipedia.org/wiki?curid=1068912", "title": "Michele Scotto", "text": ""}
{"id": "1068917", "revid": "701660", "url": "https://it.wikipedia.org/wiki?curid=1068917", "title": "Balsamo di tigre", "text": "Balsamo di tigre \u00e8 il nome commerciale di un unguento fabbricato e distribuito dalla Haw Par Corporation Limited di Singapore, che ha registrato il marchio; oggi in commercio se ne trovano vari cloni.\nVenne originariamente sviluppato a Rangoon (Birmania) nel 1870 dall'erborista Aw Chu Kin che, in punto di morte, chiese ai figli Aw Boon Haw ed Aw Boon Par di perfezionare il prodotto.\nIl balsamo di tigre \u00e8 disponibile in due varianti:\nIngredienti.\nPercentuali in peso:\nIl resto \u00e8 a base di paraffina e petrolato (42,0%)\nCon l'aggiunta di idrossido di ammonio il balsamo di tigre diventa rosso (il balsamo di tigre originale non ne contiene e il suo colorito \u00e8 rosso-arancio).\nIl balsamo di tigre, contrariamente alla credenza popolare, non contiene parti di tigre.\nIndicazioni.\nIl balsamo della tigre pu\u00f2 essere usato nei seguenti casi:\nViene anche usato da alcuni studenti di medicina durante le sessioni di dissezione. Applicato su una maschera, il suo odore forte pu\u00f2 coprire quello dei cadaveri.\nEffetti collaterali.\nNel 1990, una piccola sperimentazione clinica di 20 pazienti finalizzata a verificare la sicurezza di undici preparati topici a base di erbe comunemente usati a Hong Kong ha concluso che il balsamo di tigre ha causato dallo 0,5 all'1,5% dei casi una lieve irritazione cutanea.\nIl balsamo di tigre \u00e8 controindicato per i bambini di et\u00e0 inferiore ai sette anni e le donne in gravidanza o in allattamento a causa degli oli essenziali che contiene.\nPotrebbe esserci il rischio di reazioni cutanee se viene aggiunta o venduta una fonte di calore esterna, come una piastra riscaldante. Non usarlo insieme a bottiglie di acqua calda o piastre riscaldanti.\nNon applicare su mucose, occhi e pelle irritata. Le mani rimangono leggermente umide, anche dopo un accurato lavaggio, strofinando gli occhi, dopo l'applicazione, pu\u00f2 essere molto sgradevole. Pu\u00f2 essere fatale per i bambini se ingerito.\nPu\u00f2 causare reazioni allergiche su pelli sensibili, provare su di una piccola area prima dell'uso."}
{"id": "1068919", "revid": "287204", "url": "https://it.wikipedia.org/wiki?curid=1068919", "title": "Ex convento di Santa Caterina", "text": "Lex convento di Santa Caterina si trova in piazza San Marco a Firenze, con affacci e ingressi anche su via Cavour 49, via degli Arazzieri e via San Gallo 18-20. Oggi vi ha sede il Comando Militare per il Territorio dell'Esercito \"Toscana\".\nStoria.\nEra qui in origine un convento domenicano intitolato a santa Caterina da Siena, fondato da Camilla Bartolini Davanzati e consacrato nel 1506. La donna era stata sedotta dalle prediche di Girolamo Savonarola assieme al marito Ridolfo Rucellai, che pure abbracci\u00f2 la vita monastica. Tuttavia Ridolfo non prese mai i voti, pur abitando nel vicino convento di San Marco, mentre Camilla divenne terziaria domenicana di Santa Maria Novella, assieme a tre donne della famiglia Rosselli, che posedevano case e terreni proprio qui, permettendo la fondazione di un nuovo convento. Nel 1527, durante la cacciata dei Medici, fu affidata alle suore del convento la piccola Caterina de' Medici, scomoda nipote di Clemente VII.\nNegli anni successivi il monastero e la sua chiesa furono ingranditi ed abbelliti grazie anche a numerosi lasciti, con il contributo di molte illustri famiglie fiorentine. Qui visse suor Plautilla Nelli, considerata la prima artista donna di rilievo nella storia dell'arte. Vi dipinse l\"Ultima cena\" su tavola, considerata la pi\u00f9 grande opera d'arte antica dipinta mai da una donna (oggi si trova nel museo di Santa Maria Novella).\nNel 1808, a seguito delle soppressioni napoleoniche, la fabbrica fu adattata dall'architetto Giuseppe Del Rosso a Conservatorio delle Arti e dei Mestieri: negli anni successivi trovarono qui spazio l'archivio, la biblioteca e la collezione di antichit\u00e0 dell'Accademia di Belle Arti, una collezione di minerali raccolta da Giovanni Targioni Tozzetti e, nel 1831, la collezione egizia granducale (comprensiva delle opere raccolte durante la spedizione franco toscana del 1828-1829).\nInteressato da un progetto steso dall'architetto Mariano Falcini che lo aveva immaginato adattato a seminario Arcivescovile, l'edificio fu in realt\u00e0 nel 1853 adibito a caserma della Gendarmeria, quindi nuovamente interessato da interventi in occasione del trasferimento a Firenze della Capitale d'Italia, nel 1865, essendo stato individuato per ospitare il Ministero della Guerra. Tale nuova e importante destinazione comport\u00f2 la soprelevazione di un piano e la distruzione dell'antica chiesa conventuale posizionata su via degli Arazzieri, il tutto al fine di adeguare e ampliare gli spazi disponibili. Fu quindi in questa occasione che, ad eccezione del cortile, la fabbrica perse i caratteri propri dell'originaria struttura religiosa, anche perch\u00e9, per allargare via degli Arazzieri, si rese necessario abbattere interamente l'antico fronte su questo lato, poi ricostruito su progetto dell'architetto Giovanni Castellazzi, tenente colonnello del Genio.\nAllo stesso era d'altra parte chiaro di aver trasformato radicalmente e quindi snaturata l'antica struttura, cos\u00ec come di avere \"fatto sacrifizio di ogni senso artistico\": non stupiscono quindi le aspre critiche che accompagnarono la realizzazione, ben sintetizzate da un articolo de \"La Nazione\" del primo settembre 1866: \"La piazza San Marco, come se avesse bisogno di un'altra deturpazione, ha veduto crescere il casone del Ministero della Guerra. Le cento finestre dettero il nome di una casa signorile fiorentina. Le mille finestre del nuovo palazzo, il colore giallo-rosso e la bassissima porta si contendono l'onore di dare il nome al nuovo palazzo che il pubblico ha gi\u00e0 cominciato a battezzare col nome di palazzo della porta nana\".\nDiventato in seguito sede del Gran Comando del Dipartimento Militare, l'edificio fu colpito nel 1931 da un devastante incendio che distrusse il terzo piano, comportando nuovi lavori di trasformazione e miglioramento.\nDescrizione.\nIl vasto edificio occupa gran parte dell'isolato tra via San Gallo, via degli Arazzieri e via Cavour. Due facciate simmetriche decorano i fronti principali e sono fonte dei lavori ottocenteschi. Al pian terreno si trova una fascia finto bugnato in pietra artificiale, seguita ai piani superiori da tre ordini di finestre neorinascimentali.\nUna lapide lungo via Cavour ricorda Antonio Baldissera, il generale che comand\u00f2 le truppe italiane in Eritrea. Vi si legge:\nSi accede alla caserma da un atrio con pitture a monocromo raffiguranti partiture geometriche, fregi e trofei. A destra una targa bronzea ricorda i soldati italiani caduti nella prima guerra mondiale.\nIl cortile \u00e8 delimitato su tre lati da un portico a tutto sesto impostato su massicci pilastri, con i fronti interni decorati da tondi dipinti dei reggimenti dell'esercito italiano. Tra le colture che decorano lo spazio verde al centro ci sono siepi di alloro, palme e altre piante ornamentali. Al centro si trova una fontana di forma circolare decorata da un putto."}
{"id": "1068921", "revid": "46291", "url": "https://it.wikipedia.org/wiki?curid=1068921", "title": "Columnea", "text": "Columnea \u00e8 un genere di piante della famiglia delle Gesneriaceae, che comprende circa 200 specie di piante epifite, diffuse in America del Sud e nei Caraibi.\nDescrizione.\nHabitat.\nIn natura cresce nelle foreste pluviali, attaccata ai rami degli alberi con le radici che spuntano dai fusti lunghi e ricadenti. Assorbe nutrimento dai tronchi delle piante che le ospitano e dall'umidit\u00e0 dell'aria."}
{"id": "1068924", "revid": "1793900", "url": "https://it.wikipedia.org/wiki?curid=1068924", "title": "Pavillon des sessions du Louvre", "text": "Il Pavillon des sessions du Louvre \u00e8 un museo francese nato nel 1995 per volere dell'allora presidente Jacques Chirac ed \u00e8 l'ottava sezione del Museo del Louvre.\nVi sono esposti capolavori di \"arte altra\" scelti dallo studioso Kerchache, che si \u00e8 battuto in prima persona per l'apertura della sezione. Il \"pavillon des session\" \u00e8 da molti considerato \"l'antenna\" del grande mus\u00e9e du quai Branly, totalmente dedicato all'arte extra-europea e sorto qualche anno pi\u00f9 tardi nella stessa Parigi."}
{"id": "1068931", "revid": "125130953", "url": "https://it.wikipedia.org/wiki?curid=1068931", "title": "Antonio Baldissera", "text": "Biografia.\nAntonio Gio Battista Baldissera nasce a Mont\u00e0 di Padova il 27 maggio 1838, da Antonio e Maddalena Marini, entrambi originari di Gemona del Fruli.\nRimasto presto orfano di padre, la madre lo invi\u00f2 a Udine dove frequent\u00f2 le scuole primarie grazie all'interessamento dell'arcivescovo Zaccaria Bricito. A sua volta, il prelato lo raccomand\u00f2 all'imperatrice d'Austria Maria Anna, la quale ne favor\u00ec l'entrata nella prestigiosa accademia militare di Wiener Neustadt il 29 ottobre 1849, all'et\u00e0 di appena 11 anni.\nCompiuto il regolare corso di studi e superati gli esami, inizia la sua brillante carriera militare nel Reggimento della fanteria di linea arciduca Ranieri N\u00b0 59, dove entra col grado di sottotenente di prima classe nel 1857. Promosso sottotenente di seconda classe, avanza a primo tenente il 27 maggio 1859, quando la guerra contro il Piemonte ed i suoi alleati francesi \u00e8 gi\u00e0 scoppiata. La sua esemplare condotta tenuta nel corso dei combattimenti lungo il fiume Sesia, come ufficiale di stato maggiore aggiunto al 7\u00ba Corpo d'armata, viene premiata, sebbene a posteriori, con la concessione della croce al merito militare (Ordine d'Armata N\u00b0 46 del 17 dicembre 1859).\nPassato effettivo nel Corpo di stato maggiore generale e promosso capitano di seconda classe il 20 luglio 1859, entra nel 7\u00ba Battaglione cacciatori da campo il 1\u00ba luglio 1860 dove avanza di prima classe nel 1864. Con questo grado partecipa alla breve campagna del 1866 in Italia, aggregato allo stato maggiore del Corpo d'armata del luogotenente maresciallo di campo Maroi\u010di\u0107. La sua buona prova nell'espletamento di questo suo incarico a Custoza, gli vale il sovrano riconoscimento di lode. Nell'ultima parte del conflitto viene trasferito al 37\u00ba Battaglione cacciatori ma poi rientra nei ranghi del 7\u00ba Battaglione.\nAll'atto della cessione del Veneto all'Italia viene esentato dal giuramento di fedelt\u00e0 all'imperatore e passa in forza al Regio Esercito dove si distingue per rigore e professionalit\u00e0. Tenne il comando militare anche a Firenze nell'ex convento di Santa Caterina, sulla parete esterna del quale gli \u00e8 dedicata una lunga lapide, illuminata giorno e notte.\nIl 25 settembre 1879 sposa Luisa Mariani e nascono due figlie: Camilla (Clelia) che in seguito sposa Nico Castellini e Letizia (Lete) che in seguito sposa Giorgio Tondani.\nComand\u00f2 da Colonnello nel 1886 il 7\u00ba Reggimento bersaglieri di stanza a Firenze e da qui raggiunge l'Eritrea, inquadrato nei ranghi della colonna Asinari di San Marzano. Quando il Di San Marzano abbandona il comando gli subentra, coi gradi da generale di brigata, con l'incarico di riorganizzare la colonia. Rientrato in Italia riceve l'incarico di sostituire Oreste Baratieri alla fine di febbraio del 1896. Pur in procinto di essere sostituito al comando, Baratieri attacc\u00f2 le forze etiopiche mentre Baldissera era in viaggio su Suez. Dal 4 marzo 1896 (all'indomani della sconfitta di Adua) Baldissera divenne governatore generale dell'Eritrea italiana riuscendo a fermare l'avanzata delle forze etiopiche.\nFu nominato senatore del Regno nel 1904.\nMor\u00ec a Firenze l'8 gennaio 1917. \u00c8 sepolto nel cimitero di Soffiano."}
{"id": "1068934", "revid": "155634", "url": "https://it.wikipedia.org/wiki?curid=1068934", "title": "Casilino", "text": "Casilino \u00e8 la zona urbanistica 6B del Municipio Roma V di Roma Capitale. Si estende sul quartiere Q. VII Prenestino-Labicano.\nGeografia fisica.\nTerritorio.\nI confini della zona sono costituiti da: via Casilina, viale della Primavera, via Anagni, via Teano, via Torre Cajetani, via San Vito Romano, via di Acqua Bullicante fino a via Casilina.\nLa zona confina:\nStoria.\nNasce con il piano di Zona 23 \"Casilino 23\", dal quale l'area venne usualmente chiamata Casilino 23. Un referendum consultivo locale determin\u00f2 l'assegnazione, non ufficiale, ma che ricorre sulle targhe delle indicazioni stradali, di Villa De Sanctis dalla presenza della villa omonima.\nIl complesso si \u00e8 formato, in base alla legge 167 del 1962 per l'edilizia economica e popolare, nella seconda met\u00e0 degli anni settanta in un territorio occupato abusivamente da baracche, demolitori di auto, vecchi casali. Qui era anche la borgata Gordiani, narrata nelle novelle di Alberto Moravia e Pier Paolo Pasolini, una delle borgate ufficiali di Roma che negli anni ottanta, dopo numerose manifestazioni di protesta con fal\u00f2 stradali, venne abbattuta e al suo posto realizzata una strada di comunicazione tra la Casilina e la Prenestina.\nIl nuovo quartiere, progettato dall'architetto romano Ludovico Quaroni, \u00e8 stato realizzato da numerose cooperative edilizie per lo pi\u00f9 in 29 edifici a \"stecca\", disposti a ventaglio, digradanti verso quattro differenti centri di convergenza, con un'altezza che varia da 2 a 14 piani.\nIl quartiere si caratterizza per gli spazi di verde, messi in opera dalla iniziativa privata degli abitanti, che si vanno ad aggiungere all'ampia zona verde di Villa De Sanctis.\nGeografia antropica.\nOdonimia.\nGli odonimi si riferiscono a personaggi che nella letteratura, nella musica e nel teatro si sono espressi nel dialetto romanesco come Romolo Balzani, Checco Durante, Valentino Banal, Francesco Ferraironi, Mario Ugo Guattari, Pio Pecchiai."}
{"id": "1068935", "revid": "729019", "url": "https://it.wikipedia.org/wiki?curid=1068935", "title": "Anton Wilhelm von L'Estocq", "text": "Biografia.\nEra figlio di un ufficiale prussiano e la famiglia era di origini ugonotte. Nel 1757 entr\u00f2 come cadetto portabandiera nel reggimento berlinese \"Gens d'armes\". Durante la guerra dei sette anni partecip\u00f2 alle battaglie di Zorndorf, Kunersdorf e Torgau. Dopo un combattimento presso Langensalza fu insignito nel 1761 dell'Ordine \"Pour le M\u00e9rite\".\nNel 1768 fu promosso tenente e trasferito nel reggimento di ussari di Hans Joachim von Zieten, del quale divenne aiutante di stato maggiore, fu poi promosso maggiore, poi tenente colonnello e quindi colonnello. Il re Federico Guglielmo II di Prussia lo nomin\u00f2 nel 1790 comandante di battaglione nel 2\u00ba reggimento Ussari.Nella guerra della prima coalizione antifrancese la sua unit\u00e0 partecip\u00f2 alle battaglie di Kaiserslautern, Morsbrunn e Trippstadt. Nel 1794 prese il comando del reggimento di appartenenza che dopo la pace di Basilea del 1795 fu impiegato ai confini della Vestfalia come forza di sicurezza contro i francesi.\nNel 1803 fu promosso generale e trasferito nella Prussia orientale. Qui assunse il comando in capo delle truppe della regione. Nella guerra della quarta coalizione prese parte, nel 1807 con il suo capo di stato maggiore Gerhard von Scharnhorst alla battaglia di Eylau e fu insignito in quell'occasione dell'Ordine dell'Aquila nera. Dopo la sconfitta nella battaglia di Friedland fu membro della commissione istituita dal re per indagare sui motivi del collasso prussiano.\nNel novembre 1808 fu nominato governatore della Residenza di Berlino. Nel 1814 fu nominato Governatore di Breslavia."}
{"id": "1068936", "revid": "45927", "url": "https://it.wikipedia.org/wiki?curid=1068936", "title": "Un ponte per terabithia", "text": ""}
{"id": "1068940", "revid": "959675", "url": "https://it.wikipedia.org/wiki?curid=1068940", "title": "Gordiani", "text": "Gordiani \u00e8 la zona urbanistica 6D del Municipio Roma V di Roma Capitale. Si estende sui quartieri Q. VII Prenestino-Labicano e Q. XXII Collatino.\nGeografia fisica.\nTerritorio.\nLa zona confina:\nStoria.\nNasce come borgata ufficiale nel 1928-30 a ridosso del parco di villa Gordiani, dove si trovano i resti della residenza della famiglia imperiale Gordiani del III secolo (Gordiano I, Gordiano II e Gordiano III).\nAbitata da povera gente, circa 5000 persone, la borgata era costituita da gruppi di casette a un piano, costruite con materiali di risulta, prive di acqua corrente, di luce e di bagni. L'acqua veniva presa da fontanelle poste in mezzo alle casette, mentre per i servizi igienici, sempre tra una casetta e l'altra, c'erano delle latrine pubbliche alla turca, con i canali di scolo ai lati, a scapito dell'igiene.\nL'impianto planimetrico della borgata era regolato da una scacchiera di strade sterrate, che ricordava la disposizione dei \"castrum\" romani, comunicando un chiaro sapore di accampamento militare precario.\nLa scuola fu edificata nel 1938, come riporta uno studio pubblicato su Internet dell'Universit\u00e0 \"La Sapienza\" DiAr Osservatorio sul moderno a Roma - Ricerca \"Scuole\" per la Conservatoria del Comune di Roma - nella scheda dell'arch. P. Capolino viene analizzato un \"lotto di forma rettangolare\" posto \"all'angolo tra via dei Gordiani e via Anagni\" confinante \"a ovest con l'asilo nido Anagni e a sud con via Belmonte\".\nSulla mappa IGM 1950, laddove si nota a sud Tor Pignattara, a nord Acqua Bullicante, ad est Centocelle (a sud-est si nota bene Piazza dei Mirti); al centro c'\u00e8 la Borgata Gordiani e poco pi\u00f9 a nord di essa, percorrendo via dei Gordiani ci si imbatte di una struttura dalla tipica forma di una scuola degli anni '30 (anche la Cecconi, semicoeva, a Centocelle ha quella forma). Probabilmente \u00e8 l\u00ec che sorgeva l'edificio scolastico della Borgata Gordiani, poi demolito per far posto a quello che, ad oggi, \u00e8 una succursale del Liceo Benedetto da Norcia.\nA ridosso della chiesa ci sono targhe che ricordano la seconda guerra mondiale con l'indicazione Cordiani anzich\u00e9 Gordiani trattandosi di zona di periferia e quindi poco nota. Un'altra targa riferita alla prima guerra mondiale \u00e8 sparita negli anni ottanta lasciando solo i segni dello spazio occupato. Tra le due sedi stradali di via dei Gordiani erano state costruite mini baracche i cui resti sono ancora visibili nel terreno.\nSempre negli anni '80, dopo numerose manifestazioni di protesta con fal\u00f2 stradali sostenute dal Partito Comunista di quegli anni, la borgata venne abbattuta e gli abitanti indotti a trasferirsi nelle case comunali dell'estrema periferia, tra cui Tor Bella Monaca, dove ebbero condizioni di vita assai migliori.\nQuesto spazio venne presto occupato da gruppi di nomadi ai quali il Comune di Roma, negli anni novanta, forn\u00ec i servizi elementari e case prefabbricate decorose.\nTale complesso venne avviato su volere di Benito Mussolini per \"baraccare per sbaraccare\" lasciando libero il centro storico, in particolare la zona dei Fori Imperiali, via dell'Impero, occupata da case anche alquanto decorose che vennero, come noto, abbattute non senza polemiche che si trascinano anche ai giorni nostri. Le case di cui sopra vennero occupate anche dai tanti immigrati pi\u00f9 o meno regolari del tempo, perch\u00e9 avere la residenza a Roma era difficile senza un regolare contratto di lavoro.\nLa borgata Gordiani \u00e8 stata narrata nelle novelle di Alberto Moravia e Pier Paolo Pasolini ed \u00e8 la borgata (sia pure con nome modificato) in cui \u00e8 ambientato il film \"Ho ritrovato mio figlio \" del 1954.\nSport.\nNella zona hanno sede diverse societ\u00e0 sportive della capitale, il \"Savio\" ed il \"Collatino\", oltre alla \"Pro Roma\", societ\u00e0 che ha visto crescere nelle proprie fila anche alcuni giocatori poi arrivati al successo nelle serie maggiori. Dal 2018 \u00e8 nata la squadra \"Borgata Gordiani\" che si ispira ai valori del calcio popolare."}
{"id": "1068942", "revid": "326822", "url": "https://it.wikipedia.org/wiki?curid=1068942", "title": "Iniettore pompa", "text": ""}
{"id": "1068944", "revid": "999533", "url": "https://it.wikipedia.org/wiki?curid=1068944", "title": "Luca Filippi", "text": "Carriera.\nGli esordi.\nAll'et\u00e0 di otto anni inizia a correre nei go-kart. Nel 2002 vince la selezione \"Astra e Autosprint cercano piloti\" e inizia a gareggiare nella Mazda MX-5 Cup ottenendo una vittoria e due podi.\nNel 2003 partecipa al campionato di Formula Renault italiana chiudendo al terzo posto la winter series. Nel 2004 continua nella serie, concludendo il campionato al terzo posto, dietro al suo futuro rivale in GP2 Pastor Maldonado ed a Kohei Hirate. Passa poi alla F3000, vincendo il campionato italiano nel 2005, correndo per la Fisichella Motor Sport. A fine anno collauda per la prima volta una monoposto di Formula 1 della Minardi, nel loro ultimo test nella serie.\nGP2 (2006-2012).\nNel 2006 debutta in GP2 disputando 6 gare con la Fisichella Motor Sport con un quinto posto ad Imola. Poi passa, per le successive 12 gare, alla BCN Competici\u00f3n, concludendo a Monza con un quarto posto in gara 1.\nNel 2007 passa alla Super Nova, con cui ottiene la pole e la vittoria nella prima gara del primo round in Bahrain, ed il terzo posto nella seconda gara. Nel corso della stagione ottiene altri podi, tutti secondi posti, in Francia, due in Italia ed uno in Belgio, terminando la stagione al quarto posto. Il 14 novembre collauda la monoposto della Honda in Formula 1, ed il 6 dicembre quella della Super Aguri, battendo il titolare Takuma Sat\u014d. A Bologna, l'8 dicembre, Filippi \u00e8 insignito del Casco d'Oro come miglior pilota italiano 2007.\nFilippi viene nominato collaudatore ufficiale della Honda per il 2008. Per la stagione 2008 della GP2 Asia Series gareggia con il team malese Meritus, vincendo il Gp di Indonesia a Sentul.\nNella stagione 2009 approda nuovamente alla Super Nova ed ottiene un quarto posto nella gara uno di Barcellona ed un secondo posto nella gara uno di Istanbul. Dopo una stagione ricca di alti e bassi, termina l'anno con la grande vittoria in Portogallo nell'ultima gara, chiudendo il campionato in quinta posizione.\nTorna nuovamente al Team Meritus per la GP2 Asia, ottenendo la prima vittoria della scuderia in Bahrain e terminando al secondo posto.\nFilippi corre la stagione 2010 di Auto GP con le scuderie Euronova Racing e Super Nova Racing, ottenendo tre podi in 10 gare, di cui due vittorie, una alla prima gara di Brno ed una all'ultima a Monza, concludendo quinto un campionato vinto da Romain Grosjean.\nPer la stagione 2011 della GP2 firma nuovamente per la Super Nova al fianco del malese Fairuz Fauzy. Dopo 10 gare, di cui due a punti, entrambe a Monaco, e tra cui un terzo posto, passa alla Scuderia Coloni al posto del connazionale Kevin Ceccon, che a sua volta aveva sostituito l'infortunato Davide Rigon. Subito alla prima gara al N\u00fcrburgring si qualifica secondo, ma ottiene vittoria e giro veloce, festeggiando nel migliore dei modi la sua centesima gara. Nella seconda gara ottiene il terzo posto. In Ungheria ottiene nuovamente il secondo tempo in qualifica, ma termina sesto, anche se con il giro veloce, ottenendo 4 punti, e nella seconda gara si ritira dopo 13 giri. Ancora una volta a Spa si qualifica secondo, e termina la prima gara quarto, per poi vincere con il giro veloce la seconda gara del giorno dopo. Nella sua gara di casa, a Monza, si qualifica sempre al secondo posto, ma in gara uno scavalca Charles Pic che partiva davanti a lui e vince, ottenendo anche il giro veloce. Questi risultati lo portano a battagliare per il secondo posto in classifica piloti, con lui, Pic, Jules Bianchi e Giedo van der Garde ancora matematicamente in lotta per il posto di vice-campione prima dell'ultima gara. Partendo ottavo, con Bianchi in pole position, alla prima curva viene speronato da Pic che si ritira, mentre Filippi continua seppure con la pancia sinistra leggermente danneggiata. Bianchi intanto aveva perso la prima posizione ed era diventato terzo, e con Filippi quinto sarebbero stati appaiati in quanto a punti, ma l'italiano sarebbe stato secondo avendo vinto pi\u00f9 gare. A questo punto a Bianchi serviva il giro veloce per batterlo, ma \u00e8 Filippi a farlo segnare, concludendo quindi il campionato secondo, con 1 punto di vantaggio su Bianchi, 2 su Pic e 5 su van der Garde. Guida anche la Super Nova in Auto GP, saltando due appuntamenti a Donington e terminando secondo, 3 punti dietro a Kevin Ceccon con una vittoria e sei podi all'attivo.\nIl 7 marzo 2012 Filippi viene ingaggiato dalla scuderia Rahal Letterman Racing per correre in IndyCar, ma non riesce a disputare i primi quattro gran premi che la squadra ha disputato solamente con Takuma Sat\u014d. Non riesce a correre nemmeno alla 500 Miglia di Indianapolis in quanto viene sostituito dal messicano Michel Jourdain Jr. e nemmeno nel resto della stagione. Successivamente ritorna a correre in GP2 con la Scuderia Coloni, squadra con la quale ha corso anche nella stagione 2011, al posto di Stefano Coletti negli ultimi due eventi stagionali, vincendo Gara 1 a Monza.\nRimasto senza sedile, durante buona parte della stagione 2012 ha commentato le gare della IndyCar Series per Sky Sport al fianco di Carlo Vanzini. Per la stagione 2013 di Formula 1 Filippi continua la sua carriera da commentatore affiancando Vanzini, il collaudatore Ferrari Marc Gen\u00e9 e il campione del mondo Jacques Villeneuve.\nIndyCar Series (2013-2016).\n2013: Barracuda Racing.\nIl 2 agosto 2013 \u00e8 stato scelto dal team Bryan Herta Autosport della Indycar come sostituto di Alex Tagliani, che aveva chiuso i rapporti con la scuderia per mancanza di risultati. Ha esordito in Indy sul circuito di Mid-Ohio, classificandosi al sedicesimo posto. Prende parte poi al Gran Premio di Baltimora ma non riesce a finire la gara. Nelle due gare di Houston ottiene rispettivamente la decima e la diciannovesima piazza (con giro veloce). Nella classifica finale \u00e8 30\u00ba con 53 punti.\n2014: RLL Racing.\nNel 2014 \u00e8 stato ingaggiato dal team Rahal Letterman Lanigan Racing per disputare gli eventi di Houston e Toronto. Nella prima gara a Houston, Filippi ottiene la quarta posizione nelle qualifiche, ma poi in gara, in condizioni di pioggia intermittente, commette un errore e pone fine alla sua gara mentre si trovava 7\u00ba. A Toronto, si corrono Gara 1 e Gara 2 nella stessa giornata, dal momento che al sabato l'evento viene rimandato causa pioggia. In Gara 1, partendo settimo, al via Filippi \u00e8 protagonista di un contatto con Simon Pagenaud, che innesca poi una carambola. Mentre si trovava in quinta posizione, Filippi tocca il muro e danneggia la sua Dallara, ritirandosi. In Gara 2 si parte secondo la classifica piloti e Filippi parte in ultima posizione. Dopo pochi giri guadagna posizioni e si ritrova in quarta piazza. Quando comincia a piovere Filippi commette un errore finendo ancora una volta a muro; riesce a ripartire, ma perde posizioni. Poi resta coinvolto nella carambola innescata da Carlos Huertas e conclude 13\u00ba. Una penalit\u00e0 di tempo lo fa arretrare in 16\u00aa posizione, per una sosta ai box quando la pitlane era chiusa.\n2015: CFH Racing.\nNel 2015 viene ingaggiato dal CFH Racing (nato dalla fusione dei team Ed Carpenter Racing e Fisher Hartman Racing) per correre tutte le gare sui circuiti cittadini e stradali della stagione. La vettura #20 viene invece portata in pista sugli ovali dal team owner, Ed Carpenter. Filippi \u00e8 protagonista di alcune belle gare, tra cui i piazzamenti a punti di St. Petersburg e New Orleans, ma soprattutto a Toronto, dove l'italiano conquista il podio con un secondo posto alle spalle del compagno di squadra Josef Newgarden.\nTuttavia, Filippi rimane spesso vittima di episodi molto sfortunati che gli fanno perdere molti punti in classifica. A fine stagione, con l'uscita di Sarah Fisher dal team, Ed Carpenter riduce il suo impegno e decide di schierare la #20 solo sugli ovali nella stagione successiva (sar\u00e0 invece poi affidata sugli stradali a Spencer Pigot a partire da met\u00e0 anno).\n2016: Dale Coyne Racing.\nPer la stagione 2016, Luca Filippi riesce a stringere un accordo all'ultimo momento con il team Dale Coyne Racing per correre l'intera stagione al fianco di Conor Daly. Tuttavia, a causa della scarsa competitivit\u00e0 della vettura e, ancora, di episodi sfortunati, l'italiano non riesce a conquistare risultati di rilievo nelle prime quattro gare della stagione. A Phoenix Filippi corre la sua prima gara su un circuito ovale, giungendo al traguardo in 20\u00aa posizione. Alla vigilia del GP of Indianapolis, il team Coyne annuncia l'ingaggio del colombiano Gabby Chaves per l'evento e per la 100th Indianapolis 500, di fatto appiedando il pilota piemontese. Anche nelle successive tappe della stagione, la vettura numero #19 viene affidata a Chaves, che comunque non stupisce. Trovato il supporto di uno sponsor, Luca Filippi riesce a tornare in pista per il weekend di Toronto: in qualifica ottiene un'ottima 11\u00aa posizione dopo alcuni mesi di inattivit\u00e0; in gara chiude solo 14\u00ba dopo aver mantenuto la top 10 per gran parte del GP, a causa di una strategia sfortunata, ma termina comunque davanti al compagno di squadra Conor Daly, superato all'ultimo giro.\nFormula E (2017-2018).\n2017-18: NIO Formula E Team.\nIl 2 ottobre 2017 viene ufficializzato il suo ingresso in Formula E con il NIO Formula E Team. Giunge decimo nella gara d'esordio ad Hong Kong nonostante un drive through ma nella gara successiva \u00e8 costretto al ritiro. Durante la stagione non riesce ad ottenere risultati di rilievo e termina 21\u00ba con un solo punto all'attivo."}
{"id": "1068947", "revid": "74173", "url": "https://it.wikipedia.org/wiki?curid=1068947", "title": "Tenge", "text": ""}
{"id": "1068948", "revid": "1718925", "url": "https://it.wikipedia.org/wiki?curid=1068948", "title": "Cavicchio", "text": "Il cavicchio \u00e8 un cilindro in legno duro, normalmente faggio, di diametro variabile tra 6-8-10-12 o pi\u00f9 millimetri e di lunghezza dai 20 ai 40 o pi\u00f9 millimetri.\nViene utilizzato nell'industria dei mobili per assemblare i vari pezzi componenti o per realizzare giunture. Per il lavoro di bricolage sono disponibili anche sotto forma di barre della lunghezza di 1 metro, dalle quali ricavarli, tagliandoli alla lunghezza voluta.\nDescrizione.\nIl cavicchio \u00e8 un elemento di giunzione impiegato nei manufatti in legno per tenere uniti i pezzi che lo compongono, ed \u00e8 usato da secoli dagli artigiani mobilieri. La forma di quello utilizzato attualmente \u00e8 cilindrica, mentre quello artigianale realizzato a mano con lo scalpello era a sezione leggermente conica e veniva piantato negli elementi da unire con il martello.\nUltimamente la moderna produzione industriale di serie ha abbandonato il precedente sistema di giunzione tenone-mortasa, utilizzato per unire i vari elementi componenti un mobile, preferendo il sistema a cavicchio cilindrico. &lt;br&gt;\nNella giunzione tenone-mortasa l'elemento di giunzione, tenone era ricavato dal pieno, era a forma di parallelepipedo ed era realizzato riducendo lo spessore sui quattro lati di un listello da fissare. La mortasa \u00e8 un foro di sezione rettangolare, ricavabile sia manualmente con lo scalpello, oppure con macchine utensili, in cui si inserisce incollandolo il tenone. Nelle moderne lavorazioni industriali il tenone non \u00e8 pi\u00f9 tutto un pezzo con il listello ma un cavicchio inserito su un foro debitamente predisposto sui due pezzi da unire. L'assemblaggio definitivo avviene inserendo della colla sui fori predisposti e serrando le parti con un morsetto.\nEsistono inoltre macchine automatiche dette spinatrici in grado di sparare nei fori una goccia di colla vinilica e la spina. In genere sono realizzate facendo vibrare in un apposito piatto cilindrico girevole delle spine. Questo contenitore riordina le spine allineandole e spingendole verso un tubo flessibile. Il tubo porta in maniera ordinata le spine verso una pistola che con un pistone ad aria spinge la spina nel foro.\nA volte inoltre il cavicchio \u00e8 utilizzato con funzione puramente decorativa per coprire le teste di viti o chiodi; in ogni caso il procedimento per inserirli \u00e8 sempre il medesimo.\nIn modo particolare questo uso comincia tra la fine del sec. XIX e i primi del XX con l'uso industriale delle viti per l'assemblaggio del tavolame di tamponatura degli infissi esterni (porte e portoni)."}
{"id": "1068949", "revid": "118975592", "url": "https://it.wikipedia.org/wiki?curid=1068949", "title": "Metkovi\u0107", "text": "Metkovi\u0107 (in italiano \"Metcovich\" o anche \"Porto Narenta\", quest'ultimo desueto) \u00e8 una citt\u00e0 della Croazia situata nella regione raguseo-narentana al confine con la Bosnia-Erzegovina. Il nome desueto deriva da quello italiano di origine latina del fiume noto oggi come Narenta. Al censimento del 2011 la popolazione della citt\u00e0 era pari a 15.384 abitanti mentre quella dell'intero comune era di 16.929 abitanti.\nSvolge una funzione commerciale in relazione con il porto marittimo di Porto Tolero, che si trova sulla foce del fiume Narenta. Divenne veneziana con la pace di Carlowitz del 1699.\nGeografia fisica.\nMetkovi\u0107 \u00e8 situata sulle rive del fiume Narenta che sfocia nel mar Adriatico poco distante dalla citt\u00e0.\nSociet\u00e0.\nEtnie e minoranze straniere.\nA Metkovi\u0107 esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. Gli italiani erano circa il 4,8% della popolazione nel 1880. La presenza di italiani autoctoni a Metkovi\u0107 \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Dal censimento ufficiale croato del 2011, risulta una larghissima maggioranza croata, il 96,80% della popolazione. Presenti piccole minoranze di serbi, albanesi e bosniaci. Pochissimi gli italiani, lo 0,02%.\nGeografia antropica.\nInsediamenti.\nLa citt\u00e0 di Metkovi\u0107 \u00e8 suddivisa in 5 insediamenti (\"naselja\"), di seguito elencati. Tra parentesi il nome in lingua italiana, generalmente desueto. Nei pressi (attuale Vid, villaggio appartenente alla stessa municipalit\u00e0) si trovava la romana Narona."}
{"id": "1068950", "revid": "287204", "url": "https://it.wikipedia.org/wiki?curid=1068950", "title": "Luis Aponte Martinez", "text": ""}
{"id": "1068952", "revid": "2730", "url": "https://it.wikipedia.org/wiki?curid=1068952", "title": "Compromesso del Missouri", "text": "Il compromesso del Missouri, o compromesso del 1820, fu un accordo raggiunto nel 1820 tra gli Stati schiavisti e gli Stati liberi al Congresso degli Stati Uniti, riguardante la regolazione della schiavit\u00f9 nei nuovi territori verso ovest. Proib\u00ec la schiavit\u00f9 nel vecchio Territorio della Louisiana a nord del parallelo 36\u00b030', tranne che nei confini del Missouri.\nIl contrasto tra Nord e Sud.\nAll'inizio dell'Ottocento erano forti i contrasti tra Nord e Sud. Gli Stati del nord erano nel complesso pi\u00f9 popolosi di quelli del sud e la loro economia era di tipo mercantile e finanziario; viceversa al sud le attivit\u00e0 principali erano basate sulla grande produzione agricola e soprattutto la raccolta del cotone, che era molto poco meccanizzata e richiedeva una elevata intensit\u00e0 di manodopera, arrivando ad assorbire l'80% della forza lavoro locale.\nGli Stati del nord avevano gradualmente abolito la scarsa schiavit\u00f9 presente sui loro territori; del resto, la struttura economica settentrionale non rendeva necessario l'impiego della manodopera servile. Al contrario, al sud, l'uso diffuso degli schiavi nelle vaste piantagioni era la base portante dell'intera economia. La schiavit\u00f9 sarebbe divenuta un importante motivo di contrasto tra Nord e Sud, che successivamente, nel decidere l'assetto istituzionale dell'Unione (Confederazione o Federazione), si aggrav\u00f2 sfociando nella guerra di secessione.\nIl compromesso.\nNel 1819 il Territorio del Missouri chiese di essere annesso all'Unione. Il Territorio era stato colonizzato in prevalenza da bianchi provenienti dagli Stati del sud e, nel 1820, contava seimila schiavi neri (su una popolazione di circa 66.000 abitanti). La costituzione proposta per il nuovo Stato tutelava, quindi, lo schiavismo. Nel febbraio 1819 la proposta di annessione arriv\u00f2 all'esame del Congresso. James Tallmadge, deputato dello Stato di New York, propose di ammettere il Missouri a patto che eliminasse gradualmente la schiavit\u00f9. La proposta fu approvata dalla Camera dei rappresentanti, ma si aren\u00f2 al Senato.\nLa controversia aveva un sostrato politico rilevante. Il problema, per gli Stati schiavisti, era quello di impedire che il Congresso cadesse interamente sotto il controllo degli Stati liberi. Questi ultimi, che per popolazione avevano superato il sud, si erano gi\u00e0 assicurati la maggioranza alla Camera (dove i vari Stati inviano un numero di deputati proporzionale al numero degli abitanti). Al Senato ciascuno Stato ha invece diritto a due seggi. In quel 1819 era stata annessa l'Alabama, che ammetteva la schiavit\u00f9 e aveva portato a undici il numero degli Stati schiavisti. Poich\u00e9 gli Stati liberi erano altrettanti, la situazione al Senato era di parit\u00e0. Il Missouri avrebbe dunque disequilibrato la bilancia pro o contro la schiavit\u00f9.\nNel 1820 Henry Clay, deputato ed esponente dell'Ovest, propose di risolvere la questione con quello che sarebbe passato alla storia come \"compromesso del Missouri\". Con tale compromesso il Missouri fu ammesso all'unione come Stato dove era permessa la schiavit\u00f9 e si stabiliva che al di sopra del 36\u00ba parallelo e 30', corrispondente al confine meridionale del Missouri, la schiavit\u00f9 non sarebbe stata ammessa per le future annessioni, per cui il Missouri stesso costituiva l'eccezione alla regola appena creata. Per evitare che il nuovo Stato ammesso con la schiavit\u00f9 sbilanciasse la parit\u00e0 del Senato, venne ammesso anche un nuovo Stato libero, il Maine, separato dal Massachusetts di cui fino ad allora aveva fatto parte.\nIl dibattito fu cos\u00ec acceso che molti politici dell'epoca si accorsero di come la questione dello schiavismo potesse diventare esplosiva per l'Unione."}
{"id": "1068953", "revid": "287204", "url": "https://it.wikipedia.org/wiki?curid=1068953", "title": "Clodia Pulcra", "text": "Biografia.\nFiglia di Fulvia, poi moglie di Marco Antonio, e del suo primo marito Publio Clodio Pulcro, era quindi figliastra dello stesso Antonio.\nQuando, dopo la morte di Gaio Giulio Cesare, Marco Antonio e Ottaviano si riconciliarono dopo essersi scontrati a Modena, venne deciso, anche dietro la pressione dei soldati, di consolidare l'alleanza con un matrimonio, che avrebbe legato Ottaviano al generale di Cesare tramite la figlia acquisita. Clodia era all'epoca molto giovane, probabilmente appena dodicenne. Dopo due anni di convivenza, Ottaviano rimand\u00f2 indietro Clodia dalla madre, inviando con la ex-moglie anche uno scritto in cui affermava di non aver consumato il matrimonio e che Clodia era ancora vergine. Ci furono voci riguardo alla mancata consumazione, tanto che alcuni sostennero che Ottaviano avesse intenzione sin dall'inizio di rompere con Marco Antonio.\nSubito dopo il divorzio, Ottaviano spos\u00f2 Scribonia."}
{"id": "1068955", "revid": "399678", "url": "https://it.wikipedia.org/wiki?curid=1068955", "title": "Antigelo", "text": "Lantigelo \u00e8 un additivo liquido utilizzato principalmente per i motori a combustione. Serve per evitare che un determinato liquido, esposto a basse temperature, si solidifichi. Ne esistono di vari e con varie altre caratteristiche aggiuntive a seconda della relativa formulazione chimica. Gli antigelo pi\u00f9 conosciuti sono quello per il liquido di raffreddamento del motore, per il combustibile e per il liquido di lavaggio dei vetri.\nAzione dell'antigelo.\nCome varie sostanze, sali, urea, acido urico o altro, permettono ad alcuni animali di sopravvivere in una condizione di ibernazione impedendo all'acqua presente nel plasma sanguigno e nel citoplasma di cristallizzare e di distruggere cos\u00ec le membrane cellulari, cos\u00ec l'antigelo sintetico ha un'azione paragonabile, abbassando il punto di solidificazione del solvente puro in cui viene disciolto. La protezione avviene grazie al fenomeno dell'abbassamento crioscopico. Al tempo stesso l'antigelo innalza il punto di ebollizione della soluzione risultante grazie al concorrente innalzamento ebullioscopico, contributo che va sommato a quello dell'innalzamento ebullioscopico supplementare determinato dalla pressione di esercizio nominale dell'impianto di raffreddamento a circuito chiuso, superiore a quella atmosferica.\nCaratteristiche generali.\nLe caratteristiche chimiche che definiscono un antigelo sono principalmente:\nPreparazione.\nNei paesi europei la percentuale di \"antigelo\" che costituisce (percentuale presente) il \"liquido di raffreddamento\" varia da un minimo del 30% (30% antigelo 70% acqua demineralizzata) fino a un massimo del 60% (60% antigelo 40% acqua demineralizzata).\nNelle competizioni, come ad esempio la Formula 1 o il motomondiale si utilizza solo acqua demineralizzata, data la vita ridotta del motore e le temperatura ambientali a cui lavorano e in cui vengono lasciati fermi.\nMetodo di calcolo per conoscere la quantit\u00e0 di antigelo da usare e da diluire per arrivare al volume di \"liquido di raffreddamento\" voluto:\nMetodo di calcolo per portare un determinato volume d'acqua demineralizzata alla percentuale di antigelo corretta:\nTipi d'antigelo.\nL'antigelo a seconda dell'uso pu\u00f2 assumere caratteristiche e funzioni diverse.\nAntigelo per il liquido motore.\nIl sistema cilindro-pistone \u00e8 una camera in cui avviene lo sviluppo di alte temperature a seguito della rapida combustione della miscela carburante/aria.\nL'antigelo per motori miscelato all'acqua demineralizzata forma il liquido di raffreddamento che ha lo scopo di:\nAl fine di mantenere pienamente efficace l'additivazione anticorrosiva, il liquido di raffreddamento per motori va solitamente cambiato ogni due o cinque anni a seconda della tipologia di additivazione dell'antigelo, ma \u00e8 in ogni caso importante seguire le raccomandazioni e gli intervalli di manutenzione previsti dal produttore del veicolo o del motore.\nAntigelo per il carburante.\nIn inverno, a temperature sotto allo zero, sia il gasolio sia la benzina possono congelare nel serbatoio e l'antigelo per carburante permette di abbassare la temperatura di congelamento e di consentire quindi a un motore di avviarsi anche a temperature molto basse.Tra gli anticongelanti per carburanti vanno ricompresi i cosiddetti \"scongelanti\" in grado di riportare allo stato liquido il carburante congelato nel serbatoio e nei filtri.Gli anticongelanti vengono anche usati per ridurre la viscosit\u00e0 degli oli vegetali utilizzati al posto del gasolio, pratica di largo uso negli Stati Uniti.\nAntigelo per il liquido lavacristalli.\nAnche il liquido della vaschetta lavacristalli \u00e8 a rischio gelo in inverno. In commercio si trovano appositi liquidi che hanno la duplice funzione di detergere i vetri e di evitare il congelamento nelle vaschette. Fra questi liquidi ci sono: glicole etilenico, glicole propilenico, alcol etilico, isopropanolo.\nBase chimica.\nInoltre, i prodotti si distinguono anche in base alla chimica degli additivi anticorrosivi impiegati per la loro realizzazione, a seconda che gli stessi siano a base inorganica, organica oppure ibrida inorganica-organica. \u00c8 di fondamentale importanza impiegare solo l'antigelo raccomandato dal costruttore, in quanto, prendendo come esempio il caso di un motore automobilistico, impiegando semplice acqua, oppure prodotti basati su additivazioni di tipologia differente da quella richiesta, si rischia di compromettere la protezione, la funzionalit\u00e0 e l'integrit\u00e0 del sistema di raffreddamento."}
{"id": "1068956", "revid": "1573940", "url": "https://it.wikipedia.org/wiki?curid=1068956", "title": "Polyplectron bicalcaratum", "text": "Lo speroniere chinquis, speroniere della Birmannia o speroniere grigio (Polyplectron bicalcaratum ()) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura 56-76 cm di lunghezza (di cui 35-40 costituiti dalla sola coda) per 568-910 g di peso; la femmina 48-55 cm (di cui 25-30 di coda) per 450-550 g.\nAspetto.\nQuesto piccolo fagiano \u00e8 parente stretto dell'argo maggiore, celebre per i suoi numerosi ocelli. Deve il nome scientifico alla presenza, nel maschio, di due speroni sulla parte posteriore del tarso. Al suo stesso genere appartengono altre sette specie, tutte strettamente imparentate tra loro. Il maschio si riconosce per il piumaggio marrone-grigio finemente chiazzato di grigio scuro, bianco e camoscio. Tra l'altro, possiede superbi ocelli di colore blu-verde metallico sulle ali e sul mantello. Ogni piuma della coda \u00e8 contrassegnata da due larghi ocelli verde metallico con sfumature porpora. Le guance e la gola sono bianche ed una cresta erettile corona la parte superiore della testa.\nLa femmina \u00e8 pi\u00f9 piccola del maschio e presenta un piumaggio pi\u00f9 opaco, con un minor numero di ocelli. Questi sono neri con i bordi bianchi. Il petto \u00e8 ricoperto di macchie fulve che conferiscono un aspetto squamoso al piumaggio. Le parti inferiori sono barrate. Il maschio immaturo somiglia alla femmina, ma \u00e8 pi\u00f9 alto sulle zampe e presenta una coda pi\u00f9 lunga. Nel giro di alcune settimane, i suoi ocelli divengono pi\u00f9 numerosi ed assumono un riflesso metallico viola.\nEsistono numerose variazioni geografiche, in passato considerate come sottospecie, che si distinguono principalmente per l'intensit\u00e0 della colorazione grigia del piumaggio. Lo speroniere himalayano \u00e8 quello che presenta una colorazione pi\u00f9 chiara, mentre quello di Lowe \u00e8 pi\u00f9 scuro. Lo speroniere di Hainan \u00e8 nettamente pi\u00f9 piccolo e viene attualmente considerato come una specie separata.\nVoce.\nLo speroniere chinquis emette richiami gutturali, ripetuti rapidamente, tanto che appaiono come una risata. Durante la stagione riproduttiva, \u00e8 possibile ascoltare la sua voce in qualsiasi momento della giornata, mentre durante il resto dell'anno predilige piuttosto l'alba e il tramonto per lanciare i suoi vocalizzi. Ben nascosto nel fitto sottobosco, tradisce la sua presenza con dei \"wak-wak-wak-wak\" eccitati.\nBiologia.\nAnche se molto comune in alcune aree, lo speroniere chinquis \u00e8 difficile da osservare a causa della sua discrezione e della massima cautela che lo spinge a fuggire nel sottobosco delle foreste sempreverdi al minimo segnale di pericolo. In quest'ultimo caso, come molti altri speronieri, \u00e8 riluttante a prendere il volo. Lo speroniere chinquis ha la coda appiattita e la sua parata \u00e8 di tipo \u00abfrontale\u00bb e non laterale come nel caso del fagiano comune. Secondo alcuni osservatori del passato, il maschio ripulisce uno spazio di poche decine di centimetri quadrati di suolo forestale prima di esibirsi. In seguito spalanca le ali ed apre la coda a ventaglio, per poi abbassarla e sollevarla alternativamente. In questa posizione, gli ocelli diventano molto visibili. Nonostante i colori apparentemente modesti del piumaggio, l'effetto prodotto \u00e8 sorprendente. Mentre agisce in questa maniera, il maschio arruffa inoltre le piume del collo e della cresta.\nAlimentazione.\nLo speroniere chinquis ha una dieta onnivora. Si nutre di semi, bacche, frutti e invertebrati, con una spiccata preferenza per le termiti. Quando \u00e8 in cerca di cibo, l'uccello adotta un comportamento lento, metodico e discreto, quasi senza fare il minimo rumore. Gratta tranquillamente la lettiera di foglie con le zampe e afferra con il becco le prede che mette allo scoperto.\nRiproduzione.\nAttualmente si ritiene che nel suo ambiente naturale questo piccolo fagiano sia una specie monogama. Tuttavia, questa affermazione potrebbe essere messa in discussione in seguito all'acquisizione di informazioni recenti provenienti da esemplari in cattivit\u00e0, che dimostrano chiaramente come la specie sia in grado talvolta di avere un comportamento poligamo. La stagione della riproduzione ha luogo in maggio e giugno, durante la stagione delle piogge, quando gli speronieri si radunano nei settori pi\u00f9 riparati della foresta. Il nido \u00e8 situato a terra, tra le erbe ai piedi di un grosso cespuglio o in una cavit\u00e0 situata nel fitto sottobosco. La covata \u00e8 costituita da due uova somiglianti a quelle di un pollo nano e di colore bianco rosato. L'incubazione si protrae per 21 giorni. Nell'ambiente naturale, durante il periodo dell'allevamento, questa specie vive di preferenza in piccoli gruppi familiari.\nDistribuzione ed habitat.\nLo speroniere chinquis frequenta le fitte foreste costituite da alberi sempreverdi e dotate di uno spesso sottobosco, di una densa boscaglia o di boschetti di bamb\u00f9. Nonostante sia soprattutto un abitante degli ambienti primari, \u00e8 possibile trovarlo anche nelle foreste secondarie costituite da piccoli alberi di meno di 4 anni che hanno colonizzato antiche risaie terrazzate o vecchi campi abbandonati. Occasionalmente, pu\u00f2 essere osservato in alcune foreste vergini ove vi siano profonde gole ed affioramenti rocciosi tra i fitti cespugli. Questa specie abita generalmente ad altitudini inferiori ai 1300 metri, tuttavia, in alcune regioni, pu\u00f2 spingersi fino a 1800 m (Thailandia) e addirittura 2000 m (Yunnan, nel sud della Cina). All'interno dell'Asia lo speroniere chinquis occupa un areale molto vasto, che si estende dal nord-est dell'India e dal Bhutan fino al sud della Cina.\nTassonomia.\nAl giorno d'oggi la specie viene considera monotipica, ma in passato ne venivano riconosciute cinque sottospecie. Esse erano: lo speroniere himalayano o di Baker (\"P. b. bakeri\"), diffuso nel nord-est dell'India (Sikkim, Assam e Arunachal Pradesh) e in Bhutan; lo speroniere birmano (\"P. b. bicalcaratum\"), la forma nominale, presente nel sud della Cina, in Myanmar, nell'est del Bangladesh e nel nord del Laos; lo speroniere di Ghigi (\"P. b. ghigii\"), diffuso nel centro del Laos, nel nord e nel centro del Vietnam e nell'estremit\u00e0 nord-orientale della Cambogia; e lo speroniere di Lowe (\"P. b. bailyi\"), che, essendo presumibilmente proveniente dalla parte orientale dell'Himalaya e dall'ovest dell'Assam, era di fatto la sottospecie pi\u00f9 occidentale. L'ultima sottospecie, lo speroniere di Hainan (\"P. b. katsumatae\"), endemica dell'isola di Hainan, viene invece attualmente considerata una specie a parte col nome di \"Polyplectron katsumatae\"."}
{"id": "1068957", "revid": "159018", "url": "https://it.wikipedia.org/wiki?curid=1068957", "title": "Linkedin", "text": ""}
{"id": "1068958", "revid": "1610933", "url": "https://it.wikipedia.org/wiki?curid=1068958", "title": "Speroniere grigio", "text": ""}
{"id": "1068961", "revid": "834", "url": "https://it.wikipedia.org/wiki?curid=1068961", "title": "Cfu", "text": ""}
{"id": "1068963", "revid": "729019", "url": "https://it.wikipedia.org/wiki?curid=1068963", "title": "Stazione di Genova Quinto al Mare", "text": "La stazione di Genova Quinto al Mare (definita anche semplicemente Genova Quinto) \u00e8 una fermata ferroviaria sulla linea Genova-Pisa fra le stazioni di Genova Quarto dei Mille e Genova Nervi, a servizio del quartiere genovese di Quinto al Mare.\nStoria.\nLa prima stazione di Quinto fu aperta il 23 novembre 1868 con l'attivazione della tratta ferroviaria da Genova a Chiavari. La stazione era posta a nord della strada litoranea (attuale via Gianelli) e disponeva di un solo binario passeggeri pi\u00f9 un piccolo scalo merci.\nCon il raddoppio del binario della linea, attivato il 18 febbraio 1916, si attu\u00f2 lo spostamento della ferroviaria verso monte, costruendo una nuova stazione pi\u00f9 ampia denominata \"Quinto al Mare\" a sostituzione delle due precedenti.\nNegli anni duemila, soppresso il binario tronco lato ovest e lo scalo merci posto a levante rispetto al fabbricato viaggiatori, l'impianto fu declassato a semplice fermata.\nUn secondo impianto, costituito da una semplice fermata, era situato qualche centinaio di metri pi\u00f9 a ovest, in corrispondenza della Via Argiroffo (progressiva chilometrica 6+660), dalla quale prendeva il nome.\nAncora pi\u00f9 a ovest Quinto disponeva di una terza fermata ferroviaria, Giuncate, ubicata poco prima di Bagnara all'altezza dell'attuale depuratore. Posta alla progressiva chilometrica 5+810, tale fermata, cos\u00ec come quella di Via Argiroffo, fu soppressa in occasione dello spostamento a monte della lina attuato nel 1916.\nCaratteristiche.\nLa stazione, costituita da due binari collegati da un sottopassaggio, \u00e8 utilizzata per il traffico metropolitano e regionale, garantendo cos\u00ec un efficiente mezzo di trasporto per il centro cittadino e per la riviera di levante.\nIl fabbricato viaggiatori \u00e8 in larga parte inutilizzato, sono state infatti chiuse la biglietteria e la sala d'attesa. Parte dei locali sono stati locati da RFI ad un'associazione ONLUS.\nLa stazione dispone di un grande parcheggio di interscambio gratuito realizzato per incentivare la viabilit\u00e0 sostenibile dopo il crollo del ponte Morandi, che un tempo era il piazzale dell'attiguo scalo merci, dismesso da anni.\nNel corso del 2004 la stazione ha subito lavori di ristrutturazione ai locali interni, agli impianti di telecomunicazione ed ai marciapiedi, che sono stati rialzati per permettere un pi\u00f9 agevole incarrozzamento.\nGenova Quinto al Mare \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria, in larga parte ricadenti nel servizio ferroviario urbano di Genova.\nServizi.\nNell'ambito della categorizzazione delle stazioni, RFI classifica l'impianto nella categoria \"silver\". Esso dispone di:\nInterscambio.\nVia Fabio Filzi, in cui \u00e8 ubicata la stazione, dista poche decine di metri da via Angelo Gianelli, in cui si trovano le fermate in entrambe le direzioni della linea di autobus dell'AMT 15, che collega la delegazione di Nervi con il centro cittadino e della linea notturna N2, che attraversa la citt\u00e0 dal quartiere di Nervi fino all'estremo opposto.\nA poca distanza dalla stazione si trova anche Corso Europa, in cui transita la linea 17, che collega Nervi con il centro della citt\u00e0."}
{"id": "1068965", "revid": "1305772", "url": "https://it.wikipedia.org/wiki?curid=1068965", "title": "CFU", "text": ""}
{"id": "1068970", "revid": "159018", "url": "https://it.wikipedia.org/wiki?curid=1068970", "title": "Programma Erasmus", "text": ""}
{"id": "1068971", "revid": "287204", "url": "https://it.wikipedia.org/wiki?curid=1068971", "title": "Palazzo Bartolommei (via Cavour)", "text": "Palazzo Bartolommei \u00e8 un palazzo di Firenze situato in via Cavour 22-24.\nIl palazzo fu progettato da Gherardo Silvani nel XVII secolo. La sua mano si riconosce nelle fantasiose decorazione dei portali e delle finestre inginocchiate, dove sono presenti motivi zoomorfi, mascheroni e altre creature dall'aspetto minaccioso con espressioni accigliate e denti digrignati. La facciata ai piani superiori \u00e8 occupato dalle finestre, con timpano in corrispondenza dei due portali, e con cornici pi\u00f9 semplici le restanti.\nOggi il palazzo ospita un istituto di credito e alcuni restauri un po' troppo zelanti hanno tolto la patina del passato dalla superficie esterna con ridipinture, cos\u00ec che oggi pu\u00f2 sembrare un edificio otto o novecentesco."}
{"id": "1068981", "revid": "155634", "url": "https://it.wikipedia.org/wiki?curid=1068981", "title": "Casal Bertone", "text": "Casal Bertone \u00e8 la zona urbanistica 5A del Municipio Roma IV di Roma Capitale. Si estende sui quartieri Q. VI Tiburtino e Q. XXII Collatino.\nGeografia fisica.\nTerritorio.\nLa zona confina:\nStoria.\nIl quartiere nacque sul finire degli anni venti del XX secolo in una zona dell'allora Agro romano caratterizzata da un'ampia collina, facente parte dei colli del Portonaccio, sulla quale sorgeva l'antico Casale o Vaccheria Bertone, che prendeva il nome forse dagli antichi proprietari o forse dal manto, detto bertone, dei cavalli che vi venivano allevati.\nNelle vicinanze era ancora tracciata una via risalente almeno al primo medioevo, il vicolo di Malabarba, che doveva il suo nome alla presenza di un oratorio con annesso un molino, la Mola di Santa Barbara. Questa strada costituiva ci\u00f2 che rimaneva del tratto suburbano della via Collatina, strada romana che collegava Roma con \"Collatia\", cittadina che sorgeva nei pressi dell'attuale borgata de \"La Rustica\".\nNella zona inoltre era stata tracciata una via Militare, prevista dal Piano Regolatore del 1883, che prese il nome di via di Portonaccio, e che avrebbe dovuto far parte di un complesso di strutture di difesa della citt\u00e0 progettato dal Ministro della Guerra Luigi Mezzacapo. La via Militare collegava la via Tiburtina a via Casilina percorrendo la valle della Marranella che in questa zona prendeva il nome di Fosso dell'Acqua Bullicante.\nL'area era gi\u00e0 delimitata dai tracciati ferroviari delle linee Roma - Ancona, Roma - Tivoli e Roma - Orte, e dalla Stazione Ferroviaria Prenestina a sud e Tiburtina a nord, costruite nell'ultimo ventennio dell'Ottocento a seguito dei lavori di ammodernamento della neo capitale del Regno d'Italia. Inoltre erano sorti nello stesso periodo significativi impianti industriali quali la Societ\u00e0 per l'elettrificazione delle ferrovie (presso la Stazione Prenestina) e l'industria chimica della CISA-Viscosa (nei pressi dell'odierno Largo Preneste).\nLe prime costruzioni degli edifici avvennero a seguito dell'approvazione, nel 1926, di una variante al Piano Regolatore del 1909 di Edmondo Sanjust di Teulada, che prevedeva l'edificazione di case popolari, e vennero realizzate da privati o societ\u00e0 statali quali le Ferrovie o la Societ\u00e0 dei Tranvieri.\nLe strade del nuovo quartiere, indicato inizialmente come suburbio Tiburtino, presero il nome dai personaggi del Risorgimento e dell'Italia unita.\nNel marzo del 1944, durante la seconda guerra mondiale, Casal Bertone venne colpito dai massicci bombardamenti alleati che interessarono molti quartieri popolari della citt\u00e0.\nSebbene non vi furono vittime civili, il quartiere sub\u00ec numerosi danni agli edifici. Uno di questi, parzialmente crollato, \u00e8 stato visibile in via Antonio Baldissera fino al 2006 quando iniziarono i lavori di restauro e ricostruzione terminati nel 2010.\nNel 1945 venne ultimato l'edificio della chiesa parrocchiale, intitolato a Santa Maria Consolatrice.\nNel 2010 il quartiere \u00e8 stato scelto dall'amministrazione comunale come area pilota per la sperimentazione di un modello di quartiere sostenibile, nell'ambito del progetto Cat-Med (Change Mediterranean Metropolis Around Time - Cambiare le Citt\u00e0 Mediterranee nel tempo), promosso dalla Comunit\u00e0 Europea e che coinvolge complessivamente 12 citt\u00e0 del Mediterraneo.\nNel marzo 2014 Casal Bertone ha ospitato la seconda edizione del progetto \"Nuova Gestione\", progetto di riqualificazione urbana per la citt\u00e0 di Roma ideato dall'associazione Sguardo Contemporaneo che, dopo una prima esperienza nel quartiere Quadraro, \u00e8 tornata a coinvolgere cittadini e artisti.\nL'idea \u00e8 stata quella di rivitalizzare una zona sempre pi\u00f9 soggetta all'abbandono, riattivando temporaneamente spazi commerciali dismessi o in disuso, grazie alle opere \"site specific\" progettate da un gruppo di artisti.\nMonumenti e luoghi d'interesse.\nSiti archeologici.\nNumerose sono le testimonianze di ritrovamenti di epoca romana.\nNegli anni '80, durante la costruzione dello svincolo autostradale fra la Tangenziale Est e l'autostrada A24, furono rinvenuti i resti di alcune vasche appartenenti ad una villa romana databile al II secolo d.C. I resti della villa furono distrutti a seguito della costruzione di alcuni edifici industriali.\nDurante le indagini archeologiche preventive per la costruzione della TAV Roma\u2194Napoli, avvenute tra il 21 maggio e il 22 giugno 2007, furono rinvenuti, a circa dieci metri sotto il livello stradale, i resti di una fullonica (conceria) del II-III secolo, estesi su un'area di circa 1000 m\u00b2, con 97 catini e 3 gigantesche vasche in cocciopesto per il contenimento di liquidi organici.\nSempre nei pressi, furono trovati anche i resti di un basolato largo circa 4 m, probabilmente appartenenti all'antica via Collatina, e una serie di 5 colombari, ossia tombe della tarda et\u00e0 repubblicana, due dei quali portati alla luce evidenziando la presenza di cippi marmorei.\nCinema.\nNel 1958 vi fu girato il film \"I soliti ignoti\" del regista Mario Monicelli. Una panoramica del quartiere \u00e8 riconoscibile nella famosa scena in cui Dante Cruciani (Tot\u00f2) istruisce gli aspiranti ladri nell'arte di scassinare casseforti sulla terrazza di un palazzo.\nNel 1959 vi \u00e8 stata girata una scena del film Morte di un amico di Franco Rossi, quella in cui si vedono Gianni Garko e Spiros Foc\u00e1s conversare di notte di fronte all'allora funzionante cinema Puccini, in via Baldassarre Orero.\nNel 1962 vi fu girato il film \"Mamma Roma\" del regista Pier Paolo Pasolini. Mamma Roma (Anna Magnani) va ad abitare con il figlio Ettore (Ettore Garofolo) in un appartamento del cosiddetto \"Palazzo dei ferrovieri\" o \"dei cervi\", riconoscibile dalle due statue di cervi poste sulle colonne laterali all'ingresso del complesso, sito in piazza Tommaso De Cristoforis.\nSempre nel 1962, nello stesso \"palazzo dei ferrovieri\", furono girate alcune scene di \"Una vita violenta\", film tratto dall'omonimo romanzo di Pier Paolo Pasolini.\nGeografia antropica.\nOdonimia.\nCome ricordato, le strade del quartiere sono intitolate principalmente a generali del Risorgimento e delle guerre coloniali sostenute dal Regno d'Italia."}
{"id": "1068983", "revid": "76963", "url": "https://it.wikipedia.org/wiki?curid=1068983", "title": "Cole Williams", "text": "All'et\u00e0 di 17 anni venne accettato al \"SUNY Purchase College\"."}
{"id": "1068986", "revid": "767487", "url": "https://it.wikipedia.org/wiki?curid=1068986", "title": "Painkiller (gruppo musicale)", "text": "I Painkiller (a volte si trova scritto anche \"Pain Killer\") sono una band formata nel 1991 a New York. Il genere si pu\u00f2 definire una mix di free-jazz e grindcore, con elementi di ambient e dub.\nI membri del gruppo sono: John Zorn al sassofono, Bill Laswell al basso elettrico e Mick Harris (ex-membro dei \"Napalm Death\" e membro fondatore degli Scorn) alle percussioni."}
{"id": "1068989", "revid": "21880", "url": "https://it.wikipedia.org/wiki?curid=1068989", "title": "Uccelli accidentali", "text": "Gli uccelli accidentali sono quei volatili le cui apparizioni in determinati ambienti, sono rare, non regolari, e comunque considerate un incidente.\nNegli ultimi anni, lo studio di questi uccelli sta diventando sempre pi\u00f9 importante, sia perch\u00e9 grazie agli appassionati di Birdwatching, questi avvistamenti sono meno rari, sia perch\u00e9 gli studiosi stanno elaborando teorie che spiegano abbastanza bene queste apparizioni accidentali.\nLe motivazioni dello sbaglio di rotta sono molteplici, le teorie prevalenti sono quella della migrazione inversa e della migrazione speculare, in pratica l'esemplare nasce con una polarit\u00e0 errata, che trasmette alle generazioni future.\nLa pi\u00f9 interessante tra le teorie vuole che qualche giovane uccello sbagli la rotta di migrazione, e che quindi si ritrovi in zone non abituali per lo svernamento di quella specie, per\u00f2 trovando comunque un ambiente ideale, questo memorizza tale rotta, e l'anno successivo vi torner\u00e0, portandosi dietro altri uccelli della sua specie.\nSpecie accidentali in Europa.\nLe specie di uccelli di cui si hanno meno di 20 catture in Europa sono:"}
{"id": "1068992", "revid": "1573940", "url": "https://it.wikipedia.org/wiki?curid=1068992", "title": "Polyplectron chalcurum", "text": "Lo speroniere di Sumatra (Polyplectron chalcurum ) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura circa 56 cm di lunghezza (di cui 26-38 costituiti dalla sola coda) per 370-590 g di peso; la femmina circa 40 cm (di cui 18-22 di coda) per 238-269 g.\nAspetto.\nQuesto piccolo fagiano elegante si distingue dalle altre specie del genere \"Polyplectron\" per l'assenza di cresta e per la lunga coda priva di ocelli. Bench\u00e9 il suo aspetto lo renda inconfondibile dalle altre specie in tutto il suo areale, questo uccello non \u00e8 particolarmente noto, a causa della piccola taglia e della sua natura sfuggente.\nLa testa, il collo e le parti inferiori sono di colore marrone scuro con puntini biancastri sulla gola e leggere barre nere che dal petto giungono fino alle sotto-caudali, dove diventano pi\u00f9 evidenti. Le parti superiori sono di colore castano-marrone con strette ed irregolari barre scure che ricoprono l'intera zona, ma non le primarie, che sono di colore marrone-nerastro uniforme. La coda \u00e8 castana barrata di nero. Queste barre diventano pi\u00f9 larghe e di colore verde-bronzo violaceo all'estremit\u00e0 e sui bordi esterni. La femmina somiglia molto al maschio, ma in essa le zone di colore viola metallico della coda sono presenti solamente alla sua estremit\u00e0. Inoltre essa \u00e8 molto pi\u00f9 piccola, ed ha zampe e coda pi\u00f9 corte. I giovani si differenziano dagli adulti per la coda pi\u00f9 corta, spesso priva di qualsiasi tonalit\u00e0 blu metallico, e il piumaggio pi\u00f9 chiaro, con tonalit\u00e0 pi\u00f9 bruno-rossastre e meno color terra.\nNe esistono due sottospecie: oltre a quella nominale (\"P. c. chalcurum\") che vive sulle montagne della parte meridionale di Sumatra, al disotto dell'Equatore, ve ne \u00e8 un'altra (\"P. c. scutulatum\") che vive nel nord dell'isola. In quest'ultima forma, il disegno delle parti superiori \u00e8 maggiormente evidente, con barre pi\u00f9 larghe.\nVoce.\nLo speroniere di Sumatra possiede un richiamo relativamente tranquillo. Quello del maschio \u00e8 un \"karau karau karau\" potente che pu\u00f2 essere sentito da lontano. Un momento saliente di questo richiamo \u00e8 contrassegnato sulla seconda nota, che \u00e8 leggermente pi\u00f9 alta. In cattivit\u00e0 questo uccello emette solamente dei piccoli cinguettii ripetuti o dei suoni striduli di debole intensit\u00e0.\nBiologia.\nGli speronieri di Sumatra sono particolarmente timidi, quindi \u00e8 molto difficile osservarli nel loro ambiente naturale. Sono molto prudenti e pronti a rifugiarsi nel sottobosco al minimo segnale di pericolo. Prima di ogni accoppiamento, il maschio esegue una parata laterale relativamente poco appariscente, durante la quale si avvicina piano piano alla compagna, fin quasi a sfiorarla. Arruffa le piume del petto, tende l'ala verso la sua promessa e la abbassa fino a toccare terra. La coda, parzialmente dispiegata, viene poi successivamente sollevata e inclinata verso la femmina in modo da esibire i bordi metallici delle rettrici. Dopo aver terminato tutti questi preamboli, segue la femmina in ogni suo spostamento emettendo suoni striduli discreti.\nAlimentazione.\nCome la maggior parte degli speronieri, anch'esso ha una dieta onnivora. Si nutre di vegetali, soprattutto di piccoli frutti, ma anche di insetti.\nRiproduzione.\nNon abbiamo nessuna informazione relativa al comportamento riproduttivo di questa specie in natura. Si presume semplicemente che sia monogama a partire da tre indizi: il dimorfismo sessuale poco pronunciato, la relativa semplicit\u00e0 della parata nuziale e l'assenza apparente di comportamento territoriale. In cattivit\u00e0, la femmina depone due uova di colore camoscio-bianco che vengono covate per circa 22 giorni.\nDistribuzione ed habitat.\nLo speroniere di Sumatra frequenta diversi tipi di foreste di media montagna tra 800 e 1700 metri, lungo la catena centrale di Sumatra. \u00c8 del tutto assente dalla costa nord dell'isola. Si pu\u00f2 trovare sia nelle foreste primarie che non hanno subito alcuna modificazione da parte dell'uomo che in zone dove hanno avuto luogo abbattimenti di alberi. \u00c8 inoltre possibile avvistarlo anche nelle piantagioni di pini o in frammenti di foresta isolati. La sua presenza in questo genere di \"habitat\" degradati, tuttavia, non significa necessariamente che vi sia adattato e in grado di riprodurvisi. A priori, lo speroniere di Sumatra rimane prevalentemente un uccello degli ambienti primari e la sua presenza in zone boschive che hanno subito dei danni significativi resta un caso eccezionale.\nTassonomia.\nCome gi\u00e0 detto, ne esistono due sottospecie:"}
{"id": "1068995", "revid": "1610933", "url": "https://it.wikipedia.org/wiki?curid=1068995", "title": "Speroniere dalla coda bronzea", "text": ""}
{"id": "1068996", "revid": "1610933", "url": "https://it.wikipedia.org/wiki?curid=1068996", "title": "Speroniere", "text": ""}
{"id": "1068998", "revid": "287204", "url": "https://it.wikipedia.org/wiki?curid=1068998", "title": "Contea di Lincoln", "text": "Contea di Lincoln o Lincoln County \u00e8 la denominazione delle seguenti contee degli Stati Uniti:"}
{"id": "1068999", "revid": "110236", "url": "https://it.wikipedia.org/wiki?curid=1068999", "title": "Tilmitt Selphie", "text": ""}
{"id": "1069000", "revid": "167951", "url": "https://it.wikipedia.org/wiki?curid=1069000", "title": "Wanda Tettoni", "text": "Biografia.\nHa esordito a Milano, appena sedicenne, come protagonista della commedia \"L'uccellino azzurro\" di Maurice Maeterlinck, proseguendo la carriera teatrale nelle compagnie di Ermete Zacconi, Renzo Ricci e Tatiana Pavlova. Dal 1940 \u00e8 stata scritturata in Radio dalla EIAR di Roma, prima con la compagnia di Prosa, poi con la Compagnia del teatro comico musicale di Roma assieme a Renato Turi, attivit\u00e0 per la quale nel 1951 ha ricevuto il primo \"Microfono d'Argento\". Ha partecipato ad altri numerosi lavori nella prosa radiofonica EIAR e Rai, alternando commedie, radiodrammi e variet\u00e0.\nContemporaneamente si \u00e8 dedicata al doppiaggio, essendo tra i fondatori della mitica C.D.C. che, divenuta frattanto C.D., ha lasciato nel 1970 per approdare, ancora come fondatrice, alla C.V.D. Dagli anni ottanta \u00e8 tornata comunque a doppiare anche per la C.D.C. Grazie alla voce brillante ed espressiva, ha doppiato importanti interpreti come Agnes Moorehead, Jessica Tandy, Katharine Hepburn, Ginger Rogers e Lucille Ball. \nSua \u00e8 la voce della madre che riecheggia nella mente dello psicopatico protagonista di \"Psyco\", e di Liana Del Balzo nel celebre thriller \"Profondo rosso\". Ha inoltre doppiato Mary Wickes nel telefilm \"Le inchieste di Padre Dowling\" e nei film \"Sister Act - Una svitata in abito da suora\", \"Attenti alle vedove\" e \"Cartoline dall'inferno\", ed \u00e8 stata la voce della spiritosa Marion Lorne nella sitcom televisiva \"Vita da strega\". Sua anche la voce di Sheyla Raynor, la madre di \"Alex\" (Malcolm McDowell) del film \"Arancia meccanica\" di Stanley Kubrick.\nHa partecipato come doppiatrice anche a molti film d'animazione della Disney, doppiando l'elefantessa Giddy in \"Dumbo\", la sorellastra Anastasia in \"Cenerentola\" (doppiaggio del 1950), la Margherita in \"Alice nel Paese delle Meraviglie\", una mucca ne \"La carica dei cento e uno\", Madame Adelaide ne \"Gli Aristogatti\", e la strega in \"Biancaneve e i sette nani\" (ridoppiaggio del 1972).\nAttiva fino in tarda et\u00e0, uno dei suoi ultimi doppiaggi \u00e8 stato quello di Gloria Stuart in \"Titanic\" (1997).\nWanda Tettoni mor\u00ec a Roma nel 1998, un giorno prima del suo 88simo compleanno."}
{"id": "1069001", "revid": "838137", "url": "https://it.wikipedia.org/wiki?curid=1069001", "title": "Socialdemocratici (Slovenia)", "text": "I Socialdemocratici (in sloveno \"Socialni demokrati\", abbreviato in \"SD\") sono un partito sloveno di centrosinistra membro del Partito Socialista Europeo.\nStoria.\nLe origini del partito risalgono al 1990, quando la Lega dei Comunisti della Slovenia lasci\u00f2 la Lega dei Comunisti di Jugoslavia e si ridenomin\u00f2 Partito del Rinnovamento Democratico (\"Stranka demokrati\u010dne prenove\"). Nelle prime elezioni democratiche del 1990 il partito ottenne il 17% dei voti e divenne la principale forza d'opposizione contro il governo guidato dalla Coalizione DEMOS. Nel 1992 entr\u00f2 nel governo d'intesa guidato da Janez Drnov\u0161ek. Da allora la sua influenza cominci\u00f2 a declinare a favore della Democrazia Liberale di Slovenia.\nIn vista delle elezioni del 1992, il partito form\u00f2 una coalizione elettorale con alcuni partiti minori della sinistra extraparlamentare (fra cui il Partito Democratico dei Pensionati della Slovenia), che prese il nome di Lista Unita (\"Zdru\u017eena lista\") e ottenne il 13,6%. Nel 1993 venne sancita la trasformazione ufficiale della lista in un partito politico con il nome di Lista Unita dei Socialdemocratici (\"Zdruzena lista socialnih demokratov\", ZLSD).\nIl partito entr\u00f2 a fare parte del secondo governo Drnov\u0161ek, che lasci\u00f2 nel 1996 in disaccordo sulle politiche di welfare. Molti membri lasciarono il partito per ricostituire il Partito Democratico dei Pensionati della Slovenia.\nNel 1997 la direzione del partito venne assunta da Borut Pahor, che avvi\u00f2 un graduale processo di modernizzazione al suo interno, portandolo verso il centro e svincolandolo dall'influenza dell'allora Presidente della Repubblica Milan Ku\u010dan (membro fondatore del partito).\nDal 2000 al 2004 il partito partecip\u00f2 ai governi di Janez Drnov\u0161ek e Anton Rop.\nNell'aprile del 2005 il partito ha assunto il nome attuale. Nel congresso di Nova Gorica, svoltosi lo stesso anno, il partito rinunci\u00f2 definitivamente al suo passato comunista.\nNel marzo 2007, con la crisi all'interno della Democrazia Liberale di Slovenia (LDS), i Socialdemocratici assunsero la posizione di principale opponente al governo di Janez Jan\u0161a. Quattro parlamentari della LDS (tra i quali l'ex premier Tone Rop) si unirono al gruppo parlamentare di SD.\nAlle elezioni del 2008 SD ottenne il 30,5% dei voti, eleggendo 29 deputati e divenendo il primo partito del paese. A seguito di queste elezioni Borut Pahor divenne Primo Ministro a capo di un governo di centrosinistra, sostenuto dai socio-liberali di Zares, da LDS e dal Partito dei Pensionati.\nNel 2011 Zares e il Partito dei Pensionati lasciarono la maggioranza, portando cos\u00ec alla caduta del governo Pahor e a elezioni anticipate. Alle politiche del 2011 i SD ottennero un calo fortissimo, conseguendo il 10,5% dei consensi (-20%) ed eleggendo 10 deputati (-19)."}
{"id": "1069002", "revid": "30610", "url": "https://it.wikipedia.org/wiki?curid=1069002", "title": "Leonhart Squall", "text": ""}
{"id": "1069003", "revid": "287204", "url": "https://it.wikipedia.org/wiki?curid=1069003", "title": "Masada (gruppo musicale)", "text": "Masada \u00e8 una band ma anche, in senso pi\u00f9 ampio, un progetto musicale creato da John Zorn nei primi anni '90. L'intento \u00e8 di combinare elementi e forme musicali della tradizione ebraica con la tradizione jazz, in particolare quella che fa riferimento al free-jazz di Ornette Coleman. Consiste in una collezione di circa 200 pezzi che fanno riferimento a delle regole armoniche mutuate dalle scale utilizzate nella musica tradizionale ebraica.\nStoria dei Masada.\nIl quartetto Masada originale era composto da John Zorn al sassofono, Dave Douglas alla tromba, Greg Cohen al contrabbasso e Joey Baron alle percussioni. Questo gruppo ha inciso dieci dischi in studio, ciascuno con il nome preso da una lettera dell'alfabeto ebraico; inoltre ha intrapreso una fitta serie di concerti, documentati da diversi \"live\".\nI pezzi del canzoniere Masada sono inoltre stati reinterpretati da diverse formazioni musicali, in particolare il Masada String Trio (un trio di archi) e il Bar Kokhba Sextet (una formazione che si potrebbe caratterizzare come un sestetto di musica da camera jazz). Altra formazione di rilievo \u00e8 l'Electric Masada, che fornisce una lettura di questi pezzi in chiave jazz-rock.\nNel 2004 John Zorn ha iniziato a comporre una seconda serie di pezzi Masada, intitolata \"Masada Book Two, the Book of Angels\". I titoli di queste composizioni sono in gran parte mutuati dalla demonologia ebraica e cristiana."}
{"id": "1069005", "revid": "767487", "url": "https://it.wikipedia.org/wiki?curid=1069005", "title": "American Gangster", "text": "American Gangster \u00e8 un film del 2007 diretto da Ridley Scott e sceneggiato da Steven Zaillian.\nIl film, che \u00e8 stato distribuito nelle sale italiane il 18 gennaio 2008 dalla Universal Pictures, racconta la vita del narcotrafficante Frank Lucas. L'attrice Ruby Dee \u00e8 stata candidata all'Oscar 2008 come miglior attrice non protagonista, mentre il film \u00e8 stato candidato anche per l'Oscar alla migliore scenografia.\nTrama.\nLa vicenda inizia nel 1968, ad Harlem, quando Frank Lucas sale al potere dopo la morte del suo capo, Bumpy Johnson. La morte di Johnson fa smuovere la malavita di New York: ogni mafioso rivendica il potere sul suo territorio, cercando di prevalere ed estromettere lo stesso Frank. Ma questi \u00e8 stato il braccio destro di Johnson cos\u00ec a lungo da aver imparato molto, ed \u00e8 anche l'unico che piange veramente la sua morte. Frank riorganizza l'intero giro di stupefacenti: importa eroina pura direttamente dai produttori del Triangolo d'oro in Thailandia, facendola giungere negli USA tramite un aggancio nelle forze armate e i militari in rientro dal fronte. Frank chiama la sua eroina \"Blue Magic\", e questa si rivela essere la droga pi\u00f9 pura mai apparsa sul mercato e allo stesso tempo la meno costosa. Il traffico cos\u00ec si espande, arrivando anche nelle altre grandi citt\u00e0 del paese. Frank si ritrova cos\u00ec a detenere il potere a livello nazionale.\nNel frattempo, conosciamo il detective Richie Roberts, che si \u00e8 distinto per la sua onest\u00e0 nel suo dipartimento. In seguito a una soffiata e alla perquisizione di un'auto di un importante allibratore di Harlem, ha consegnato quasi 1 milione di dollari in contanti guadagnandosi cos\u00ec l'ostilit\u00e0 di tutti i colleghi. Ora \u00e8 chiamato a formare una propria squadra e a lavorare per la sezione narcotici di New York. Lo scopo di questa squadra \u00e8 incastrare pesci grossi. Roberts si ritrova subito a fare i conti con la Blue Magic. Parallelamente conosciamo la sua vita privata: abbandonato dalla moglie e dal figlio e con in corso il processo di divorzio. In compenso ha una relazione focosa col suo avvocato e lui stesso sta studiando per conseguire la laurea in legge.\nFrank Lucas continua intanto ad arrichirsi: compra una villa dove far vivere la sua numerosissima famiglia e fa entrare nei suoi affari i fratelli e gli altri parenti. Si trova una donna con cui poi sposarsi e vivere insieme. Lucas riesce sempre ad ottenere tutto ci\u00f2 che desidera. L'indagine di Roberts continua e una sera, trovandosi ad un incontro di boxe per fotografare alcuni criminali, nota un uomo seduto in prima fila che sembra avere molto potere, ma di cui lui non conosce l'esistenza. Dopo una breve ricerca lo identifica: \u00e8 Frank Lucas, l'uomo della Blue Magic. Gli uomini di Roberts scoprono tutto di lui e iniziano a pedinare i fratelli. Una notte per\u00f2 uno di loro commette un errore: spara a una ragazza per strada e viene visto da due agenti di Roberts sotto copertura. Viene portato in centrale e gli fanno capire che l'unico modo per non sembrare una spia \u00e8 uscire subito dalla centrale come se nulla sia accaduto e lavorare per la polizia. L'uomo accetta queste condizioni e intercetta per Roberts una telefonata di Frank Lucas in cui indica la targa del veicolo che porta la droga a New York.\nGli uomini di Roberts capiscono che non si tratta di un veicolo comune, ma di un aereo militare proveniente dal Vietnam. Ottengono un mandato e perquisiscono l'intero velivolo ma il capitano dell'aereo si rifiuta di far perquisire da Roberts anche le bare dei soldati americani che l'aereo stava riportando in patria. Il detective intuisce subito che il trasferimento non pu\u00f2 che avvenire per mezzo delle stesse bare e, non riuscendo a perquisirle subito, le pedina insieme ai suoi uomini. I soldati deceduti vengono tolti dalle bare e messi in altre pi\u00f9 lussuose per i funerali. Le bare che interessano al detective, per\u00f2, sono prese da alcuni uomini di Lucas, che vengono pedinati a loro volta da Roberts e gli altri agenti. Il lungo inseguimento porta gli agenti alle case popolari dove la droga solitamente viene impacchettata, pronta per essere venduta. Ottenuto un mandato e una gran quantit\u00e0 di agenti, Roberts fa irruzione e arresta tutti. Nel frattempo alcuni poliziotti corrotti che avevano spesso infastidito Lucas con ricatti fanno irruzione a casa sua prima della \"vera\" polizia per rubare i soldi che tiene in casa per le emergenze.\nL'unico a non essere ancora arrestato \u00e8 lo stesso Lucas, che al momento \u00e8 in chiesa con la madre e la moglie per seguire la messa. Richie Roberts esegue un arresto pi\u00f9 che spettacolare, chiudendo al criminale ogni via di fuga e aspettandolo sorridente all'uscita della chiesa. Lucas viene arrestato e inizia un lungo processo. Parlando faccia a faccia con Richie Roberts si mettono d'accordo: ci\u00f2 che vuole pi\u00f9 di ogni altra cosa il detective non sono i criminali, ma i poliziotti corrotti messi dietro le sbarre. Lucas decide di collaborare e insieme arrestano decine di agenti.\nNel frattempo Roberts, essendo divenuto avvocato, si offre lui stesso come difensore di Lucas, che riesce a far ridurre la condanna del boss da 70 a 15 anni. Il film si conclude con delle scritte esplicative degli ultimi fatti e con Lucas apparentemente felice che esce di prigione nei primi anni novanta.\nDoppiaggio.\nLe voci italiane del film sono state scelte dal regista Ridley Scott e dal montatore italiano Pietro Scalia.\nAccoglienza.\nIncassi.\n\"American Gangster\" ha incassato oltre 266.5 milioni di dollari in tutto il mondo.\nCritica.\nIl film \u00e8 stato accolto positivamente dalla critica. Su Rotten Tomatoes riceve l'81% di recensioni professionali positive, con un voto medio di 7 su 10 basato su 216 recensioni. Su Metacritic riceve un punteggio di 76 su 100 basato su 38 critiche."}
{"id": "1069009", "revid": "1543377", "url": "https://it.wikipedia.org/wiki?curid=1069009", "title": "Carlo Antoni", "text": "Biografia.\nNato come Karlo Antoni\u010d, allievo di Benedetto Croce, con il quale entr\u00f2 in corrispondenza appena sedicenne, studi\u00f2 soprattutto la cultura filosofica tedesca, dal Settecento al Novecento, ritenendo di cogliere \u2013 nella sua opera pi\u00f9 nota, \"La lotta contro la ragione\" \u2013 le radici dell'idealismo e dell'irrazionalismo tedesco nella lotta combattuta contro il razionalismo cartesiano dai movimenti politici svizzeri e dal pietismo.\nDifese la filosofia dei distinti contro la concezione della dialettica hegeliana degli opposti.\nTenne la cattedra di Filosofia della storia presso l'Universit\u00e0 di Roma dal 1947 alla morte. La sua riflessione speculativa si muove all'interno del paradigma crociano e il suo indirizzo politico gioca al confine tra il liberalismo politico, il liberismo economico e il socialismo moderato. Ader\u00ec al Partito Liberale Italiano, ma nel 1956 scelse il Partito Radicale di Mario Pannunzio.\nOpere principali.\nPer una pi\u00f9 completa bibliografia, si rinvia alla \"Bibliografia degli scritti di Carlo Antoni\", a cura di Franco Voltaggio, in "}
{"id": "1069017", "revid": "15756", "url": "https://it.wikipedia.org/wiki?curid=1069017", "title": "Fedra (Racine)", "text": "Fedra (\"Ph\u00e8dre\") \u00e8 una tragedia in cinque atti scritta da Racine nel 1677.\nSi rif\u00e0 ai classici ellenici e latini di Euripide e Seneca, ma il mito \u00e8 rivisto sotto la luce del giansenismo, non pi\u00f9 della mitologia greca.\nDifferenze tra le tragedie antiche e quella di Racine.\nEuripide \u00e8 l'autore di due versioni: una prima intitolata l\"'Ippolito velato\", dove il giovane principe \u00e8 punito da Afrodite per avere osato respingerla; e una seconda nella quale il prologo fa da epilogo: Fedra in una lettera scritta prima di suicidarsi dichiara di essere stata violentata da Ippolito, che \u00e8 poi punito dal padre con l'esilio.\nImportante il fatto che nei classici \u00e8 direttamente Fedra l'accusatrice del giovane, un'accusa infamante che parla di uno stupro vero e proprio, mentre in Racine \u00e8 la nutrice Enone a fabbricare la calunnia, che per\u00f2 accusa Ippolito solo di una tentata violenza carnale. Nella sua prefazione, Racine confessa che non pu\u00f2 e non vuole macchiare un'aristocratica, una regnante, di una siffatta bassezza.\nSecondo l'autore francese la protagonista non sarebbe n\u00e9 del tutto colpevole n\u00e9 del tutto innocente, come del resto la nutrice Enone non \u00e8 malvagia ma semplicemente devota alla padrona.\nUn messaggio di sapore giansenista: l'impossibilit\u00e0 di operare il bene, intenzione che si tramuta anzi in male.\nPersonaggi.\nI personaggi sono:\nTrama.\nPrimo atto.\nIppolito intende partire alla ricerca del padre che si trova nell'Epiro e del quale non si hanno pi\u00f9 notizie. Teramene lo rassicura: il re sar\u00e0 incappato nell'ennesima avventura galante. Ma la vera ragione di Ippolito \u00e8 un'altra, egli vuole sfuggire al fascino di Aricia, di cui \u00e8 innamorato.\nNel frattempo Fedra, moribonda confessa a Enone il motivo delle sue tribolazioni: \u00e8 ardentemente innamorata del figliastro sebbene abbia sempre e solo ostentato odio nei suoi riguardi. Panope annuncia la dipartita di Teseo e la nutrice, perci\u00f2, d\u00e0 alla regina una nuova speranza: lottare per i suoi figli e preservare il trono da Ippolito e Aricia, possibili eredi.\nSecondo atto.\nIsmene, confidente di Aricia, svela alla ragazza la morte del suo persecutore e la possibilit\u00e0 che il giovane Ippolito, restituisca lei la libert\u00e0 e forse anche il trono.\nIppolito parla alla ragazza confermando gli auspici di Ismene e rivelandole il suo amore.\nEnone annuncia al principe che la regina intende parlargli: Fedra \u00e8 infatti preoccupata che Ippolito, da lei oltremodo odiato, una volta al potere, si vendichi sui suoi figli.\nMa il giovane la tranquillizza: non nutre simili sentimenti e non ha alcun proposito di vendetta.\nLa regina si lascia trasportare e finisce col svelargli la sua passione, un sentimento obbrobrioso instillato in lei da qualche dio vendicativo, un amore colpevole che la rende miserabile agli occhi del mondo: \u00e8 lei la prima a detestarsi. Invoca il giovane di ucciderla ma Ippolito fugge lasciandole avventatamente la spada.\nTeramene lo avvisa che il partito di Fedra, i suoi figli, sono in vantaggio nella corsa alla successione al trono e che, secondo alcune indiscrezioni, Teseo sarebbe ancora in vita.\nTerzo atto.\nFedra supplica Enone di trovare uno stratagemma che faccia ritornare Ippolito: \u00e8 disposta pure a cedergli il trono o a fargli addestrare i figlioli.\nRimasta sola, si abbandona a un monologo in cui sollecita l'intervento di Venere; in fondo respingendola, Ippolito ha commesso uno sgarbo nei confronti della regina dell'amore.\nEnone la avvisa che Teseo \u00e8 prossimo al ritorno: lei si dispera, sarebbe stato meglio morire prima anzich\u00e9 ora, disonorata e adultera.\nMa Enone ha un piano diabolico: accusare Ippolito di aver tentato di stuprarla, presentando la spada perduta come prova inconfutabile del misfatto. Teseo punir\u00e0 il figlio con l'esilio ma se lo uccidesse tanto meglio: sacrificare gli innocenti pur di non pagare il fio.\nFedra infatti, al suo arrivo, non va ad abbracciare il marito, informandolo che un grande disonore \u00e8 piombato sulla sua famiglia. Il re \u00e8 sbigottito da questa accoglienza e cerca di vederci chiaro.\nIppolito rifiuta di fuggire perch\u00e9 convinto della propria innocenza, e decide di affrontare il genitore.\nQuarto atto.\nEnone confessa il misfatto di Ippolito a Teseo.\nIl dialogo che segue tra i due \u00e8 acceso: il padre ha parole durissime nei confronti del figlio, intende esiliarlo in una regione lontana, dove nessuno possa riconoscerlo e difenderlo.\nIl giovane si difende debolmente e appellandosi alla rinomata castit\u00e0; per Teseo questa \u00e8 un'autoaccusa: respingevi le altre poich\u00e9 bramavi soltanto Fedra!\nIl poveretto confessa il suo unico peccato: amare Aricia trasgredendo la volont\u00e0 paterna, ma per il re si tratta di una scusa grossolana.\nAlla fine il solo lampo di Ippolito in tutto o il dialogo: Non bisogna credere alle parole di Fedra poich\u00e9 origina da una razza tarata.\nTeseo invoca la vendetta del dio Nettuno, che gli era debitore.\nIl monarca si reca dalla moglie e spiattella la giustificazione cercata dallo sciagurato Ippolito, l'amore per Aricia. Alla notizia Fedra (che voleva dissuadere Teseo da severi propositi di vendetta)\nrimane basita dal momento che non sapeva di avere una rivale.\nVa da Enone a farsi spiegare perch\u00e9 le fosse stata nascosta la relazione tra Ippolito e Aricia. Sta per commissionare alla nutrice un altro inganno, stavolta ai danni della fanciulla, quand'ecco che la coscienza la riporta alla ragione. Caccia via la serva accusandola di essere la causa delle sue sciagure. La misera Enone riflette sulla sua fiducia mal ripagata dalla padrona.\nQuinto atto.\nIppolito propone ad Aricia di scappare verso Sparta, ma prima vuole giurarle amore eterno presso il tempio che punisce i bugiardi.\nTeseo ha un dialogo con la ragazza, nel corso del quale cerca di mettere Ippolito in cattiva luce.\nMa lei \u00e8 sicura dell'innocenza dell'amato e rivolge una stilettata al re: di tutti i mostri che avete combattuto uno solo ne avete lasciato vivere (allude a Fedra).\nTeseo inizia a sospettare; intende di nuovo parlare alla nutrice, ma apprende da Panope che Enone si \u00e8 suicidata lanciandosi nel mare. A questo punto Teramene racconta al re l'eroica morte del figlio: dopo aver ucciso un mostro marino, i cavalli del carro, spaventati non si sa bene se da un dio nascosto o dalla pesante caduta del mostro, sono precipitati tra gli scogli.\nLe ultime parole del giovane: se mai mio padre riuscisse a scoprire la mia innocenza, se vuole essere da me perdonato, deve prendersi cura di Aricia e restituire lei ...(sicuramente allude al trono).\nTeseo, resipiscente, sta per andare a piangere sui resti del figlio quand'ecco che si imbatte in Fedra. Frattanto, lei si \u00e8 avvelenata, confessa la sua colpa a Teseo e muore sul palcoscenico aperto."}
{"id": "1069023", "revid": "1573940", "url": "https://it.wikipedia.org/wiki?curid=1069023", "title": "Polyplectron inopinatum", "text": "Lo speroniere di Rothschild o speroniere montano (Polyplectron inopinatum ()), che deve il nome al suo scopritore, \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura circa 65 cm di lunghezza (di cui 32-40 costituiti dalla sola coda); la femmina circa 46 cm (di cui 22-27,5 di coda).\nAspetto.\nNella penisola malese, lo speroniere di Rothschild occupa gli \"habitat\" di montagna, lasciando gli \"habitat\" di pianura allo speroniere di Malacca. Esso si distingue facilmente da quest'ultimo per la testa e il dorso pi\u00f9 scuri, le parti inferiori bruno-rosse e la coda pi\u00f9 lunga e pi\u00f9 stretta. La testa, piuttosto piccola, \u00e8 del tutto priva di cresta, ma \u00e8 presente un collare discreto. Le copritrici sotto-caudali sono lunghe, e nascondono il primo quarto della coda. La coda, molto allungata, graduata e aguzza, \u00e8 formata da una ventina di rettrici decorate da ocelli metallici. Il becco \u00e8 grigio. Le zampe, grigie e sottili, presentano nel maschio due speroni, mentre le femmine ne sono del tutto prive. I sessi sono quasi identici.\nNel maschio adulto la testa e il collo sono di colore grigio scuro, finemente punteggiate e chiazzate di bianco, specialmente sulla gola. Le parti inferiori, a partire dal petto, sono nerastre e vermicolate di grigio chiaro. La parte inferiore della coda \u00e8 brunastra. Il dorso \u00e8 castano-bruno con strette vermicolature nere e piccoli ocelli blu, la cui base macchiata di bianco nasconde la base delle piume grigie. Le primarie sono di colore bruno opaco uniforme. Le copritrici sotto-caudali sono castano-brune, ma con barre nere pi\u00f9 marcate. Le piume pi\u00f9 esterne sono ricoperte di larghi ocelli blu su entrambi i lati. La coda \u00e8 macchiata di nero e di camoscio, con ocelli subterminali verdi su ciascuna fila di piume, tranne che sulla coppia di rettrici centrali. Il maschio del primo anno \u00e8 pi\u00f9 piccolo e pi\u00f9 opaco dell'adulto.\nLa femmina adulta \u00e8 di taglia inferiore ed ha una coda relativamente pi\u00f9 piccola, meno graduata e costituita unicamente da 18 rettrici. Somiglia molto al suo compagno, ma in essa gli ocelli delle parti superiori sono rimpiazzati da segni neri e quelli sulla coda sono praticamente assenti. I giovani sono simili alle femmine.\nVoce.\nI maschi emettono da 1 a 4 risolini striduli o grida distanziati ciascuno di 5-6 secondi. Quando sono allarmati, emettono dei richiami simili in tutto e per tutto al chiocciare del pollo domestico. \u00c8 inoltre possibile ascoltare un fischio tranquillo costituito da suoni inarticolati e discendenti. Lo speroniere di Rothschild viene considerato come una specie dalla comunicazione vocale meno sviluppata rispetto alla maggior parte dei congeneri.\nBiologia.\nNel comportamento, presenta atteggiamenti che non differiscono molto da quelli dello speroniere di Malacca. Come in quest'ultimo, profonde cavit\u00e0 scavate nel terreno rivelano attivit\u00e0 di razzolamento. Gli speronieri di Rothschild vivono in gruppi di 4 o 5 individui costituiti almeno da un maschio, una femmina e due immaturi. Sono molto prudenti ed inclini a rifugiarsi nel sottobosco al minimo segnale di pericolo. Apprezzano in particolar modo le piccole gole ricoperte da cespugli, ma si possono trovare anche lungo sentieri sommari e ai bordi delle creste.\nLo speroniere di Rothschild effettua una parata nuziale con una serie di posture che ricordano quelle messe in atto dallo speroniere di Sumatra. Essa consiste essenzialmente di spostamenti rapidi intorno alla femmina. Questa parata \u00e8 accompagnata da movimenti della testa, battiti d'ali, toelettatura e offerta di cibo alla femmina. Durante l'intera durata della parata, vengono emessi deboli stridii acuti.\nAlimentazione.\nGli speronieri di Rothschild hanno una dieta mista: si nutrono di larve, coleotteri, formiche, termiti, ragni e altri invertebrati. Tuttavia, non vengono affatto trascurate le sostanze di origine vegetale, in particolare le bacche di piante acquatiche del genere \"Calamus\". Alcuni uccelli sono stati inoltre osservati mentre beccavano boccioli di fiori.\nRiproduzione.\nQuesta specie \u00e8 considerata monogama a causa del basso livello di dimorfismo sessuale, ma questa affermazione \u00e8 solamente ipotetica e necessita di conferma. In natura sono stati scoperti solamente due nidi: il primo era situato tra due alberi caduti in una zona di rocce affioranti; il secondo era una semplice raschiatura del terreno priva di qualsiasi imbottitura ai piedi di un rododendro in una fitta foresta. La stagione riproduttiva inizia a febbraio, talvolta anche prima, e dipende senza dubbio dall'andamento del clima. La covata \u00e8 costituita da 2 uova di colore camoscio-bianco, molto allungate. In cattivit\u00e0, l'incubazione dura da 19 a 21 giorni. La femmina si dedica da sola sia alla cova che all'educazione dei giovani. Essa manifesta un comportamento aggressivo nei confronti del maschio, se questo cerca di avvicinarsi ai pulcini. Stando cos\u00ec le cose, si ritiene che il maschio non svolga alcun ruolo parentale. Durante la prima settimana, i piccoli rimangono all'ombra della madre. Acquisendo maggior sicurezza, svolazzano nel giro di 4 giorni, e progredendo nell'apprendimento riescono ad appollaiarsi facilmente accanto alla femmina ad altezze di 2 metri quando raggiungono i 16 giorni di et\u00e0. A partire da circa 4 mesi, i sessi diventano identificabili, in quanto i maschi presentano una statura pi\u00f9 imponente e sfoggiano una coda pi\u00f9 lunga.\nDistribuzione ed habitat.\nGli speronieri di Rothschild frequentano le foreste primarie di montagna costituite principalmente da dipterocarpi, ad altitudini che variano tra 820 e 1800 metri sul livello del mare. Alcune prove, ad esempio piume raccolte sul terreno, suggeriscono che possano scendere talvolta fino a 600 m. A volte i sottoboschi rocciosi che prediligono sono situati su un terreno particolarmente scosceso tra boschetti di bamb\u00f9 e grandi alberi. Il loro areale, molto ristretto, si estende principalmente alle montagne del centro della penisola malese. Recentemente, la specie \u00e8 stata rinvenuta anche all'estremo sud della Thailandia, nelle province di Yala e di Narathiwat.\nConservazione.\nLa popolazione totale \u00e8 stimata tra 2500 e 10.000 individui, quindi la maggior parte degli osservatori ritiene che la specie non sia minacciata a livello globale."}
{"id": "1069024", "revid": "1610933", "url": "https://it.wikipedia.org/wiki?curid=1069024", "title": "Speroniere montano", "text": ""}
{"id": "1069026", "revid": "123415338", "url": "https://it.wikipedia.org/wiki?curid=1069026", "title": "Giovanna Scotto", "text": "Biografia.\nNacque a Torino da un amministratore di Compagnie, esordendo nel teatro dialettale gi\u00e0 da bambina. Nel 1909-10 fece parte della compagnia Gramatica-Ruggeri, nel 1913-14 era \"prim'attrice giovane\" nella Falconi-Zoncada, dal 1919 al 1922 \"prim'attrice\" con Lamberto Picasso, e nel 1924 recit\u00f2 nella Compagnia Stabile Sarda. Nel 1927-28 in una compagnia dannunziana, e dal 1929 partecip\u00f2 per un decennio ai principali spettacoli classici all'aperto, come nell\"Oreste\" di Vittorio Alfieri alle terme di Caracalla, l\"Orestea\" di Eschilo, l\"Ippolito\" e \"Le troiane\" di Euripide, l\"Aiace\" di Sofocle, Ifigenia in Aulide di Euripide.\nDebutta nel cinema all'epoca del muto, nel film \"Fortunale\" del 1912. \u00c8 presente nel cinema sonoro dei primi anni '30, come in \"Ragazzo\" di Ivo Perilli e \"Acciaio\" di Walter Ruttmann (1933), e in seguito \"La figlia di Jorio\", \"Aurora sul mare\", \"Due lettere anonime\" e \"Operazione Mitra\". Numerosi anche i lavori nella prosa radiofonica EIAR e RAI dagli anni trenta agli anni sessanta.\nSi trasfer\u00ec a Roma, dove continu\u00f2 a lavorare come attrice ma, soprattutto, come doppiatrice della C.D.C., diventando, assieme a Lydia Simoneschi, Tina Lattanzi, Dhia Cristiani, Andreina Pagnani e Rosetta Calavetta, una delle doppiatrici di punta della sua generazione. Doppi\u00f2 Ingrid Bergman in \"Casablanca\", Ethel Barrymore ne \"La scala a chiocciola\", Martha Scott ne \"I dieci comandamenti\" e Reta Shaw ne \"Il segreto di Pollyanna\". Prest\u00f2 spesso la sua voce anche ad altre importanti attrici, come Claudette Colbert, Agnes Moorehead, Mary Astor e Jane Darwell. Nel campo del cinema di animazione, ha prestato a voce a Fatima nel cartone \"La rosa di Bagdad\" e la voce narrante nel film \"Cenerentola\" della Disney (primo doppiaggio).\nSposatasi giovanissima con Vincenzo Scotto, da cui prese il cognome d'arte. Rimasta vedova, nel 1947 si spos\u00f2 in seconde nozze col poeta, giornalista, sceneggiatore e critico cinematografico Diego Calcagno.\nMor\u00ec a Grottaferrata il 23 dicembre 1985 all'et\u00e0 di 90 anni."}
{"id": "1069030", "revid": "1543377", "url": "https://it.wikipedia.org/wiki?curid=1069030", "title": "Football Club Lahti", "text": "Il Football Club Lahti \u00e8 una societ\u00e0 calcistica finlandese con sede nella citt\u00e0 di Lahti. Dalla stagione 2017 gioca nella Veikkausliiga, la massima serie del campionato finlandese di calcio. Gioca le partite casalinghe nel Lahden Stadion.\nStoria.\nIl club nacque nel 1996 dalla fusione di due societ\u00e0 della citt\u00e0 finlandese di Lahti, il Lahden Reipas che, fondato nel 1891, aveva vinto fino a quel momento 3 campionati nazionali e 7 Coppe di Finlandia, e il Kuusysi che, fondato nel 1969, vantava la vittoria di 5 edizioni del campionato e 2 della Coppa.\nNel 1998 il Lahti vinse l'Ykk\u00f6nen e fu promosso in Veikkausliiga, la massima serie del campionato finlandese di calcio. Nel 2002 raggiunse la finale di Coppa di Finlandia, venendo sconfitto per 4-1 dall'Haka. Nel 2004 Jari Litmanen \u00e8 ritorna in Finlandia per vestire la maglia del Lahti, squadra nata dalla sua vecchia squadra, il Lahden Reipas, dove viene osannato e il suo ritorno definito \"Il ritorno del re\". Grazie anche al ritorno di Litmanen alla finale di Liigacup, vinta dall'Allianssi ai rigori sul Lahti, assistono circa spettatori.\nDopo aver perso anche la finale del 2005 sempre contro l'Alliansi, il Lahti nel 2007 ha vinto il primo trofeo della sua storia, la Coppa di Lega finlandese, sconfiggendo l'Inter Turku ai tiri di rigore. La vittoria della Coppa di Lega consent\u00ec al Lahti di partecipare alla UEFA Europa League 2009-2010: dopo aver superato i primi due turni ai danni di Dinamo Tirana e Gorica, il cammino del Lahti si interruppe al terzo turno contro il Club Brugge. Nella stagione 2010 il Lahti retrocesse in Ykk\u00f6nen per la prima volta, terminando il campionato al quattordicesimo ed ultimo posto, per poi tornare in massima serie dopo un solo anno.\nIl Lahti torn\u00f2 a vincere la Coppa di Lega nel 2013 vincendo la finale per 2-1 sul JJK. Il terzo posto conquistato al termine della Veikkausliiga 2014 permise al Lahti di tornare a competere in UEFA Europa League per l'edizione 2015-2016, senza per\u00f2 riuscire a superare il primo turno, venendo eliminato dall'Elfsborg. Nel 2016 ha conquistato la sua terza coppa sconfiggendo l'SJK ai rigori. Prende parte alle qualificazioni di UEFA Europa League 2018-2019, ma venendo eliminati al primo turno dall'Hafnarfj\u00f6r\u00f0ur, perdendo per 3-0 all'andata e pareggiando 0-0 in Islanda. Ha chiuso la Veikkausliiga 2018 all'ottavo posto con 40 punti.\nOrganico.\nRosa 2020.\nRosa aggiornata al 6 marzo 2020."}
{"id": "1069032", "revid": "1543377", "url": "https://it.wikipedia.org/wiki?curid=1069032", "title": "Lahden Reipas", "text": "Il Lahden Reipas, nota anche come Reipas Lahti, \u00e8 stata una societ\u00e0 calcistica finlandese con sede a Lahti. Ha vinto tre volte il campionato finlandese e sette volte la Suomen Cup, partecipando pi\u00f9 volte alle competizioni europee. Nel 1996 si \u00e8 fuso con il FC Kuusysi per dar vita al Football Club Lahti.\nStoria.\nLa societ\u00e0 fu fondata a Viipuri nel 1891 come Viipurin Reipas. Negli anni dieci e venti del XX secolo il Viipurin Reipas disput\u00f2 per cinque volta la finale per l'assegnazione del titolo, senza per\u00f2 riuscire a vincerlo. Nel 1939 partecip\u00f2 per la prima volta alla Mestaruussarja sotto forma di campionato. Nel 1940 al termine della guerra russo-finlandese, Viipuri pass\u00f2 sotto il controllo dell'Unione Sovietica e nel 1945 la societ\u00e0 venne trasferita a Lahti mantenendo la propria denominazione. Negli anni successivi rimase nelle serie inferiori, tornando in massima serie per la stagione 1961, conclusasi con il quinto posto.\nNel 1962 cambi\u00f2 denominazione in Lahden Reipas e concluse il campionato al secondo posto. Nel 1963 conquist\u00f2 il primo titolo della sua storia, chiudendo al primo posto con un solo punto di vantaggio sull'Haka Valkeakoski. La vittoria del campionato gli consent\u00ec di disputare la Coppa dei Campioni per la prima volta nell'edizione 1964-1965, venendo eliminato al primo turno dai norvegesi del Lyn Oslo. Il 1964 fu l'anno della vittoria della prima Suomen Cup, conquistando battendo in finale per 1-0 il LaPa, dopo che l'anno precedente aveva perso la finale contro l'Haka Valkeakoski con lo stesso risultato. Nel 1967 il Reipas vinse la Mestaruussarja per la seconda volta e nella Coppa dei Campioni 1968-1969 ottenne il suo miglior risultato in campo europeo raggiungendo gli ottavi di finale: dopo aver superato il Floriana al primo turno, venne eliminato dai cecoslovacchi dello Spartak Trnava con un pesante 16-2 complessivo. Nel 1970 giunse la vittoria del campionato per la terza volta. Nel 1972 il Reipas vinse la prima di cinque Suomen Cup consecutive, che gli consentirono di accedere alla Coppa delle Coppe per cinque edizioni di seguito. In Coppa delle Coppe ottenne la sua miglior prestazione nell'edizione 1974-1975 con il raggiungimento degli ottavi di finale, da cui fu eliminato dagli svedesi del Malm\u00f6 FF. Nel 1978 vinse la sua settima Suomen Cup e nel 1980 venne retrocesso dalla Mestaruussarja alla I divisioona. Nel decennio successivo si altern\u00f2 tra la prima e la seconda serie.\nNel 1990 fu una delle dodici squadre che disput\u00f2 il primo campionato di Veikkausliiga, concluso al quinto posto. Nella stagione successiva il Reipas inizi\u00f2 ad avere dei problemi finanziari e chiuse il campionato all'ultimo posto, retrocedendo in I divisioona. L'unico aspetto positivo fu la vittoria nella sfida cittadina al Kuusysi, campione in quello stesso anno. D'altro canto conquist\u00f2 solo 8 punti su 33 giornate di campionato e sub\u00ec anche la sconfitta record di 11-0 dal RoPS. Un'ulteriore retrocessione port\u00f2 l'anno dopo il Reipas in II divisioona, serie nella quale rimase un solo anno, rientrando prontamente in Ykk\u00f6nen. Nel 1995 con la retrocessione del Kuusysi in seconda serie si decise per la fusione delle due squadre a dar vita al Football Club Lahti. Il Lahden Reipas continu\u00f2 la sua attivit\u00e0 a livello giovanile.\nStatistiche e record.\nIl Reipas condivide coi gallesi del Cardiff City il record di partecipazioni consecutive alla Coppa delle Coppe: 5, dal 1973-1974 al 1977-1978. Inoltre, la sfida ai bulgari del Levski Spartak nella Coppa delle Coppe 1976-1977 rappresenta la sfida col maggior numero di reti complessive segnate in Coppa delle Coppe: 22, date dalla somma del 12-2 dell'andata e del 7-1 del ritorno in favore dei bulgari."}
{"id": "1069034", "revid": "643662", "url": "https://it.wikipedia.org/wiki?curid=1069034", "title": "Kuusysi FC", "text": ""}
{"id": "1069036", "revid": "33689", "url": "https://it.wikipedia.org/wiki?curid=1069036", "title": "Cylum", "text": ""}
{"id": "1069037", "revid": "123647790", "url": "https://it.wikipedia.org/wiki?curid=1069037", "title": "Arandora Star", "text": "Arandora Star fu una nave da crociera britannica requisita per esigenze belliche; caricata di internati civili italiani e tedeschi e diretta in Canada. Fu affondata dal sommergibile tedesco \"U-47\", comandato da G\u00fcnther Prien, il 2 luglio 1940 nelle acque dell'Atlantico Settentrionale con la perdita di 865 vite umane.\nStoria.\nOrigine di nave da crociera.\nCostruita da Cammell Laird &amp; Company, Limited per la Blue Star Line nel 1927, con un tonnellaggio di 12.847 tonnellate di stazza lorde, una lunghezza di 163 metri, 354 posti di prima classe e una velocit\u00e0 di crociera di 16 nodi (30\u00a0km/h).\nInizialmente chiamata \"Arandora\", fece rotta tra Londra e la costa est del Sud America dal 1927 al 1928 prima di essere riarmata a 15,501 tonnellate lorde come nave da crociera di lusso e chiamata \"Arandora Star\" per evitare confusione con le navi della Royal Mail, chiamate tipicamente con nomi che iniziavano e finivano con la lettera \"A\".\nTrasporto degli internati.\nAmbo gli schieramenti applicarono l'internamento dei cittadini originari dei Paesi nemici per timore dello spionaggio. La nave britannica quindi fu adattata a trasportare internati dell'Asse in Canada. Gli internati erano cittadini italiani e austriaci di sesso maschile, molti immigrati nelle Isole britanniche da decine di anni, tanto che molti avevano parenti, anche figli, che militavano nell'esercito britannico. A costoro vennero negati i diritti civili e politici, compresi quelli riconosciuti ai militari secondo la Convenzione di Ginevra. A molti venivano confiscate le propriet\u00e0. Ai familiari non fu detto che i parenti arrestati sarebbero stati deportati. Per disposizione del governo britannico, le famiglie degli internati residenti sulla costa, senza sostentamento e assistenza, furono costrette a trasferirsi nelle citt\u00e0.\nIl 1\u00ba luglio 1940, la nave sotto il comando di Edgar Wallace Moulton salp\u00f2 da Liverpool senza alcuna scorta, fece rotta verso il Canada per trasportare in un campo di prigionia circa 1500 uomini.\nEsclusi 86 prigionieri di guerra, gli altri uomini erano civili tra i 16 e i 75 anni. La nave fu sovraccaricata e non fu rispettato il rapporto massimo passeggeri per lancia di salvataggio. I prigionieri furono ammassati nelle cabine, molti dormivano sul pavimento della sala da ballo. La nave, senza giustificazione funzionale, era stata ridipinta di grigio. Non esponeva segnali che potessero far identificare la sua funzione, come il simbolo della Croce Rossa. Peraltro l'uso di quell'emblema per una nave che non era una nave ospedale sarebbe stato una violazione delle Convenzioni di Ginevra. N\u00e9 all'equipaggio, n\u00e9 agli internati furono date istruzioni sulle procedure d'emergenza.\nAffondamento.\nIl 2 luglio 1940, al largo della costa nord-ovest dell'Irlanda, fu colpita da un siluro lanciato dall'U-Boot \"U-47\". L'equipaggio dell'U-Boot dichiar\u00f2 in seguito di essere stato tratto in inganno dalla livrea grigia che faceva sembrare la nave da crociera un mercantile provvisto di armi in dotazione alla marina britannica. L\"Arandora Star\", senza pi\u00f9 potenza motrice, affond\u00f2 in trentacinque minuti. Persero la vita pi\u00f9 di ottocento persone, 446 dei quali erano italiani.\nOperazioni di salvataggio.\nLa nave, alla partenza del suo ultimo viaggio, era fornita di quattordici lance di salvataggio. Il numero di lance era insufficiente per il numero di passeggeri. Molte di tali imbarcazioni erano separate da ponte con filo spinato. Una di esse fu subito distrutta dall'impatto del siluro, problemi tecnici impedirono di calarne un'altra delle quattordici in mare, e altre due furono danneggiate durante il loro ammaraggio. Almeno quattro delle rimanenti furono ammarate con un numero di passeggeri molto inferiore alla capienza. Un'altra affond\u00f2 durante l'ammaraggio.\nIl comandante Otto Burfeind della nave tedesca \"Adolph Woermann\", che era tra i prigionieri, rimase a bordo della nave organizzandone l'evacuazione e risult\u00f2 infine disperso.\nDopo aver mandato in avanscoperta un idrovolante Sunderland a rintracciare il \"Mayday\", l'incrociatore canadese \"St. Laurent\" riusc\u00ec a portare in salvo 586 opersone, i feriti dei quali furono trasportati al Mearnskirk Hospital.\nDopo l'affondamento.\nIl comandante britannico Edgar Wallace Moulton, il comandante canadese Harry DeWolf ed il comandantre tedesco Otto Burfeind ottennero riconoscimenti per il loro eroismo.\nAgli internati superstiti non vennero riconosciuti i diritti civili nonostante tutto; molti di loro furono deportati nelle colonie britanniche dell'Oceania. I famigliari delle vittime non hanno mai ricevuto scuse ufficiali, n\u00e9 un risarcimento.\nVittime italiane.\nI caduti italiani erano di tutte le estrazioni sociali e avevano una et\u00e0 che andava dai 16 ai 68 anni.\nLuigi Gonzaga nato a Bedonia in provincia di Parma aveva soli 16 anni; 68 ne avevano Domenico Marchesi, nato a Codogno in provincia di Lodi, residente a Londra, e Silvestro D'Ambrosio, nato a Picinisco, provincia di Frosinone, residente in Inghilterra dal 1898 con due figli nell'esercito britannico, che per\u00ec insieme al fratello Francesco di sette anni pi\u00f9 giovane. Perirorono anche ebrei italiani rifugiati in Gran Bretagna a causa delle leggi razziali fasciste. Uberto Limentani, che sopravvisse al naufragio, era collaboratore della BBC e successivamente divenne docente a Cambridge. \nGiovanni Sovrani nato nel 1882 a Saludecio FO, direttore del Normandie Hotel di Londra.\nMor\u00ec invece Decio Anzani, nato a Forl\u00ec nel luglio 1882, a Londra dal 1911 dopo non essersi presentato alla chiamata di leva, sarto di professione, sposato con una belga, Victorine, e padre di una figlia, Ren\u00e9e, antifascista legato ad ambienti laburisti, segretario della sezione londinese Lega italiana dei diritti dell'uomo. A lui \u00e8 dedicato il libro \"Esuli ed emigrati italiani nel Regno Unito (1920-1940)\" (Ugo Mursia Editore, 1997), scritto da un giornalista romagnolo, Alfio Bernabei, da tempo residente a Londra.\nUn'altra vittima fu Stefano Ceresa di Bollengo, in provincia di Torino. Morirono anche 11 friulani. Altra vittima fu Giovanni Moretti, allora quarantenne, nato in localit\u00e0 Martinello del comune di Calice al Cornoviglio [La Spezia] ed emigrato con la moglie in Scozia (Greenock) subito dopo la prima guerra mondiale.\nGiocondo Abruzzese, di anni 65 nativo di Filignano (IS), viveva stabilmente con figli e nipoti a Glasgow, ove svolgeva attivit\u00e0 commerciali; vivo il ricordo della nipote Ilda che assieme agli altri familiari delle vittime ha contribuito alla realizzazione dell\"Arandora Star Memorial\", inaugurato a Glasgow il 2 luglio 2010.\nCesare Vairo, che compare al numero 429 dell'elenco delle vittime, era nato a Milano da famiglia monferrina (il padre si chiamava Secondo Vairo e la madre Maria Invernizzi) e avrebbe compiuto di li a poco 49 anni. Si era sposato con Adele Riccoboni, detta Lola, il 6 ottobre 1928, nella chiesa londinese di Saint Aloysius (distretto di St. Pancras) e non avevano avuto figli. Cesare risiedeva da anni a Londra, dove era direttore dell'Hotel Piccadilly e, come giornalista, era corrispondente dalla Gran Bretagna per l'Italia.\nGuido Maiuri, di 63 anni, ingegnere napoletano, inventore di brevetti per la refrigerazione. Sua madre era Giulia Bellelli, cugina di Edgar Degas.\nIl paese di Bardi, in provincia di Parma, \u00e8 il comune con il pi\u00f9 alto numero di vittime in questa tragedia: 48 capifamiglia, quasi tutti arrestati in Galles, dove si erano stabiliti diversi decenni prima divenendo parte integrante della societ\u00e0 britannica.\nCommemorazioni.\nI corpi dei naufraghi dell\"Arandora Star\" furono trasportati dal mare su vari punti delle coste dell'Irlanda e delle Ebridi. Ci sono quindi diversi luoghi di sepoltura e di commemorazione. Il pi\u00f9 recente si trova sull'isola scozzese di Colonsay, inaugurato il 2 luglio 2005, nel sessantesimo anniversario della tragedia: il sito \u00e8 dedicato \"alla memoria di Giuseppe Del Grosso e agli altri pi\u00f9 di ottocento che perirono con l\"Arandora Star\" il 2 luglio 1940\".\nNel luglio del 1990, cinquantenario della tragedia, il presidente della Repubblica Francesco Cossiga nomin\u00f2 cavalieri i circa venti sopravvissuti ancora vivi.\nDal 1969, il Comitato Pro Vittime Arandora Star di Bardi, commemora le vittime della tragedia nell'unica cappella dedicata ai caduti dell\"Arandora Star\" in Italia, nel cimitero di Bardi, Appennino Parmense. Ogni anno, il 2 luglio, familiari e parenti delle vittime di tutta Italia vi si danno appuntamento per una celebrazione. Il presidente Carlo Azeglio Ciampi ha partecipato all'evento del 2002 con una lettera commemorativa. Il 2 luglio 2020, 80\u00b0 anniversario della tragedia, il presedente della Repubblica Sergio Mattarella, ha voluto ricordare \"quelle vittime innocenti\" con un messaggio ufficiale.\nMarted\u00ec 4 novembre 2003, alle 18:30, presso la sala Menhuim del Parlamento Europeo di Bruxelles, la parlamentare europea Amalia Sartori ha promosso la presentazione della nuova edizione del libro di Gian Antonio Stella, \"L'Orda\", e di \"Arandora Star, una tragedia dimenticata\", il volume di Maria Serena Balestracci. I due libri sono accomunati dallo stesso intento, quello cio\u00e8 di mostrare l'altra faccia dell'emigrazione italiana, quella pi\u00f9 sconosciuta e meno celebrata, che ha visto gli italiani vittime di pregiudizi e protagonisti di tragiche vicende, proprio come quella dell'affondamento dell\"Arandora Star\" nel 1940.\nNel 2006 la vicenda degli internati e della fine tragica viene commemorata dal gruppo Musicisti Basso Lazio, che incide la canzone \"Arandora Star\".\nIl 2 luglio 2008 una delegazione di enti pubblici italiani comprendente le Regioni Emilia-Romagna, Toscana e Lazio e le Province di Parma, Lucca e Piacenza e alcuni familiari delle vittime si \u00e8 recata a Liverpool per una commemorazione congiunta in cui, per la prima volta in presenza di autorit\u00e0 britanniche, italiane, tedesche e austriache, \u00e8 stata scoperta una lapide in memoria delle vittime dell\"Arandora Star\" che sar\u00e0 collocata nel porto di Liverpool, da cui, nel 1940, la nave salp\u00f2 per il suo ultimo viaggio.\nIl 2 luglio 2010, a 70 anni dal naufragio dell\"Arandora Star\", l'Istituto Storico della Resistenza Apuana e l'Amministrazione Comunale di Pontremoli ricordano i 17 pontremolesi emigrati in Inghilterra che persero la vita in quel tragico evento con una lapide commemorativa \"A ricordo dei laboriosi emigrati pontremolesi in Gran Bretagna sui quali l'entrata in guerra dell'Italia gett\u00f2 l'ombra ingiusta del sospetto e che, destinati da governo inglese alla prigionia, perirono nel tragico affondamento dell\"Arandora Star\" il 2 luglio 1940\".\nSempre il 2 luglio 2010 l'Associazione Amici Val Ceno Galles (Associazione composta in gran parte da emigranti provenienti da Bardi e da comuni limitrofi), in collaborazione con associazioni, autorit\u00e0 gallesi ed italiane, per ricordare il 70\u00ba anniversario della tragedia, ha organizzato nella citt\u00e0 di Cardiff un importante evento che \u00e8 culminato con lo scoprimento di una lapide in memoria dei caduti nella Cattedrale cattolica. L'evento ha avuto una grande copertura mediatica con vari servizi anche su BBC e televisioni locali.\nIl 16 maggio 2011 c'\u00e8 stata l'inaugurazione a Glasgow, in Scozia, dell'Italian Cloister Garden, un monumento nei pressi della Cattedrale di Sant'Andrea che ricorda le vittime dell\"Arandora Star\" ; erano presenti oltre alle autorit\u00e0, l'ultimo superstite, Rando Bertoia, di Montereale Valcellina.\nGrazie alla buona volont\u00e0 di altri emigranti si sono svolte in Canada, in questi anni, altre importanti celebrazioni, cos\u00ec come, grazie all'interessamento di familiari delle vittime, associazioni culturali ed enti locali si sono svolte altre iniziative in Italia.\nFilmografia.\nNel settembre 2004 a Lucca \u00e8 stato presentato il primo documentario sulla vicenda dell\"Arandora Star\", realizzato dall'emittente televisiva locale Noi Tv in collaborazione con la Fondazione Cresci di Lucca sulla base delle ricerche e le video-interviste effettuate della studiosa fiorentina Maria Serena Balestracci. La sceneggiatura del film documento \u00e8 di Elisabetta Matini, la regia di Paolo Bertola. Narratore: Eros Pagni.\nTra gli episodi del film-documentario \u201cLili Marlene. la guerra degli italiani\u201d diretto da Pietro Suber, trasmesso in prima visione su Focus Mediaset il 10/11 Giugno 2020, anche quello, molto significativo, sulle vicende dell'Arandora Star"}
{"id": "1069038", "revid": "33689", "url": "https://it.wikipedia.org/wiki?curid=1069038", "title": "Chilum", "text": ""}
{"id": "1069041", "revid": "827882", "url": "https://it.wikipedia.org/wiki?curid=1069041", "title": "Combat Records", "text": "La Combat Records era un'etichetta indipendente di New York, specializzata in punk rock e heavy metal. L'industria lavor\u00f2 con artisti come Megadeth, Circle Jerks, Nuclear Assault, Death, Dead Brain Cells, Possessed, Crumbsuckers, Agnostic Front, Agent Steel, Dark Angel, Heathen, Zoetrope e Exodus.\nLa Combat Records fu fondata nel 1984 e si occup\u00f2 delle registrazioni per la band thrash metal Megadeth nel disco \"Killing Is My Business... And Business Is Good!\". Con questo gruppo pubblic\u00f2 anche il seguente prodotto, denominato \"Peace Sells... But Who's Buying?\". Dal 2005 la casa \u00e8 divenuta un'etichetta ufficiale e non pi\u00f9 indipendente."}
{"id": "1069042", "revid": "767487", "url": "https://it.wikipedia.org/wiki?curid=1069042", "title": "The Donnas", "text": "Le The Donnas sono state un gruppo rock statunitense, formatosi in California nel 1993.\nBreve storia.\nIl gruppo di Palo Alto si forma nel maggio del 1993, in California, con una forte influenza da parte dei Ramones.Nei primi album c'era un'attitudine che ricordava molto i Ramones, i Mot\u00f6rhead . Tuttavia le Donnas si ispirano principalmente agli AC/DC.\nSono inoltre delle sfegatate fan dei Kiss per i quali hanno partecipato alla colonna sonora del film del 1999 Detroit Rock City, pubblicando il video della canzone Strutter che comprende anche vari spezzoni del film.\nAspirando al rock-and-roll party in stile old-fashioned, le The Donnas iniziano la loro carriera alla fine degli anni '90, dopo aver lasciato la scuola. Formatesi originariamente nel maggio 1993 con il nome di Ragady Anne, le quattro ragazze statunitensi suonavano cover dei R.E.M e Shonen Knife, senza riscuotere un grande successo. Il primo EP del gruppo \u00e8 datato 1995 e fu pubblicato dalla Radio Trash Label. Prima di raggiungere un grande successo, per\u00f2, le Ragady Anne decisero di cambiare il loro nome in Electrocutes. In questo periodo vennero riconosciute da Darin Raffaelli come un futuro per la musica rock-metal.\nDopo aver riflettuto sull'effetto poco \"Ramones\" del proprio attuale nome, le Electrocutes decidono definitivamente di chiamarsi The Donnas e pubblicare un primo album, seguito da molti successi.\nNel 2002 raggiunto il maggior successo con l'uscita dell'album \"Spend The Night\".\nNel 2006 la cantante Brett Anderson ha partecipato alla creazione di un album di cover dei Ramones per bambini, \"Brats on the Beat\", suonando la canzone \"California Sun\".\nIl 17 settembre 2007 \u00e8 uscito l'album \"Bitchin\"', il quale il gruppo femminile segna un'importante svolta, ovvero l'abbandono dell'etichetta major Atlantic che le aveva accompagnate fino ad ora per aprirne una propria chiamata Purple Feather.\nNel luglio del 2010 Torry Castellano annuncia l'uscita prima dal gruppo e successivamente l'abbandono dalle scene musicali, a causa di problemi ad una spalla, dovuti al fatto che per tutta la carriera il suo essere autoditatta, le aveva fatto usare le bacchette in maniera scorretta, portando alla lunga dei seri problemi fisici. Viene sostituita da Amy Cesari. Nell'agosto del 2012 ci fu l'annuncio di un nuovo album ma, l'interrompersi delle notizie e una successiva intervista alla cantante Brett Anderson, portano a dedurre che la carriera della formazione sia oramai conclusa."}
{"id": "1069043", "revid": "1558798", "url": "https://it.wikipedia.org/wiki?curid=1069043", "title": "PC Calcio", "text": "PC Calcio (PC F\u00fatbol in originale) \u00e8 una serie di videogiochi manageriali per MS-DOS e Microsoft Windows (DOS per le prime versioni, quindi Windows 95 per le successive, e Windows 98 e XP le ultime tre).\nDescrizione.\nIl giocatore \u00e8 presidente di una squadra di calcio di sua scelta. Deve guidare la propria squadra seguendo gli allenamenti, il calciomercato, la cura dello stadio, occuparsi del merchandising e della ristorazione dello stadio, decidere il prezzo di biglietti, degli abbonamenti, e cos\u00ec via, rispettando gli obiettivi prefissati dalle aspettative della dirigenza. Il giocatore ha a sua disposizione uno staff di squadra (medico, psicologo, giardiniere, osservatore...) che fornisce informazioni sui giocatori e l'andamento del gioco e consigli su come agire per migliorare le prestazioni.\nIl gioco nasce originariamente in lingua spagnola come \"Simulador Profesional de F\u00fatbol\" nel 1992, ed \u00e8 sviluppato dal 1992 al 2001 da Dinamic Multimedia e distribuito da Planeta DeAgostini. Dal 2004 sono pubblicate altre tre edizioni separate, curate da Gaelco.\nA seguito del grande successo sono pubblicate apposite versioni localizzate in diverse lingue e dedicate ad altri campionati come quello italiano (\"PC Calcio\"), quello inglese (\"PC Premier\"), francese (\"PC France\") e argentino (\"PC Apertura\" e \"PC Clausura\"). A partire dall'edizione del 1998 \u00e8 invece realizzato un titolo contenente i pi\u00f9 importanti campionati mondiali."}
{"id": "1069047", "revid": "436907", "url": "https://it.wikipedia.org/wiki?curid=1069047", "title": "Karmageddon Media", "text": "La Karmageddon Media \u00e8 un'etichetta discografica olandese specializzata in death metal, black metal, doom metal e folk metal. Questa casa \u00e8 famosa per aver prodotto album con Chuck Schuldiner e i suoi Control Denied e con i Septic Flesh."}
{"id": "1069049", "revid": "767487", "url": "https://it.wikipedia.org/wiki?curid=1069049", "title": "Alessandro Marangoni (pianista)", "text": "Biografia.\nAllievo di Marco Vincenzi e poi di Maria Tipo e Pietro De Maria alla Scuola di Musica di Fiesole, nel 2007 ha debuttato al Teatro alla Scala di Milano in un recital in omaggio a Victor de Sabata nel 40\u00ba anniversario dalla morte, insieme a Daniel Barenboim. Ha tenuto concerti in Europa, America e Cina come solista e collaborato con musicisti come Mario Ancillotti, Oleksandr Semchuk, Aldo Ceccato, Enrico Dindo, Quirino Principe, Massimo Quarta; e attrici quali Maddalena Crippa, Claudia Koll, Paola Pitagora, Milena Vukotic. Ha suonato anche con il Nuovo Quartetto Italiano.\nHa instaurato un sodalizio artistico con l'attrice Valentina Cortese.\nNel 2007 ha inciso un CD dedicato alle composizioni pianistiche di Victor de Sabata per la Bottega Discantica, mentre con l'Albatros Ensemble ne ha registrato uno con la musica da camera di Nino Rota e uno su Bohuslav Martinu per Stradivarius.\n\u00c8 laureato in filosofia all'Universit\u00e0 degli Studi di Pavia, alunno di merito dell'Almo Collegio Borromeo.\nHa al suo attivo anche numerosi concerti nel mondo virtuale di Second Life, primo musicista italiano ad esibirsi in quell'ambito.\nGli \u00e8 stato assegnato il prestigioso Premio Internazionale \"Amici di Milano\" per la Musica.\nCon Pierpaolo Venier ha ideato il Chromoconcerto\u00a9 ed \u00e8 fondatore e direttore artistico di Forte Fortissimo TV"}
{"id": "1069051", "revid": "587852", "url": "https://it.wikipedia.org/wiki?curid=1069051", "title": "Formula Renault 3.5 Series 2007", "text": "La stagione 2007 della Formula Renault 3.5 Series \u00e8 stata la terza della competizione, una delle categorie facenti parte della World Series by Renault. \u00c8 iniziata il 14 aprile ed \u00e8 terminata il 28 ottobre dopo 9 weekend di corse, con 17 gare in tutto. Il titolo piloti \u00e8 stato vinto dal portoghese \u00c1lvaro Parente, mentre quello riservato alle scuderie \u00e8 andato alla Tech 1 Racing."}
{"id": "1069053", "revid": "339392", "url": "https://it.wikipedia.org/wiki?curid=1069053", "title": "Kohai", "text": ""}
{"id": "1069101", "revid": "33751", "url": "https://it.wikipedia.org/wiki?curid=1069101", "title": "Andr\u00e9s Iniesta Luj\u00e1n", "text": ""}
{"id": "1069102", "revid": "78273", "url": "https://it.wikipedia.org/wiki?curid=1069102", "title": "Federico Augusto III", "text": ""}
{"id": "1069103", "revid": "144796", "url": "https://it.wikipedia.org/wiki?curid=1069103", "title": "Federico Augusto I", "text": ""}
{"id": "1069108", "revid": "78273", "url": "https://it.wikipedia.org/wiki?curid=1069108", "title": "Federico Augusto I (Sassonia)", "text": ""}
{"id": "1069117", "revid": "125933896", "url": "https://it.wikipedia.org/wiki?curid=1069117", "title": "Andr\u00e9s Iniesta", "text": "Soprannominato \"Don Andr\u00e9s\" e \"l'Illusionista\", \u00e8 considerato uno dei migliori giocatori nella storia del calcio, nonch\u00e9 il miglior centrocampista del ventunesimo secolo. Nel corso della sua carriera, spesa in larga parte nel , ha vinto 9 campionati spagnoli, 6 Coppe del Re, 7 Supercoppe spagnole, 4 UEFA Champions League, 3 Supercoppe UEFA, 3 Coppe del mondo per club, una Coppa dell'Imperatore e una Supercoppa del Giappone.\nCon la nazionale ha partecipato a quattro campionati del mondo (2006, 2010, 2014 e 2018), tre campionati d'Europa (2008, 2012 e 2016) e una Confederations Cup (2013), vincendo l'europeo 2008 e 2012 e il mondiale 2010; nel corso di quest'ultima rassegna ha siglato due gol, tra cui la rete decisiva nella finale di Johannesburg contro i Paesi Bassi (1-0).\nA livello individuale ha vinto il UEFA Best Player in Europe Award nel 2012 davanti a Messi e Cristiano Ronaldo, mentre il 14 ottobre 2014 \u00e8 divenuto il primo calciatore spagnolo a vincere il Golden Foot. Inoltre, nel 2010 si \u00e8 classificato al secondo posto dietro a Messi nella classifica del Pallone d'oro FIFA.\nCaratteristiche tecniche.\nConsiderato uno dei prototipi del centrocampista moderno, giocatore leggero, molto agile e versatile, \u00e8 in grado di ricoprire vari ruoli di centrocampo. Grazie ai suoi trascorsi nel calcio a 5, si caratterizza per una grande abilit\u00e0 negli spazi stretti e da una notevole capacit\u00e0 di nascondere la palla all'avversario (soprattutto nell'uno contro uno). La sua giocata peculiare \u00e8 la \"croqueta\", un dribbling che consiste nello spostare la palla da un piede all'altro nel modo pi\u00f9 veloce possibile. Regista molto duttile, all'occorrenza \u00e8 in grado anche di giocare come ala sinistra in attacco. I suoi punti di forza sono il controllo di palla, il fraseggio, la precisione nei passaggi e la visione di gioco, caratteristiche che lo rendono inoltre un ottimo uomo assist.\nCarriera.\nClub.\nGiovanili.\nLa carriera di Iniesta inizia nel 1992 all'et\u00e0 di 8 anni, quando i genitori decidono di tesserarlo per l'Albacete, squadra del capoluogo di provincia di cui sono originari.\nNel 1996, all'et\u00e0 di 12 anni, mentre \u00e8 in scena il \"torneo infantil de Brunete\", la sua prestazione attira l'attenzione di molti club spagnoli, tra cui il Barcellona, sua futura squadra. La famiglia, pur lasciando in lacrime il proprio figlio, fa uno sforzo decidendo cos\u00ec di trasferire il piccolo Andr\u00e9s alla \"Masia\".\nA 15 anni \u00e8 capitano della squadra del Barcellona Under-15 che vince la Nike Premier Cup del 1999, in cui segna il gol della vittoria all'ultimo minuto di gioco della finale ed \u00e8 nominato calciatore del torneo.\nDal 2000 al 2003 gioca per tre stagioni nel Barcellona B.\nBarcellona.\n2002-2008.\nEsordisce con la prima squadra del Barcellona il 29 ottobre 2002 in Champions League, mandato in campo da Louis van Gaal nella partita contro il Club Brugge.\nNella stagione 2003-2004 colleziona 11 presenze e una rete in Primera Divisi\u00f3n. A partire dalla stagione successiva Rijkaard comincia ad impiegarlo con maggiore continuit\u00e0, tanto da disputare 37 delle 38 partite di campionato, con 2 gol segnati, e risultando cos\u00ec il calciatore pi\u00f9 presente della squadra. Nella stagione successiva, con l'infortunio di Xavi, diventa definitivamente titolare, affermandosi come uno dei migliori centrocampisti centrali del panorama mondiale e contribuendo ai successi nazionali e internazionali del Barcellona. Nella stagione 2006-2007 mette a referto 9 reti stagionali, di cui 6 in campionato e 2 in Champions League. Nell'estate 2007 ci sono state voci di un suo passaggio ai rivali del Real Madrid, ma il calciatore cresciuto nei blaugrana ha sempre ripetuto che non aveva alcuna intenzione di trasferirsi nella capitale. Il 25 gennaio 2008 prolunga il suo contratto fino al 2014 con una clausola di rescissione di 160 milioni di \u20ac.\n2008-2018.\nNella stagione 2008-2009, quella del primo \"triplete\", sigla 4 reti in 26 partite di campionato e risulta decisivo nella semifinale di ritorno di Champions League, quando a Stamford Bridge con il Chelsea realizza all'ultimo minuto di recupero il gol decisivo per il passaggio in finale. I catalani trionfano 2-0 e si laureano campioni d'Europa, Iniesta realizza l'assist per il gol del vantaggio di Samuel Eto'o. A fine partita Wayne Rooney definisce Iniesta \"Il miglior giocatore al mondo\", mentre al termine del campionato viene eletto calciatore spagnolo dell'anno. Il 27 novembre 2009 prolunga il suo contratto fino al 2015, la clausola di rescissione del contratto aumenta a 200 milioni di \u20ac. Si classifica quarto nella classifica del Pallone d'oro 2009 e quinto in quella del FIFA World Player 2009.\nNella stagione 2009-2010, nonostante diversi infortuni, disputa 29 partite di campionato realizzando un gol, al Saragozza. Il 6 aprile 2011 durante la partita di andata dei quarti di finale di Champions League, disputata contro gli ucraini dello e vinta per 5-1, disputa un'ottima partita realizzando il gol che apre le marcature, a fine partita viene eletto miglior giocatore in campo. Il 3 maggio 2011 nella semifinale di ritorno di Champions contro il Real Madrid si rende protagonista confezionando l'assist per il momentaneo 1-0 di Pedro; la partita finir\u00e0 in pareggio (1-1) e con il passaggio in finale del Barcellona. Nella finale di Champions League disputata il 29 maggio 2011 a Wembley gioca da titolare la partita e si aggiudica con il risultato di 3-1 ai danni del Manchester United la sua terza Champions League. Il 17 agosto 2011 nella partita di ritorno di Supercoppa contro il Real Madrid sblocca il risultato scavalcando il portiere con un preciso pallonetto, la partita finisce 3-2 per i \"blaugrana\", questo risultato consente ai catalani di vincere la coppa (decimo titolo per il Barcellona).\nDurante la prima partita del girone della Champions League 2011-2012 giocata contro il Milan, ha dovuto lasciare il campo prematuramente a causa di un infortunio alla schiena; viene sostituito al 38\u00ba minuto del primo tempo con il connazionale F\u00e0bregas, la partita finisce 2-2. Il 18 dicembre conquista il suo secondo mondiale per club battendo in finale per 4 a 0 il Santos. Il 17 maggio 2015, grazie alla vittoria esterna contro l'Atl\u00e9tico Madrid, conquista il suo settimo campionato spagnolo con i colori \"blaugrana\". Il 30 maggio vince la sua terza Coppa del Re, grazie al 3-1 contro l'Athletic Bilbao. Il 6 giugno 2015 conquista la sua quarta Champions League grazie alla vittoria 3-1 in finale sulla Juventus.\nDurante la stagione 2015-2016 Iniesta con il team catalano si aggiudica la sua terza Supercoppa UEFA, contro il Siviglia per 5-4 dopo i tempi supplementari. Pochi giorni dopo per\u00f2 i blaugrana perdono la Supercoppa di Spagna contro l'Athletic Bilbao perdendo 4-0 all'andata e pareggiando 1-1 al Camp Nou. Il 20 dicembre 2015 il club spagnolo si laurea campione del mondo, vincendo per 3-0 contro il River Plate. Successivamente la squadra catalana esce proprio come nel 2014 ai quarti di finale di Champions League per mano dell'Atl\u00e9tico Madrid vincendo 2-1 in Catalogna ma perdendo 2-0 nella capitale spagnola. A fine stagione Iniesta diventa per l'ottava volta nella sua carriera campione di Spagna e ottiene per la quarta volta la Coppa del re vincendo in finale a Madrid contro il Siviglia per 2-0\nIl 27 aprile 2018, dopo 22 anni tra giovanili e prima squadra, annuncia la sua intenzione di lasciare il Barcellona.\nVissel Kobe.\nIl 24 maggio 2018 si accorda con il club giapponese del Vissel Kobe, con cui firma un contratto triennale. Esordisce ufficialmente con la nuova squadra il 22 luglio dello stesso anno nella sconfitta contro lo Shonan Bellmare (0-3). L'11 agosto realizza invece il primo gol in J League contro il J\u00fabilo Iwata, contribuendo alla vittoria della sua squadra per 2-1.\nNazionale.\nDall'esordio ai trionfi.\nNel 2006 viene convocato per la prima volta in nazionale maggiore dal C.T. Aragon\u00e9s ed esordisce il 27 maggio, disputando da titolare l'amichevole pareggiata a reti bianche contro la Russia. Nello stesso anno viene convocato per iL campionato mondiale del 2006 in Germania, dove scende in campo una sola volta, nell'incontro del gruppo H contro l'. Il cammino degli spagnoli si conclude agli ottavi di finale con la sconfitta contro la Francia, futura finalista.\nDopo il mondiale tedesco viene promosso a titolare e il 7 febbraio 2007 decide con un gol, il primo in nazionale, l'amichevole contro l'Inghilterra (1-0). Contribuisce poi con tre reti alla qualificazione della Spagna al campionato europeo del 2008 in Austria e Svizzera. Nel corso del manifestazione \u00e8 l'unico calciatore spagnolo a disputare tutte e sei le partite della Spagna, che si aggiudica il titolo continentale grazie alla vittoria per 1-0 contro la . Alla fine del torneo viene inserito dall'UEFA nella squadra ideale del campionato d'Europa.\nIl 1\u00ba giugno 2009 viene selezionato dal nuovo C.T. Del Bosque per disputare la FIFA Confederations Cup in Sudafrica, ma \u00e8 costretto a saltare il torneo per via di un infortunio. Il suo posto viene preso da Pablo Hern\u00e1ndez.\nAl campionato mondiale del 2010 disputa sei delle sette gare giocate dalla sua squadra, realizzando due reti, una nella fase a gironi contro il e una, quella decisiva, durante i tempi supplementari della finale contro i , che vale il primo trionfo mondiale della Spagna. Viene eletto uomo-partita in tre delle sette partite disputate dalla , quelle contro , e , e il suo nome viene inserito nel \"All-Star Team del mondiale\". Nell'esultanza per il gol segnato in finale mostra una maglietta con la dedica \"Dani Jarque siempre con nosotros\", ricordando cos\u00ec l'amico calciatore dell'Espanyol deceduto l'estate precedente. Per questo gesto riceve lodi dall'intero mondo sportivo e non solo.\nPartecipa poi al Campionato europeo di calcio 2012, vinto dalla nella finale contro l'. \u00c8 cos\u00ec uno dei pochi giocatori, insieme ai suoi compagni, ad aver vinto tre competizioni internazionali consecutive, realizzando il cosiddetto \"triplete\". Viene eletto uomo-partita in tre delle sei partite disputate dalla Spagna all'europeo, contro l' e la nella fase a gironi e poi nella finale ancora contro l'Italia. Il 2 luglio 2012 viene nominato dalla UEFA miglior giocatore del torneo.\nLa fine del ciclo e il ritiro.\nIniesta prende parte alla FIFA Confederations Cup 2013, dove la Spagna arriva fino alla finale, che perde nettamente contro il (0-3); Il centrocampista vince comunque il Pallone d'argento della competizione. Al campionato del mondo del 2014 Iniesta scende in campo in tutte le partite della nazionale iberica, ma la rassegna si rivela deludente per gli spagnoli, che vengono eliminati gi\u00e0 dopo il girone eliminatorio, in cui vengono sconfitti per 5-1 dai e per 2-0 dal , prima dell'ininfluente vittoria per 3-0 sull'.\nConvocato per il campionato d'Europa del 2016 in Francia, durante la manifestazione continentale scende in campo da titolare in occasione di tutte e quattro le partite giocate dalla Spagna, eliminata agli ottavi di finale dall'Italia.\nIl 21 maggio 2018 viene incluso dal commissario tecnico della Spagna Lopetegui nella lista dei convocati per il campionato mondiale di Russia 2018, che per la nazionale spagnola si conclude agli ottavi di finale a causa della sconfitta ai rigori contro i padroni di casa della Russia. Al termine del match il giocatore, trentaquattrenne, annuncia il proprio ritiro dalla nazionale.\nStatistiche.\nTra club, nazionale maggiore e nazionali giovanili, Iniesta ha totalizzato globalmente 1007 presenze segnando 110 reti, alla media di 0,10 gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "1069118", "revid": "33751", "url": "https://it.wikipedia.org/wiki?curid=1069118", "title": "Centrocampista offensivo", "text": ""}
{"id": "1069119", "revid": "287204", "url": "https://it.wikipedia.org/wiki?curid=1069119", "title": "Andres Iniesta", "text": ""}
{"id": "1069125", "revid": "729019", "url": "https://it.wikipedia.org/wiki?curid=1069125", "title": "Placenta previa", "text": "La placenta previa \u00e8 considerata una delle emergenze ostetriche del terzo trimestre di gravidanza, soprattutto durante il parto. Anatomicamente la placenta si viene a trovare davanti (previa vuol dire davanti) alla parte di presentazione fetale (testa, spalle, podice). Pu\u00f2 essere causa di emorragie gravi.\nPresentazione.\nPrima del travaglio di parto si ha l'appianamento e la dilatazione cervicale. La contrazione della parte craniale dell'utero comporta la risalita in alto del segmento uterino inferiore e quindi del collo che va incontro a dilatazione. Quando il collo dell'utero si dilata, si slamina il disco placentare posto a livello del segmento uterino inferiore e questo causa un forte sanguinamento.\nLa placenta previa generalmente non si presenta con un quadro acuto, come invece l'\"abruptio placentae\", bens\u00ec con una forma subclinica e spesso sottovalutata. Per altro l'emorragia \u00e8 correlabile con la quantit\u00e0 di sangue realmente perso, e questo pu\u00f2 aiutare nella gestione delle emorragie importanti, in cui si consiglia l'impiego di colloidi o cristalloidi. Il colore del sangue \u00e8 rosso chiaro, l'utero \u00e8 rilassato. Nell\"'abruptio placentae\" invece esso \u00e8 rosso scuro e l'utero \u00e8 contratto financo alla tetania.\nDiagnosi differenziale.\nCausa metrorragia nel terzo trimestre, ma non causa dolore (molto importante per la diagnosi differenziale con il distacco intempestivo di placenta normalmente inserita). In caso di placenta previa l'utero \u00e8 rilassato mentre al contrario nel distacco intempestivo di placenta \u00e8 contratto, tetanico.\nComplicanze.\nCome complicanza pu\u00f2 dare emorragia, shock, CID e placenta accreta.\nTerapia.\nLa terapia della placenta previa varia da paziente a paziente in base all'et\u00e0 del feto, allo stato clinico della madre e del feto e alla classificazione della patologia.\nGeneralmente, in casi dove la madre \u00e8 compensata a livello cardiovascolare e la gravidanza \u00e8 ancora troppo prematura, si sceglie un approccio conservativo con sostituzione preventiva di fluidi e dosi di corticosteroidi per permettere lo sviluppo polmonare fetale, preparando di fatto il feto ad un parto prematuro se la situazione dovesse peggiorare.\nIn casi pi\u00f9 severi, il trattamento consigliato \u00e8 un taglio cesareo di emergenza."}
{"id": "1069126", "revid": "110157", "url": "https://it.wikipedia.org/wiki?curid=1069126", "title": "Paimio", "text": "Paimio (\"Pemar\" in svedese) \u00e8 una citt\u00e0 finlandese di 10.011 abitanti, situata nella regione del Varsinais-Suomi.\nVi si trovano il celebre sanatorio, opera dell'architetto Alvar Aalto e, nelle vicinanze, l'osservatorio di Kevola."}
{"id": "1069128", "revid": "1937016", "url": "https://it.wikipedia.org/wiki?curid=1069128", "title": "Ignazio da Laconi", "text": "La sua memoria liturgica ricorre l'11 maggio, giorno della sua morte.\nLa Chiesa Cattolica lo reput\u00f2 degno di tale titolo riconoscendogli di aver svolto per tutta la vita un'opera umile e al tempo stesso dedita agli altri; inoltre, per la proclamazione della santit\u00e0, come di prassi in questi casi, furono attribuiti alla sua intercessione alcuni miracoli, come la guarigione di un'inferma, che avrebbe riacquistato l'utilizzo delle gambe. Da questo miracolo prese le mosse il processo di beatificazione.\nLe spoglie del santo riposano nella chiesa dei Cappuccini in viale Fra' Ignazio, a Cagliari.\nPeriodicamente l'urna con le spoglie del santo viene portata in pellegrinaggio lungo tutta l'isola di Sardegna, un evento che richiama sempre numerosissimi fedeli.\nEsiste inoltre un mensile, \"La Voce Serafica\", nato per devozione all'attivit\u00e0 dello stesso frate cappuccino.\nL'11 maggio 2007 sant'Ignazio da L\u00e0coni \u00e8 stato proclamato patrono della provincia di Oristano nella cattedrale del capoluogo in un pontificale celebrato da mons. Ignazio Sanna.\nL'11 maggio 2014 a Sestu \u00e8 stata inaugurata una statua nella piazza a lui dedicata.\nBiografia.\nVincenzo Peis nacque a L\u00e0coni, centro abitato attualmente in provincia di Oristano, il 17 dicembre 1701, da famiglia umile ma dignitosa, che lo educ\u00f2 nei valori cristiani.Visse a L\u00e0coni, dedito al lavoro nei campi, fino al 1721, quando, avvertendo sempre pi\u00f9 pressante la chiamata a farsi frate, decise di presentarsi al Padre Provinciale dei Cappuccini di Cagliari, perch\u00e9 lo ammettesse al noviziato.\nEntr\u00f2 nel convento dei novizi, allora presso la chiesa di San Benedetto a Cagliari, il 10 novembre 1721. Prese il nome di Fra' Ignazio.Terminato il noviziato, il 10 novembre del 1722 fece la solenne professione religiosa.\nFu trasferito da Cagliari alla casa di Iglesias e da qui peregrin\u00f2 in vari conventi dell'isola, quelli di Sanluri, Domusnovas, Oristano, Quartu Sant'Elena e poi nuovamente a Cagliari, presso il convento di Sant'Antonio, dove allogger\u00e0 sino alla morte.\nPer quasi quaranta anni, dal 1741, fu frate questuante; la sua figura di umile fraticello, un po' curvo e sempre assorto nella preghiera del Rosario, divent\u00f2 presto cara ai cagliaritani, che si abituarono a vederlo percorrere le strette e ripide strade della citt\u00e0, mentre non negava aiuto e consiglio a chi glielo chiedeva. Intanto crebbe la fama della sua santit\u00e0, si estese a tutta l'isola e da ogni sua parte giunsero a Cagliari pellegrini per incontrare il frate, spesso sperando di ricevere da lui uno di quei miracoli, che si narrava avesse compiuto.\nNel 1779 divenne cieco e fu per questo esentato dagli obblighi del suo incarico.Nell'inoltrata primavera del 1781, l'11 maggio, fra' Ignazio, questo grande personaggio della Cagliari del XVIII secolo, mor\u00ec, confortato dai sacramenti della religione a cui dedic\u00f2 la sua vita.\nIl 16 giugno 1940, nella basilica di San Pietro, il papa Pio XII lo dichiar\u00f2 beato. Il 21 ottobre 1951, Ignazio da L\u00e0coni venne proclamato santo dallo stesso pontefice.\nIl suo corpo \u00e8 stato conservato dentro una teca di vetro ed \u00e8 tuttora esposto nella Chiesa di Sant'Ignazio a Cagliari.\nIl culto.\nSant'Ignazio da Laconi \u00e8 venerato in tutta la Sardegna, dove esistono diverse chiese a lui dedicate; la prima \u00e8 stata fondata nel 1951 a Norbello.\nLa devozione per questo Santo \u00e8 particolarmente sentita proprio a Laconi, suo paese natale, dove si trovano ancora la casa in cui Vincenzo Peis visse sino all'et\u00e0 di vent'anni con la famiglia e la chiesa in cui egli fu battezzato.\nAltro importante centro della devozione a sant'Ignazio \u00e8 Cagliari, dove egli visse da religioso.Nella citt\u00e0 i posti legati al santo frate sono prevalentemente due, ovvero il convento presso la chiesa di San Benedetto, oggi in zona centralissima, nel quale visse il noviziato e soprattutto il convento di Sant'Antonio, dove \u00e8 possibile vedere la celletta in cui trascorse gran parte della sua vita.\nLa devozione per il Santo \u00e8 sentita anche nel Sulcis, in particolare a Domusnovas, dove si trova una chiesa parrocchiale a lui dedicata. La tradizione e i documenti testimoniano che abbia soggiornato nei primi anni della sua vita conventuale nella chiesa di San Daniele con annesso l'antico convento dei frati cappuccini."}
{"id": "1069129", "revid": "124774210", "url": "https://it.wikipedia.org/wiki?curid=1069129", "title": "Discogreve", "text": "Discogreve \u00e8 il dodicesimo album in studio di Enzo Jannacci.\nLe tracce.\nL'album non \u00e8 mai stato ristampato su CD, ma sette brani su nove sono presenti nella raccolta in quattro CD \"Quando un musicista ride\", pubblicata dalla RCA nel 2013."}
{"id": "1069132", "revid": "416175", "url": "https://it.wikipedia.org/wiki?curid=1069132", "title": "Cuatro (rete televisiva)", "text": "Cuatro \u00e8 un canale televisivo privato spagnolo generalista.\nLe trasmissioni sono iniziate il 7 novembre 2005 alle 20:44 e dopo 13 minuti di promo \u00e8 stato trasmesso il notiziario presentato dal giornalista iberico I\u00f1aki Gabilondo, proveniente dalla radio Cadena SER.\nNel 2010 il canale \u00e8 stato acquistato da Mediaset (tramite la controllata Mediaset Espa\u00f1a) diventando cos\u00ec il secondo canale generalista spagnolo del gruppo dopo Telecinco.\nStoria.\nLa nascita.\n\"Cuatro\" nasce nel 2005 dalla riconversione delle frequenze criptate di Canal+ (nata nel 1989 come canale che poteva trasmettere 6 ore al giorno in chiaro), che fino al 2015 \u00e8 rimasta disponibile sul satellite a pagamento. Ci\u00f2 \u00e8 stato reso possibile grazie alla prima riforma tv voluta dal governo di Jos\u00e9 Luis Rodr\u00edguez Zapatero.\nLa gestione del Gruppo PRISA.\nNel 2006 \"Cuatro\", a causa della scarsa copertura territoriale dell'altra nuova tv La Sexta, ha trasmesso le partite di interesse generale del Mondiale di calcio di Germania 2006: l'apertura, le partite della Nazionale spagnola, le semifinali e le finali. In particolare grazie alla finale Italia-Francia, e alla finale di Wimbledon Federer-Nadal, il 9 luglio 2006 Cuatro \u00e8 risultata per la prima volta la TV pi\u00f9 vista in Spagna col 20,4%. Nello stesso periodo il canale d\u00e0 molto spazio alle serie TV pi\u00f9 rappresentative dei primi anni 2000 come \"Grey's Anatomy\", \"Dr. House\", \"Ugly Betty\" e \"Criminal Minds\".\nHa avuto una crescita costante di share: dal 4,5% \u00e8 arrivata a toccare il 9%, per poi stabilizzarsi sul 6,5%-7%.\nDurante il Campionato europeo di calcio 2008, di cui aveva i diritti in chiaro, ha trasmesso una partita al giorno della rassegna e inoltre ha promosso una campagna di incitamento alla Roja (la nazionale di calcio iberica che poi ha vinto) coniando lo slogan \"\u00a1Podemos!\". Grazie all'evento continentale, pu\u00f2 vantarsi di aver avuto fino al 2012 il programma pi\u00f9 visto per numero di spettatori in Spagna (considerando una singola emittente), i rigori della semifinale Spagna-Italia con 15.372.000 spettatori e 77,5% di share (nel paese iberico supplementari e rigori si considerano separati dai 90'). La finale Germania-Spagna tocca 14.482.000 spettatori e share all'80,7%, e anch'essa fino al 2012 \u00e8 stata la partita pi\u00f9 vista in share in Spagna. La competizione europea, svoltasi interamente nel mese di giugno, ha poi regalato a Cuatro il miglior dato mensile della sua breve storia: 13,4%.\nCuatro si era aggiudicata anche i diritti di trasmissione dei Mondiali di calcio 2010 in Sud Africa ma a seguito dell'acquisizione della rete da parte di Mediaset (tramite la controllata Mediaset Espa\u00f1a) il torneo calcistico \u00e8 stato invece trasmesso da Telecinco. Nel 2014 invece entrambe le reti hanno trasmesso l'evento, e cos\u00ec pure nel 2018.\nTra i programmi non sportivi pi\u00f9 visti ci sono il programma comico \"El hormiguero\" e le serie TV \"Dr. House\", \"Castle\" e \"Criminal Minds\".\nIl passaggio a Mediaset.\nIl 18 dicembre 2009 Prisa e Mediaset annunciano la fusione delle attivit\u00e0 televisive in chiaro (Cuatro e Telecinco) in un'unica societ\u00e0. Prima conseguenza di questo fatto, la cessione alla seconda delle partite della Spagna del Mondiale 2010. La fusione \u00e8 definitiva il 28 dicembre, quando CNN+ chiude i battenti e Cuatro entra di fatto nelle attivit\u00e0 spagnole di Mediaset.\nProgrammazione.\nLa programmazione di \"Cuatro\" \u00e8 di tipo generalista, incentrata maggiormente su un pubblico maschile e giovanile. Vi sono sia eventi \"sportivi, reality show e rispettivi notiziari.\" Oltre a programmi di produzione propria , non mancano altre serie tv di successo americane che vengono proposte all'interno del palisensto, tra le quali: Scandal, Spartacus, American Horror Story e Castle. A livello sportivo grazie agli ingenti investimenti da parte di Mediaset Espa\u00f1a vengono acquistati i diritti televisivi di EuroBasket 2017 e del FIBA World Cup 2019.\nPolemiche.\nNel giugno del 2006 l'emittente spagnola La Sexta e Cuatro hanno raggiunto un accordo congiunto per la trasmissione simultanea delle partite di Germania 2006. Nonostante la prima avesse gi\u00e0 comprato i diritti a marzo, non avendo una copertura adeguata ha deciso di accordarsi con Cuatro (e ci\u00f2 suscit\u00f2 molte polemiche) per alcune partite. In seguito il direttore di laSexta ha dichiarato di intraprendere delle azioni legali contro Sogecable, la societ\u00e0 che al tempo controllava Cuatro, per una pubblicit\u00e0 che invitava i telespettatori a non seguire l'emittente televisiva concorrente."}
{"id": "1069133", "revid": "124551569", "url": "https://it.wikipedia.org/wiki?curid=1069133", "title": "L'importante", "text": "L'importante \u00e8 il tredicesimo album in studio di Enzo Jannacci.\nIl disco contiene una versione di \"Amapola\", celebre successo scritto da Jos\u00e9 Mar\u00eda Lacalle Garc\u00eda compositore spagnolo il cui testo italiano fu scritto da Bixio Cherubini, intercalata nel brano di sua composizione \"Juke box\", di cui costituisce il ritornello."}
{"id": "1069139", "revid": "12290", "url": "https://it.wikipedia.org/wiki?curid=1069139", "title": "Cassandra Lang", "text": ""}
{"id": "1069141", "revid": "834", "url": "https://it.wikipedia.org/wiki?curid=1069141", "title": "Strawberry Panic!", "text": " \u00e8 un progetto yuri che consta di diversi romanzi, un manga, diversi drama-cd, un anime di ventisei episodi e un videogioco, pubblicati a partire dal 2003. L'autore della prima serie \u00e8 Chitose Maki al quale \u00e8 subentrato Namuchi Takumi per la pubblicazione del manga e della seconda serie di romanzi.\n\"Strawberry Panic!\" nasce come una collezione di storie brevi, serializzate sulla rivista giapponese \"Dengeki G's Magazine\", della casa editrice \"MediaWorks\". A seguire, del lavoro \u00e8 stato pubblicato un manga, a partire dal settembre 2005, serializzato a sua volta sulla stessa rivista. Ma ci\u00f2 che ha veramente portato al successo il progetto in questione \u00e8 stata la serie televisiva, comparsa a partire dell'aprile 2006 e seguita da tre drama-cd, basati a loro volta proprio sull'anime.\nTrama.\nLa trama di Strawberry Panic si incentra sulle vite di alcune ragazze adolescenti che frequentano lo stesso agglomerato scolastico composto dalle tre prestigiose scuole di St. Miator, St. Spica e St. Lulim. Tutte e tre le scuole sono caratterizzate dal fatto di essere sorte molto vicine le une alle altre e di condividere diverse strutture presso la Collina di Astrea, un luogo sacro lontano dalla vita mondana dove gli uomini non possono entrare. Fra queste strutture, la pi\u00f9 importante \u00e8 senza dubbio il , dalla caratteristica forma di fragola.\nLa protagonista vera e propria della storia, \u00e8 Nagisa Aoi, una giovane ragazza che si ritrova a frequentare St. Miator a seguito di un trasferimento. Il suo punto di vista guida lo spettatore all'interno del delicato sistema che regna presso le tre scuole ed \u00e8 proprio attraverso gli occhi di Nagisa che si fa la conoscenza di tutti gli altri personaggi che si muovono presso la Collina di Astrea. Fra questi, senza dubbio i pi\u00f9 importanti sono Shizuma, Tamao, Yaya, Hikari, Amane e Chikaru, sebbene molte altre figure ruotino intorno a questo gruppo principale.\nTema centrale.\n\"Strawberry Panic!\" non presenta una trama vera e propria. Gli episodi sono per la maggiore di tipo autoconclusivo e ci\u00f2 che domina la scena \u00e8 la vita quotidiana delle protagoniste, in particolare le relazioni \"yuri\" fra di loro: Astraea Hill, \u00e8 un luogo sacro dove nessun uomo pu\u00f2 entrare.\nIn tal proposito, esistono, all'interno di tale gruppo di lavori, diverse relazioni, la maggior parte delle quali risultano a tutti gli effetti dei veri e propri stereotipi. La relazione principale, \u00e8 quella che coinvolge la protagonista - Nagisa - e Shizuma, la studentessa pi\u00f9 in vista della triade scolastica, essendo l'\u00c9toile (figura onorifica) in carica.\nA seguire, importante \u00e8 anche la relazione che si viene a creare fra Hikari ed Amane, destinate a loro volta a diventare una coppia ufficiale sul finire della serie.\nPersonaggi.\nSuddivisi in base all'accademia frequentata.\nSt. Miator.\nNagisa Aoi.\nCome anticipato, Nagisa \u00e8 la vera e propria protagonista di \"Strawberry Panic!\". A causa del lavoro dei propri genitori, costretti ad allontanarsi dal Giappone, Nagisa si ritrova a sua volta costretta a frequentare un istituto privato, dove al contempo possa vivere mentre i suoi si trovano negli USA. Proprio per questo motivo, Nagisa si ritrova a frequentare l'accademia di St. Miator, presso la Collina di Astrea.\nNagisa ha una personalit\u00e0 estroversa, sempre pimpante, a causa della quale si ritrova spesso nei guai. Fra le tante cose, \u00e8 una delle studentesse meno segnata dal complesso di sistemi e tradizioni delle tre scuole di Astrea, e per questo si muove spesso seguendo pi\u00f9 il suo impulso che non le rigide regole di etichetta tipiche dell'ambiente ristretto in cui vive. Incontra Shizuma praticamente durante il suo primo giorno di scuola e da allora, e per i primi tempi, si ritrova preda delle mire dell'\u00c9toile, di cui ben presto si innamora.\nNel dormitorio, condivide la sua stanza con Tamao Suzumi.\nTamao Suzumi.\nCome accennato, \u00e8 la compagna di stanza di Nagisa. Tamao \u00e8 la prima persona ad aiutare Nagisa durante i primi giorni di scuola ed \u00e8 proprio grazie a lei che Nagisa riesce ad integrarsi cos\u00ec bene nel campus. Sin dal principio, ad ogni modo, \u00e8 evidente il fatto che i sentimenti di Tamao nei confronti della sua compagna di classe vadano ben oltre l'amicizia, sebbene essi rimangano non corrisposti per tutta la durata della serie.\nTamao \u00e8 intelligente, sveglia, molto propensa alla poesia e a tutto quanto ha a che fare con il mondo della scrittura - testi teatrali compresi. Fa parte del club di poesia e un carattere sempre allegro.\nShizuma Hanazono.\nShizuma \u00e8 l'attuale \u00c9toile in carica. Si tratta di una ragazza fortemente rispettata e dal carattere molto carismatico, spesso misterioso. Durante i primi episodi, si comporta in maniera bizzarra, fortemente in contrasto con quello che poi \u00e8 il suo vero carattere, cercando sempre di insidiare le ragazzine pi\u00f9 giovani. \u00c8 proprio cos\u00ec che fa la conoscenza di Nagisa, che diventa in breve tempo la sua prossima preda. In realt\u00e0, il suo \u00e8 un comportamento di facciata, atto a nascondere il dolore che Shizuma porta dentro di s\u00e9, dovuto alla morte della sua precedente ragazza \u2013 Kaori \u2013 oltre che sua compagna come \u00c9toile.\nCon il procedere della serie, diventa chiaro come Nagisa sia diventata per Shizuma qualcosa di pi\u00f9 di un semplice gioco, sebbene per l'\u00c9toile sia molto difficile dimenticare Kaori al punto da riuscire a ricostruirsi una nuova vita, proprio insieme a Nagisa. Gli episodi finali della serie, comunque, testimoniano l'avvenuto superamento dei dolori passati, con tanto di dichiarazione finale e conseguente lieto fine.\nFra le amicizie pi\u00f9 care di Shizuma, da ricordare sicuramente Miyuki ed Amane.\nMiyuki Rokuj\u014d.\nMiyuki \u00e8 la presidentessa del Consiglio Studentesco della scuola di St. Miator. Pari di et\u00e0 di Shizuma, le \u00e8 sempre accanto nel tentativo di farle superare il trauma della morte di Kaori \u2013 sebbene dietro tali attenzioni vi siano i sentimenti di natura romantica che Miyuki prova proprio nei confronti di Shizuma.\nDotata di un carattere forte, spesso autoritario, Miyuki riesce a gestire ottimamente il suo ruolo di presidentessa del Consiglio, finendo spesso con il coprire le mancanze di Shizuma. Fra le varie cose, va ricordata la sua estrazione familiare molto elevata.\nChiyo Tsukidate.\nChiyo \u00e8 una giovane studentessa di St. Miator. Nel complesso sistema del dormitorio Ichigo, in quanto studentessa pi\u00f9 giovane, Chiyo \u00e8 obbligata ad occuparsi di una delle stanze delle studentesse pi\u00f9 grandi e destino vuole sia proprio quella di Tamao e Nagisa. Nei confronti di quest'ultima, Chiyo sviluppa un forte attaccamento che pu\u00f2 essere visto tanto in chiave romantica, quanto come semplice ammirazione.\nKaori Sakuragi.\nKaori era una giovane ragazza che, essendo sempre stata gravemente malata di cuore, non aveva potuto frequentare i primi anni di scuola presso il St. Miator. Sperando che le sue condizioni di salute potessero migliorare, a contatto con dei coetanei, i genitori decisero di mandarla a scuola a partire dal primo anno di liceo.\nViste le sue delicatissime condizioni, fu affidata subito a Miyuki e Shizuma, che rappresentavano le studentesse pi\u00f9 responsabili dell'accademia, e proprio durante questo periodo Kaori si innamora \u2013 ricambiata \u2013 di Shizuma. Insieme a lei partecipa alle selezioni da \u00c9toile, che vince, solo per morire poco tempo dopo a causa della sua malattia, lasciando Shizuma come unica \u00c9toile.\nSt. Spica.\nHikari Konohana.\nHikari \u00e8, proprio come Nagisa, una ragazza che si \u00e8 da poco trasferita presso la Collina Astrea. A differenza di Nagisa, per\u00f2, frequenta l'accademia di St. Spica. Caratterizzata da un carattere molto timido e quieto, Hikari ama particolarmente il canto.\nSubito si innamora di Amane Ootori, una delle studentesse del terzo anno di St. Spica, famosa in tutta la Collina Astrea e seguita da numerose fan.\nHikari condivide la sua stanza con Yaya Nanto, senza conoscere \u2013 almeno in principio \u2013 i sentimenti di quest'ultima che hanno chiara natura romantica. Insieme a quest'ultima, ed alla pi\u00f9 giovane Tsubomi, fa parte del coro della sua scuola.\nYaya Nanto.\nYaya \u00e8 la compagna di stanza di Hikari. Si tratta di una ragazza dotata di una forte personalit\u00e0, fortemente innamorata di Hikari, ma nonostante questo pronta a sacrificarsi per il suo bene. Consapevole di come i sentimenti dell'altra ragazza siano totalmente rivolti verso Amane senpai, abbandona ogni tipo di iniziativa, isolandosi anche dal resto degli studenti e rivelandosi sempre molto riservata, a tratti depressa.\nNonostante ci\u00f2, Yaya possiede anche un carattere ribelle che a volte la porta ad infrangere le regole della scuola. Inoltre, \u00e8 dotata di una vena di cinismo e tende a criticare le persone che non apprezza. Di Yaya, per concludere, bisogna dire come in principio tenda a disprezzare Tsubomi, studentessa del primo anno che ritiene rumorosa e indisciplinata, sebbene pi\u00f9 tardi nella serie si lasci intuire una loro amicizia, e forse anche l'inizio di qualcosa di pi\u00f9 profondo.\nAmane Ootori.\nConosciuta anche come \"il Principe di Spica\", Amane \u00e8 forse la studentessa pi\u00f9 amata di tutto il complesso Astrea, insieme a Shizuma. La si vede spesso cavalcare il suo destriero \u2013 Star Bright \u2013 nel recinto dedicato agli allenamenti del club di equitazione.\nNonostante abbia un modo di fare fortemente mascolino, Amane \u00e8 pur sempre elegante e rispettosa, nonch\u00e9 estremamente leale. Detesta tutto ci\u00f2 che ha a che fare con la popolarit\u00e0 e, sebbene venga forzata ad entrare nella competizione per diventare la prossima \u00c9toile, immediatamente si tiene alla larga dai riflettori, pur senza riuscirci.\nNei confronti di Hikari prova un forte legame, che ben presto si rivela amore ed \u00e8 proprio insieme a lei che Amane entra nella competizione per l'\u00c9toile, finendo con il vincerla.\nTsubomi Okuwaka.\nStudentessa del primo anno, Tsubomi si comporta quasi sempre in maniera molto matura, finendo spesso con il riprendere Yaya e Hikari per le loro dimenticanze. Proprio insieme alle due studentesse pi\u00f9 grandi, frequenta il coro di St. Spica, molto probabilmente solo per poter rimanere vicina ad Hikari, di cui \u00e8 innamorata.\nPi\u00f9 tardi nella serie, molti indizi lasciano intuire come Tsubomi possa aver sviluppato un interesse romantico nei confronti di Yaya, sebbene la loro relazione non venga mai approfondita.\nShion T\u014dmori.\n\u00c8 la presidentessa del consiglio studentesco di St. Spica. Nonostante il suo carattere forte, si lascia spesso manipolare dalle perfide Kaname e Momomi, a loro volta membri del consiglio.\nSebbene il suo personaggio non sia molto approfondito, si possono intuire i suoi sentimenti nei confronti di Amane, che Shion vorrebbe come prossima \u00c9toile del complesso Astrea.\nKaname Kenj\u014d e Momomi Kiyashiki.\nSi tratta di due studentesse di St. Spica che fanno anche parte del relativo consiglio studentesco. A tutti gli effetti, Kaname e Momomi sono una vera e propria coppia e vorrebbero poter gestire il complesso di St. Spica divenendo in qualche modo \u00c9toile. Proprio a causa di ci\u00f2, cercano di forzare Amane a non partecipare alla competizione \u2013 prima \u2013 e ad abbandonarla in seguito, quando ormai Amane \u00e8 stata iscritta da Shion. Spesso, per far ci\u00f2, cercano di sfruttare l'unico punto debole del \u201cPrincipe\u201d, ovvero Hikari.\nNell'intera storia, Kaname e Momomi rappresentano le uniche due vere antagoniste. Da sottolineare come la loro relazione romantica sia l'unica veramente mostrata a pi\u00f9 riprese anche nei suoi aspetti carnali, mentre questo lato negli altri casi \u00e8 spesso sottinteso o comunque accennato solo per brevissimi momenti.\nSt. Lulim.\nChikaru Minamoto.\nChikaru \u00e8 un vero e proprio leader, all'interno della scuola Lulim, di cui \u00e8 la presidentessa del consiglio. Dotata di un carattere sempre allegro, la si vede sempre coinvolta in qualcosa, fosse pure la creazione di uno degli infiniti club che caratterizzano l'accademia.\nNonostante il suo modo di fare estremamente estroverso, Chikaru nasconde comunque un carattere molto maturo, e soprattutto consapevole di tutto quanto accade all'interno della Collina di Astrea. Non \u00e8 un caso che ogni qual volta si presenti un problema serio \u2013 a livello sentimentale \u2013 riguardante le protagoniste della serie, sia proprio lei, con le sue parole, a risolverlo. Sorte simile tocca infatti tanto a Nagisa, quanto ad Hikari, a dimostrazione del fatto che Chikaru \u00e8 forse una delle persone pi\u00f9 consapevoli dell'intero complesso di Astrea.\nLa si vede spesso in compagnia di Kizuna e Remon, insieme alle quali gestisce il club di cosplay.\nKizuna Hy\u016bga e Remon Natsume.\nSi tratta di due personaggi minori che frequentano l'accademia di Luli. Le si vede spesso in compagnia di Chikaru, e \u201cvittime\u201d di buona parte delle sue macchinazioni.\nSi tratta comunque di due ragazze sempre allegre ed estroverse, che probabilmente condividono una relazione sentimentale, sebbene essa non sia mai approfondita.\nKagome Byakudan.\nStudentessa del primo anno presso Lulim, \u00e8 fra tutte quella dotata del carattere pi\u00f9 infantile. La si vede sempre in compagnia del suo orsacchiotto dal quale non si separa mai. Altra testimonianza del suo carattere bambinesco \u00e8 data proprio dal fatto che Kagome parla spesso con tale orsacchiotto, che tratta quasi fosse vivo.\nFortemente attaccata a Nagisa, ha un carattere quieto e gentile, e con il passare della serie la si vede sempre pi\u00f9 spesso in compagnia di Chikaru, Kizuna e Remon."}
{"id": "1069142", "revid": "64280", "url": "https://it.wikipedia.org/wiki?curid=1069142", "title": "Strawberry Panic", "text": ""}
{"id": "1069143", "revid": "17654", "url": "https://it.wikipedia.org/wiki?curid=1069143", "title": "Musica incidentale", "text": ""}
{"id": "1069182", "revid": "767487", "url": "https://it.wikipedia.org/wiki?curid=1069182", "title": "Aleksandar Vasoski", "text": ""}
{"id": "1069184", "revid": "124203898", "url": "https://it.wikipedia.org/wiki?curid=1069184", "title": "Geomanzia", "text": "La geomanzia \u00e8 una tecnica divinatoria. La parola deriva dal greco \"ge\u014dmante\u00eda\" (\"ge\u014d\" \u201cterra\u201d e \"mante\u00eda\" \u201cdivinazione\u201d) e significa \"\u201cdivinazione per mezzo della terra\u201d.\"\nSi tratta di un'arte divinatoria la cui origine si perde nella notte dei tempi, ma l'ipotesi pi\u00f9 accreditata dagli storici \u00e8 che sia nata nel VIII secolo nell'Africa nord-orientale e che si sia diffusa in Africa e in Medio Oriente grazie all'espansione dell'Islam e alle rotte commerciali arabe. Nelle sue forme pi\u00f9 rudimentali veniva praticata dalle popolazioni primitive della Mesopotamia e della penisola Arabica.\nFece il suo ingresso in Europa tra il XI e il XII secolo attraverso la Spagna musulmana, al tempo governata dagli arabi. \u00c8 ritenuta essere il pi\u00f9 antico sistema divinatorio ancora oggi praticato in Occidente.\nGeomanzia nella tradizione mediterranea.\nNella forma pi\u00f9 antica si prendeva fra le mani una manciata di terriccio, la si gettava al suolo con garbo, quindi l'indovino interpretava le forme createsi. Oppure con un pugnale si tracciavano punti sulla sabbia, si potevano anche allineare sassolini sulla terra.\nNella versione attuale, chiamata geomanzia sulla carta, si formula una domanda e quindi, si picchietta con la punta di una matita su un foglio, tracciandovi istintivamente dei piccoli cerchi, o puntini, in sedici file, di quattro gruppi ciascuno. Ogni singolo gruppo sar\u00e0 perci\u00f2 formato da quattro linee di punti.\nFatto ci\u00f2, i segni vengono raggruppati a coppie, partendo da destra verso sinistra, finch\u00e9, alla fine della fila, non resta che una coppia intera o un segno spaiato.\nQuesta operazione si ripete per le sedici file, e i segni finali, doppi o unici, vengono raggruppati a quattro a quattro, in modo da ottenere quattro figure di quattro segni l'una, incolonnati. Queste prime quattro figure sono dette \"le madri\". Tutte le figure sono composte perci\u00f2 da quattro punti (singoli o doppi) che possiamo cos\u00ec chiamare: La testa, il cuore, il ventre e i piedi. Dalle quattro madri si ricavano altre quattro figure geomantiche dette figlie. \nIl procedimento \u00e8 il seguente: sempre partendo da destra verso sinistra si prendono le teste delle quattro madri e cos\u00ec si compone la prima figlia. E cos\u00ec via: la seconda figlia nascer\u00e0 dal cuore delle quattro madri; la terza figlia nascer\u00e0 dal ventre delle quattro madri ed infine la quarta figlia nascer\u00e0 dai piedi delle quattro madri. A questo punto si creano le nipoti attraverso il procedimento di addizione geomantica. Tale procedimento consiste, partendo sempre da destra verso sinistra, in una addizione di punti tra due figure. In altre parole prendendo la prima madre e sommandola alla seconda madre otteniamo la prima nipote. In pratica si sommano i punti della testa delle prime due madri, se l'addizione porta ad un numero pari segneremo due punti, al contrario se tale addizione origina un numero dispari, segneremo invece un punto. Cos\u00ec avremo ottenuto la testa della prima nipote. L'addizione geomantica continua con il seno delle due prime madri che porter\u00e0 a ricavare il seno della prima nipote, poi si sommano insieme il ventre delle prime due madri per ricavare il ventre delle prima nipote ed infine si sommeranno i piedi delle due prime madri per ottenere i piedi della prima nipote. si procede in questo modo per ricavare la seconda nipote che si origina tra la terza e la quarta madre sempre tramite l'addizione geomantica. Si procede sempre in tal modo per ottenere la terza nipote che nasce dalla addizione geomantica delle prima e seconda figlia. e cos\u00ec la quarta nipote che si ricava dall'addizione geomantica della terza e quarta figlia. Il testimone destro si ottiene sempre attraverso l'addizione geomantica tra la prima e la seconda nipote. Il testimone sinistro si ricava dall'addizione geomantica della terza e quarta nipote. Il Giudice si ottiene attraverso l'addizione geomantica dei due testimoni.\nIn caso di responso incerto \u00e8 possibile ottenere chiarezza attraverso il Giudice Supremo che si ricava attraverso l'addizione geomantica tra la prima madre e il Giudice.\nLa parte destra del tema geomantico, testimone destro incluso, rappresenta il passato, un passato, anche molto vicino, mentre la parte sinistra, testimone sinistro incluso, si riferisce ad un futuro piuttosto vicino \nLe figure possibili sono sedici, alcune benefiche, altre di auspicio meno lieto, alcune neutre: \"popolus\", \"via\", \"caput draconis\", \"puella\", \"puer\", \"cauda draconis\", \"fortuna maior\", \"carcer\", \"fortuna minor\", \"conjunctio\", \"tristitia\", \"laetitia\", \"albus\", \"rubeus\", \"acquisitio\", \"amissio\".\nGeomanzia francese.\nI viaggiatori europei ed in particolar modo i gesuiti (tra i quali Matteo Ricci e Martino Martini) indicano con il termine Geomanzia (in latino: \"geomantica ars\"- geomanticae artis)( greco gea-terra, latino manteija-indovinare) tutte le pratiche riconducibili a torto o a ragione alla tradizione del Feng shui, sia per quel che riguarda la migliore localizzazione per l'edificazione di tombe, sia per l'urbanistica, l'architettura, l'arredamento degli interni.\nBibliografia.\nJurgis Baltrusaitis il Medioevo fantastico capitolo 6 pag. 210-213,Oscar studio Mondadori 1979."}
{"id": "1069186", "revid": "124306606", "url": "https://it.wikipedia.org/wiki?curid=1069186", "title": "Olimpiadi internazionali di astronomia", "text": "Le Olimpiadi internazionali di astronomia (International Astronomy Olympiad, IAO) sono una competizione annuale sull'astronomia tra gli studenti delle scuole superiori. \u00c8 una delle olimpiadi scientifiche; la prima olimpiade si \u00e8 svolta nel 1996.\nGli studenti partecipanti sono scelti dopo una selezione a carattere nazionale. Le Olimpiadi internazionali si svolgono su tre prove:\nAl termine delle tre prove circa il 60% degli studenti viene premiato con diplomi di primo, secondo e terzo grado (corrispondenti alle medaglie di oro, argento e bronzo). A tutti viene inoltre consegnato un diploma di partecipazione.\nLa maggior parte dei partecipanti viene dall'Europa dell'est e dall'Asia. L'unica nazione del continente americano che abbia mai partecipato \u00e8 il Brasile. Tra i partecipanti tradizionali vi sono Russia, Cina, India, Svezia, Serbia, Estonia, Lituania, Thailandia, Indonesia, Corea del Sud, Iran, Romania, Bulgaria. L'Ucraina \u00e8 stata spesso rappresentata dalla Repubblica autonoma di Crimea.\nL'Italia ha partecipato per la prima volta nel 2001 e partecipa continuativamente dal 2007. Ha ottenuto il suo miglior risultato nell'edizione 2016, vincendo due medaglie di bronzo, una d'oro, la menzione speciale per la migliore prova teorica senior e per la migliore prova pratica senior.\nSquadra Nazionale Italiana.\nLa squadra Italiana \u00e8 stata formata da:"}
{"id": "1069191", "revid": "767487", "url": "https://it.wikipedia.org/wiki?curid=1069191", "title": "Giancarlo Ceccarini", "text": "Ha studiato con Liliana Poli Bardelli, Bruno Pizzi, Franco Calabrese, Rosetta Noli e Bruno Rigacci.\nBiografia.\nGiovanissimo \u00e8 entrato a far parte dell'organico stabile della Societ\u00e0 Corale Pisana, diretta dal Maestro Bruno Pizzi, con la quale ha eseguito un importante repertorio polifonico classico, da Palestrina, Willaert, De Victoria, Orlando di Lasso, ai moderni, Lorenzo Perosi, Rodolfo Del Corona, Salvatore Orlando, vincendo Premi polifonici prestigiosi a livello internazionale.\nFa il suo esordio come solista a Spoleto nel ruolo di Belcore nell\"Elisir d'amore\" di Donizetti nel 1975, a fianco del tenore Giuseppe Di Stefano, come vincitore assoluto del Concorso A. Belli di Spoleto. L'anno seguente debutta al Teatro La Fenice di Venezia ne \"L'Ormindo\" di Francesco Cavalli diretto dal M\u00b0 Raymond Leppard.\n\u00c8 stato collaboratore artistico per diversi anni di Cathy Berberian, con la quale ha interpretato opere di Claudio Monteverdi e del repertorio della musica moderna e contemporanea.\nFra i Concorsi Internazionali di Canto, ha vinto il \"Premio Dante Lari\" al Concorso Internazionale A. Peri di Reggio Emilia, il \"Premio Ettore Bastianini\" di Siena, \"Katia Popova\" di Pleven (Bulgaria), \"Maria Canals\" di Barcellona, il \"Gian Battista Viotti\" di Vercelli e il Concorso Nazionale di Canto lirico del Teatro Comunale di Genova nel 1979.\nAl Maggio Musicale Fiorentino \u00e8 stato Belcore nell\"Elisir d'amore\" (con Luciana Serra e Giuseppe Taddei), nel 1984 \u00e8 stato Schaunard nella \"Boh\u00e8me\" con Catherine Malfitano, Neil Schicoff, Alessandro Corbelli, Giorgio Surian, diretti dal maestro Iv\u00e1n Fischer, regia di Ugo Gregoretti. Successivamente ha preso parte con un ruolo da protagonista all'opera di Prokofiev \"Il giocatore\", a fianco di Elena Souliotis, Dimiter Petkov e Franco Calabrese, sotto la direzione del maestro Eduardo Mata. Ha cantato in diverse produzioni al Teatro alla Scala di Milano, all'EA Arena di Verona (\"Tosca\" e \"Turandot\").\nAl Piccolo Teatro di Milano ha interpretato il ruolo del Maestro nell'opera di Kurt Weill \"Der jasager und neinsager\", con la regia di Lamberto Puggelli.\nHa cantato tra gli altri in importanti produzioni presso il La Fenice di Venezia (\"L'Ormindo\" di Cavalli e \"Turandot\" di Puccini), lo Sferisterio di Macerata, il Teatro Petruzzelli di Bari, Catania, Teatro dell'Opera di Roma, Genova, Trieste, Cagliari, Barcellona, Marsiglia, Parigi, Mosca, San Pietroburgo, New York, Seul, San Paolo, Pretoria, Johannesburg, Helsinki, Toronto, Francoforte, Lugano, Zurigo.\nNell'ottobre del 1991 ha inaugurato a Lubiana la prima stagione lirica della Slovenia indipendente con \"Il trovatore\" di Giuseppe Verdi, nel ruolo del Conte di Luna, Direttore Loris Voltolini e la Regia di Petar Selem.\nHa cantato, in prima esecuzione assoluta, il ruolo di Jim nell'opera \"Suspense\" di Salvatore Orlando, al Teatro Carlo Goldoni di Livorno, e ha interpretato il ruolo di Bartolo, nelle \"Nozze di Bartolo\" di Enrico Salines al Teatro Civico di La Spezia.\nHa ricevuto riconoscimenti e attestati di benemerenza: \"Panterino onorario\" per la Contrada della Pantera, Siena 1979, Premio Bonanno Pisano, Pisa 1979, Premio Giuseppe Verdi a Nonantola, Modena 1980, Premio G. Frescobaldi, Ferrara 1988, Premio Tito Gobbi, Roma 1989, Premio \"Astrolabio\" dell'Accademia Galileo Galilei, Premio \"Un Pisano per il Gioco del Ponte\", Pisa 1993, Diploma d'onore Societ\u00e0 Filarmonica Pisana, Pisa 1995.\nIl 17 dicembre 1989 ha ricevuto il Premio Internazionale Tito Schipa a Roma, Teatro Ghione, organizzato dall'O.I.P.E.C., dalle mani del Soprano Anita Cerquetti, per il centenario dell'illustre tenore, infatti la commissione, presieduta dal Prof. Ludovico Gatto, gli ha assegnato il Premio \"Una vita per la Lirica\".\n\u00c8 cittadino benemerito delle citt\u00e0 di Fauglia, Barga e Savignone. Da sempre impegnato nel sociale, \u00e8 socio onorario dell'ANLAIDS, dell'IRPUE, dell'Apal e da alcuni anni collabora attivamente al progetto internazionale \"Agata Smeralda\".\nDall'ottobre 2009 \u00e8 socio onorario del Kiwanis International, Club di Pisa, Distretto Italia-San Marino, e dal 2013 \u00e8 onorario dell'associazione \"Amici di Pisa\".\nHa tenuto masterclass e seminari di canto in citt\u00e0 italiane, nonch\u00e9 a San Paolo, Lubiana e San Pietroburgo.\n\u00c8 stato per alcuni anni consulente musicale della Cappella Musicale dell'Opera del Duomo di Pisa e dal 1997 \u00e8 presidente del Premio Nazionale Letterario Pisa e del Gruppo Artistico La Soffitta di Pisa. \u00c8 fondatore e direttore artistico del Chianni Opera Festival.\nHa preso parte ad alcune trasmissioni televisive dedicate all'opera lirica presso la Radiotelevisione Svizzera Italiana, RAI 3 e Canale 50 TV."}
{"id": "1069210", "revid": "1305772", "url": "https://it.wikipedia.org/wiki?curid=1069210", "title": "Sid Meier's Pirates! (videogioco 2004)", "text": "Sid Meier's Pirates!, sottotitolato Live the Life in alcune versioni, \u00e8 un videogioco sviluppato dalla Firaxis Games per sistemi Microsoft Windows nel 2004 e convertito per diverse altre piattaforme. Il videogioco \u00e8 basato sull'originale \"Sid Meier's Pirates!\" del 1987.\nI diritti di \"Pirates!\" sono tuttora posseduti dalla Firaxis Games, la compagnia di Sid Meier. A novembre del 2004, La Firaxis decise di pubblicare un remake migliorato del gioco per Windows, che fu pubblicato dall'Atari. Il gameplay generale \u00e8 rimasto simile al gioco originale, per\u00f2 \u00e8 stato notevolmente migliorato con l'introduzione di un motore 3D, migliorando cos\u00ec la qualit\u00e0 grafica. Alcuni elementi, come l'avvistamento, sono stati rimossi, ma figurano aggiunte originali come la fase del ballo. Infatti, una volta presentato a una dama, il nostro pirata dovr\u00e0 esibirsi in un ballo per conquistare il cuore della dama. Oltre a ci\u00f2 \u00e8 stato incluso un sistema di combattimento migliorato. La versione per L'Xbox \u00e8 stata pubblicata l'11 giugno 2005, mentre quella per PlayStation Portable nel gennaio del 2007. Le due versioni per console sono simili a quanto gi\u00e0 apparso su PC. Per via del sistema di controllo semplificato, si assiste a sequenze arcade di minor complessit\u00e0 e basate su di una interfaccia pi\u00f9 immediata sia nella versione Xbox che PlayStation Portable.\nTrama.\nIl giocatore sar\u00e0 invitato a scegliere un nome da attribuire al suo personaggio, mostrato come un ragazzo castano e giovane, con i capelli legati.\nLa famiglia del protagonista (allora solo un bambino) viene interrotta durante una celebrazione da un malvagio Marchese, creditore dello stesso nucleo familiare, il quale esige il pagamento del debito. \nTutti, tranne il protagonista, vengono imprigionati e portati via.\nL'avventura inizia circa 10 anni dopo, quando il personaggio, oramai adulto, va in cerca di fortuna al porto.\nNel prologo il Capitano della nave maltratta il protagonista, istigando da parte sua un ammutinamento. Prender\u00e0 cos\u00ec il controllo della nave e, da allora, partir\u00e0 in proprio alla ricerca della sua famiglia.\nModalit\u00e0 di gioco.\nSi dovr\u00e0 scegliere l'arruolamento tra quattro diverse flotte (che non condizioneranno comunque l'andamento del gioco). Il prologo sar\u00e0 lo stesso, qualsiasi nazionalit\u00e0 si andr\u00e0 a selezionare.\nVi sono degli obiettivi principali, come trovare dei boss (quali Baron Raymondo) che hanno informazioni sulla famiglia. Entreremo in possesso delle notizie sconfiggendo i boss. Potremo inoltre visitare citt\u00e0 e porti, colonie, insediamenti nativi, missioni gesuite. Sar\u00e0 possibile attaccare qualsiasi vascello si presenti sulla nostra strada e appropriarsi del suo bottino, arruolare membri per l'equipaggio, dividere il denaro (per evitare ammutinamenti), conquistare citt\u00e0 e nominarne un nuovo Governatore (questo permetter\u00e0 una scalata sociale molto rapida). Sar\u00e0 possibile, inoltre, essere catturati e imprigionati, intraprendere relazioni con le figlie (poco attraenti, attraenti, belle) dei Governatori, ricercare criminali.\n\u00c8 disponibile anche una \"Top Ten\" dei Pirati pi\u00f9 temibili, alla quale si potr\u00e0 accedere sconfiggendoli e prendendone il posto. Attaccando ripetutamente una nazione, vi sar\u00e0 la possibilit\u00e0 che le roccaforti della stessa vi bombardino appena sarete troppo vicini all'attracco."}
{"id": "1069220", "revid": "729019", "url": "https://it.wikipedia.org/wiki?curid=1069220", "title": "Campioni del mondo di sci nautico", "text": "Campioni del mondo di sci nautico"}
{"id": "1069222", "revid": "6340", "url": "https://it.wikipedia.org/wiki?curid=1069222", "title": "Loge", "text": ""}
{"id": "1069224", "revid": "110157", "url": "https://it.wikipedia.org/wiki?curid=1069224", "title": "Monte Ceva", "text": "Il monte Ceva (255\u00a0m), situato tra i comuni di Battaglia Terme e Montegrotto Terme (Padova), \u00e8 la cima principale della catena orientale dei Colli Euganei.\nDalla sua cima, nelle giornate particolarmente terse si gode la vista della laguna veneta. Ai piedi del monte Ceva si trova un sentiero di campagna molto frequentato, chiamato \"ferro di cavallo\" per la sua particolare conformazione ad \"u\".\nAi piedi del suo versante meridionale si trova il castello del Catajo, importante e maestosa dimora storica cinquecentesca, della cui propriet\u00e0 lo stesso monte faceva parte. Ancora oggi di propriet\u00e0 privata fa parte della vasta riserva naturale integrale dell'agriturismo Ca' vecchia Monte Ceva.\nCuriosit\u00e0.\nIl \"ferro di cavallo\" \u00e8 diviso in due da un tratto della linea ferroviaria Bologna\u00a0\u2013 Padova."}
{"id": "1069225", "revid": "120875", "url": "https://it.wikipedia.org/wiki?curid=1069225", "title": "Nunca M\u00e1s", "text": ""}
{"id": "1069231", "revid": "729019", "url": "https://it.wikipedia.org/wiki?curid=1069231", "title": "Emosiderosi", "text": "L'emosiderosi, o emocromatosi secondaria, \u00e8 una malattia dovuta a sovraccarico di ferro esogeno.\nDefinizioni.\nEmosiderosi non \u00e8 una definizione che possa essere utilizzata per indicare le patologie da sovraccarico di ferro, propriamente dette siderosi, poich\u00e9 queste interessano principalmente la ferritina, oltre alle altre forme molecolari leganti il ferro. A tutt'oggi non esiste ancora, quindi, un accordo di stampo internazionale sull'esatto utilizzo di tali definizioni.\nSi trovano tre modi di usare la parola emosiderosi:\nQuesti ultimi due utilizzi possono essere associati: nelle siderosi secondarie vi \u00e8 infatti un interessamento non tanto dei parenchimi quanto del sistema reticolo-endoteliale, provocando un minor danno tissutale rispetto all'accumulo di ferro parenchimale.\nSovraccarico da trasfusione.\nL'emosiderosi \u00e8 fondamentalmente presente in pazienti cronicamente trasfusi, come possono essere i soggetti anemici.\nUn'unit\u00e0 di emazie contiene da 250 a 300\u00a0mg di ferro, e pertanto 2 unit\u00e0 equivalgono alla dose assunta per via orale abitualmente in 1-2 anni. I soggetti che ricevono pi\u00f9 di 100 unit\u00e0 sviluppano una siderosi. Il metallo si accumula poich\u00e9 non esistono meccanismi per aumentarne l'escrezione.\nSi ha un sovraccarico marziale particolarmente veloce, poich\u00e9 l'eritropoiesi accelerata promuove a sua volta un eccessivo assorbimento di ferro con la dieta.\nTrattamento.\nNon dovrebbe essere somministrata vitamina C in quanto questa genera radicali liberi negli stati di sovraccarico marziale.\nUn danno d'organo irreversibile si sviluppa gi\u00e0 a livelli modesti di sovraccarico, quindi la terapia chelante dev'essere iniziata prima dei 5-8 anni di et\u00e0, per avere una reale riduzione di morbilit\u00e0 e mortalit\u00e0."}
{"id": "1069242", "revid": "2148522", "url": "https://it.wikipedia.org/wiki?curid=1069242", "title": "Qualcosa da dichiarare", "text": "Qualcosa da dichiarare \u00e8 il secondo album in studio del 1999 di Alessandro Haber."}
{"id": "1069244", "revid": "547034", "url": "https://it.wikipedia.org/wiki?curid=1069244", "title": "The Cramps", "text": "The Cramps era un gruppo psychobilly statunitense formatosi nel 1975.\nThe Cramps sono stati fra i pionieri della nascente scena punk rock orbitante attorno al locale di New York, CBGB's. Lo stile originalissimo del gruppo mescolava elementi presi dal punk rock con chiare influenze rockabilly e dette un decisivo impulso alla nascita del genere cosiddetto psychobilly.\nLa formazione ha subito molti avvicendamenti durante gli anni: gli unici componenti stabili sono stati \"Lux Interior\" (voce) e \"Poison Ivy\" (chitarra elettrica). La morte di \"Lux Interior\" il 4 febbraio 2009 a Glendale sancisce la fine della band.\nStoria.\n\"Sacramento, California. Estate del 1972.\nErick Purkisher sta girando su una decapottabile assieme ad un amico per la periferia della citt\u00e0, ascoltando una vecchia cassetta di Hasil Adkins.\nRidono e parlano delle solite cose. Droghe, donne, rock \u2018n' roll.\nD\u2019un tratto, mentre \"Sally Weedy Waddy Woody Wally\" esce fuori gracchiante dalle casse dell\u2019autoradio, a bordo della strada si materializza uno dei sogni erotici di Erick e ha le forme di una pantera. Capelli rossi, curve da pin-up, un toppino e dei mini-shorts da Ultravixen con uno strappo che lascia qualche buon centimetro di visibilit\u00e0 su una piccola mutanda rossa e su qualche millimetro di pelle color avorio. Erick alza gli occhiali da sole, rallenta. Lei smette di ancheggiare, si volta e mostra il dito. Non il medio, come forse lui si aspetterebbe che fosse, ma il pollice: quello schianto di donna che risponde al nome di Kristy Wallace \u00e8 una autostoppista. Erick le chiede di salire, Kristy accetta.\nIn quella macchina, quella sera, nasce una delle pi\u00f9 belle storie d\u2019amore di sempre.\nSu quella decapottabile che viaggia verso il tramonto con la musica di Adkins che frusta l\u2019aria, quella sera, nascono i Cramps.\" \nLux Interior, alias Erick Purkhiser, e Poison Ivy, alias Kristy Wallace, si incontrarono a Sacramento in California nel 1972. Grazie ai comuni interessi artistici e alla mania per il collezionismo di dischi in vinile, i due decisero di formare un gruppo con il nome di \"The Cramps\", in inglese sinonimo di crampo, ma anche di dolore mestruale associato alle contrazioni uterine . \"Lux Interior\" trasse ispirazione per il suo nome d'arte da una pubblicit\u00e0 per auto, mentre \"Poison Ivy\" afferm\u00f2 di averlo sognato. All'inizio il nome completo era \"Poison Ivy Rorschach\", unione del nome inglese dell'edera velenosa e di Hermann Rorschach, inventore del Test di Rorschach.\nNel 1973 si trasferirono ad Akron in Ohio, e, nel 1975, a New York, dove entrarono subito a far parte della scena punk rock orbitante, come \u00e8 gi\u00e0 stato accennato in precedenza, attorno al locale newyorkese CBGB e che comprendeva altri gruppi come i Ramones, Patti Smith, ed i Television. La formazione del 1976 comprendeva: \"Poison Ivy Rorschach, Lux Interior, Bryan Gregory\" (chitarra) e sua sorella \"Pam \"Ballam\"\" (batteria). Curiosamente il gruppo fino al 1983 era privo di un bassista.\nIn breve tempo la band fece due cambi batterista, \"Miriam Linna\" sostitu\u00ec \"Pam Ballam\", e, nel settembre 1977, \"Nick Knox\" sostitu\u00ec \"Linna\". Alla fine degli anni settanta i Cramps condivisero la loro sala prove con i Fleshtones suonando regolarmente a New York in locali come il CBGB ed il Max's Kansas City. Nel 1977 pubblicarono quindi due singoli indipendenti prodotti da Alex Chilton agli Ardent Studios di Memphis, prima di essere messi sotto contratto da Miles Copeland III per la I.R.S. Records.\nNel giugno del 1978 eseguono un concerto gratuito per i pazienti del \"California State Mental Hospital\" di Napa, evento registrato dalla Target Video di San Francisco con una videocamera Sony Portapak e successivamente pubblicato con il titolo, \"Live at Napa State Mental Hospital\". Nel 1979 pubblicarono infine i due singoli nell'EP del 1979 intitolato, \"Gravest Hits\", prima che Chilton li riportasse nuovamente a Memphis per registrare il loro primo LP, \"Songs the Lord Taught Us\", agli studi Phillips Recording, con la produzione dell'ex proprietario della Sun Records, Sam Phillips.\nDopo essersi trasferiti a Los Angeles, Kid Congo Powers dei Gun Club si un\u00ec ai Cramps come chitarrista. Mentre il gruppo si trova in sala di registrazione per le sessioni del secondo LP, \"Psychedelic Jungle\", i Cramps e Miles Copeland iniziano una battaglia legale per i diritti e le royalty. Al termine del processo, la sentenza proib\u00ec al gruppo di pubblicare dischi fino al 1983, anno nel quale pubblicarono, \"Smell of Female\" ; \"Kid Congo Powers\" dopo questo album decide di lasciare il gruppo. Mike Metoff dei Pagans, cugino di \"Nick Knox\", fu l'ultimo chitarrista ritmico della formazione dei Cramps senza bassista.\nNel 1985 i Cramps registrano un pezzo per il film horror, \"The Return of the Living Dead\", intitolato \"Surfin' Dead\", nel quale \"Poison Ivy\" suona sia il basso che la chitarra. Solo con la pubblicazione nel 1986 di \"A Date with Elvis\", i Cramps decisero di ingaggiare un bassista in maniera permanente, anche se ebbero dei problemi a trovare la persona adatta, quindi, temporaneamente, il ruolo venne ricoperto da Ivy. L'album riscosse un buon successo in Europa, dove le vendite raggiunsero le copie, mentre la ricerca negli Stati Uniti di una casa discografica che fosse in grado di pubblicare il disco rappresent\u00f2 per la band un notevole problema.\nNel 1986 ingaggiarono una bassista permanente, \"Candy Del Mar\", ex membro delle Satan's Cheerleaders, che compare per la prima volta nell'album dal vivo \"Rockin n Reelin in Auckland New Zealand\" del 1987, disco seguito dall'album in studio \"Stay Sick\" del 1990. I The Cramps entrano nella classifica top 40 dei singoli in Inghilterra per la prima ed unica volta con il pezzo \"Bikini Girls with Machine Guns\". Il gruppo, tra gli anni novanta e il 2000, per diverse etichette e con diversi gradi di successo, registrer\u00e0 altri album e singoli. Nel 2004 esce \"How to Make a Monster\" per l'etichetta \"Vengeance Records\", etichetta fondata dalla stessa coppia, \"Interior/Ivy\". La mattina del 4 febbraio 2009, a Glendale in California, \"Lux Interior\" muore a causa di un attacco cardiaco."}
{"id": "1069246", "revid": "119232202", "url": "https://it.wikipedia.org/wiki?curid=1069246", "title": "HMailServer", "text": "hMailServer \u00e8 un software per gestire un mail server in ambiente Windows distribuito con licenza GNU AGPL.\nPermette la creazione di account di posta elettronica, alias e mailing list. Attraverso un'interfaccia semplice e intuitiva (anche da web) \u00e8 possibile gestire tutti gli account (anche in pi\u00f9 domini), la firma automatica e lo spazio massimo disponibile.\nSupporta i comuni protocolli per e-mail: IMAP, SMTP e POP3.\nI dati di configurazione e le e-mail vengono salvate in un database (MySQL, Microsoft SQL Server o PostgreSQL), a scelta dell'utente. Se non si dispone gi\u00e0 di un server di database, \u00e8 possibile installare automaticamente SQL Server Compact. Le singole mail vengono invece salvate come file .eml.\n\u00c8 possibile utilizzare gli account di Active Directory per l'autenticazione. Viene anche fornita una libreria COM per la realizzazione di script di integrazione in altri software. Inoltre pu\u00f2 essere interfacciato con l'antivirus open source ClamAV e dispone di filtri anti spam configurabili, basati su whitelist e blacklist e altre tecnologie.\n\u00c8 disponibile in lingua italiana."}
{"id": "1069247", "revid": "339392", "url": "https://it.wikipedia.org/wiki?curid=1069247", "title": "Osborne's bull", "text": ""}
{"id": "1069248", "revid": "729019", "url": "https://it.wikipedia.org/wiki?curid=1069248", "title": "Machine Shop Recordings", "text": "La Machine Shop Recordings \u00e8 un'etichetta discografica statunitense, controllata dalla Warner Bros. Records e fondata da due membri dei Linkin Park: Mike Shinoda e Brad Delson.\nStoria.\nLa Machine Shop Recordings sorse nel 2002 come \"The Shinoda Imprint\" (dal cognome di Mike Shinoda) ma cambi\u00f2 nome pochi mesi dopo, in seguito al coinvolgimento degli altri membri del gruppo. Attualmente Shinoda e Delson sono ancora alla guida dell'etichetta, che ha sotto contratto i Fort Minor, gli Styles of Beyond ed Holly Brook, e in parte Alexa Ray Joel, gli Army of Anyone e i Linkin Park stessi. In passato erano artisti della MSR anche i Simplistic e due gruppi non pi\u00f9 in attivit\u00e0, The Rosewood Fall e No Warning.\nUna costola dell'etichetta, la Machine Shop Marketing, ha contribuito alla pubblicizzazione di band come Papa Roach, Weezer e Staind. Inoltre provvede a creare per ogni gruppo un proprio street team."}
{"id": "1069249", "revid": "436907", "url": "https://it.wikipedia.org/wiki?curid=1069249", "title": "Dead by Sunrise", "text": "I Dead by Sunrise sono stati un progetto parallelo rock alternativo statunitense creato nel 2005 da Chester Bennington (allora cantante dei Linkin Park) insieme a Ryan Shuck e Amir Derakh dei Julien-K.\nStoria del gruppo.\nIl gruppo era originariamente denominato Snow White Tan (in riferimento a una parte del brano di David Bowie \"Ziggy Stardust\") ed era inizialmente composto da Bennington, Shuck e Derakh, a cui si aggregarono pi\u00f9 tardi gli altri membri dei Julien-K: Brandon Belski (basso), Anthony \"Fu\" Valcic (tastiera) e Elias Andra (batteria).\nL'album di debutto venne prodotto da Howard Benson e missato da Chris Lord-Alge mentre la registrazione delle tracce fu completata gi\u00e0 nel 2005. In origine la sua pubblicazione fu programmata per il 2006, venendo successivamente spostata agli inizi del 2007. Tuttavia, a causa degli impegni di Bennington con i Linkin Park, l'album di debutto del gruppo, intitolato \"Out of Ashes\", fu pubblicato soltanto il 13 ottobre 2009, anticipato dal singolo \"Crawl Back In\" il 18 agosto. Nei brani Bennington esegue le parti vocali e suona anche chitarra e tastiera. I brani dell'album risultano maggiormente influenzati da gruppi come Nirvana, Deftones e Nine Inch Nails.\nAgli inizi di novembre 2012, intervistati da \"Laber Planet\", Shuck e Derakh dichiararono che il gruppo avrebbe lavorato a un nuovo disco, rivelando che sarebbe stato pi\u00f9 crudo ed emotivo rispetto al precedente. Tuttavia, il 20 luglio 2017 Bennington \u00e8 stato trovato morto suicida nella sua residenza a Palos Verdes Estates in California. In seguito a ci\u00f2, Shuck e Derakh, insieme a Mace Beyers dei Grey Daze (gruppo in cu\u00ec Bennington milit\u00f2 negli anni novanta), hanno tenuto un breve concerto acustico in sua memoria a Las Vegas."}
{"id": "1069250", "revid": "767487", "url": "https://it.wikipedia.org/wiki?curid=1069250", "title": "X-Ecutioners", "text": "Gli X-Ecutioners sono un gruppo musicale hip hop statunitense, formatosi a New York nel 1989. Vengono considerati tra i migliori DJ nelle tecniche dello scratch e del beat juggling e inoltre sono stati uno dei primi gruppi interamente composti da DJ ad aver firmato con un'etichetta discografica e ad aver pubblicato un album.\nStoria del gruppo.\nIl gruppo venne formato da 11 disc jockey e adottarono come primo nome \"X-Men\", successivamente modificato in X-Ecutioners per motivi di copyright con i fumetti omonimi della Marvel Comics. Nel 1997 il gruppo, questa volta formato da Roc Raida, Rob Swift, Total Eclipse e da Mista Sinista, firmarono per la Asphodel Records.\nNel 2002, poco dopo la pubblicazione del secondo album in studio \"Built from Scratch\", Mista Sinista lasci\u00f2 il gruppo mentre nel 2005 anche Rob Swift abbandon\u00f2 gli X-Ecutioners a causa di divergenze artistiche. Da quel momento si \u00e8 parlato molto poco degli X-Ecutioners. Secondo la rivista \"Scratch Magazine\" (settembre/ottobre 2006), nel gruppo entrarono due nuovi membri: DJ Boogie Blind e DJ Precision.\nCollaborazioni.\nGli X-Ecutioners nel corso degli anni hanno collaborato con molti artisti provenienti perlopi\u00f9 dalla scena hip hop, tra cui Mike Patton (con il quale realizzarono l'album \"General Patton vs. The X-Ecutioners\"), Kool G Rap e Cypress Hill. Hanno inoltre lavorato con Mike Shinoda e Joe Hahn dei Linkin Park alla realizzazione del singolo \"It's Goin' Down\" e sempre con i Linkin Park hanno partecipato all'album di remix \"Reanimation\" con il brano \"X-Ecutioner Style\" (realizzato anche con Black Thought dei The Roots).\nIl gruppo ha anche remixato il brano \"King of Rock\" dei Run DMC per il videogioco \"Amplitude\" della Harmonix."}
{"id": "1069254", "revid": "120158883", "url": "https://it.wikipedia.org/wiki?curid=1069254", "title": "Concerto per pianoforte e orchestra (Grieg)", "text": "Il Concerto per pianoforte e orchestra in La minore (op. 16) \u00e8 l'unico concerto per strumento solista e orchestra completato da Edvard Grieg.\nCostituisce una delle opere pi\u00f9 popolari del compositore norvegese ed uno dei pi\u00f9 famosi concerti per pianoforte.\nStoria.\nIl concerto \u00e8 una delle prime opere importanti di Grieg: \u00e8 stata scritta nel 1868 a S\u00f8ller\u00f8d in Danimarca, durante uno dei vari soggiorni che Grieg fece nel posto per beneficiare di un clima pi\u00f9 caldo rispetto a quello della sua nativa Norvegia.\nL'opera \u00e8 divisa in tre movimenti:\nIl concerto di Grieg \u00e8 spesso paragonato al Concerto per pianoforte di Schumann: \u00e8 nella stessa tonalit\u00e0, la fioritura discendente in apertura \u00e8 simile e lo stile complessivo \u00e8 considerato essere pi\u00f9 vicino a Schumann che a qualunque altro compositore. Grieg aveva ascoltato il concerto di Schumann suonato da Clara Schumann a Lipsia nel 1858 e fu molto influenzato dallo stile di Schumann in generale, avendo avuto come insegnante di piano Ernst Ferdinand Wenzel, amico dello stesso Schumann. In molte registrazioni regolarmente in vendita i due concerti vengono spesso appaiati.\nL'opera rivela inoltre l'interesse di Grieg per la musica popolare norvegese: la fioritura iniziale \u00e8 basata su un motivo composto da una seconda minore discendente (vedere intervallo in musica), seguita da una terza maggiore discendente, il che \u00e8 tipico della musica popolare norvegese. Questo tipico motivo ricorre anche in altre opere di Grieg. Nell'ultimo movimento del concerto si riscontrano diverse similitudini con l'Halling (danza popolare norvegese) ed imitazioni dell'Hardingfele (violino popolare norvegese).\nGrieg era un eccellente pianista, ma la prima del concerto, il 3 aprile 1869 a Copenaghen, fu eseguita da Edmund Neupert. Grieg non fu presente alla prima avendo impegni con un'orchestra a Christiania (oggi Oslo). Tra quelli che assistettero all'anteprima danese c'erano Niels Gade ed il pianista russo Anton Rubinstein. La prima norvegese a Christiania si tenne il 7 agosto del 1869 ed in seguito il pezzo fu eseguito in Germania nel 1872 e in Gran Bretagna nel 1874.\nLa prima pubblicazione del concerto fu fatta a Lipsia nel 1872. Poco prima della sua morte nel 1907 Grieg revision\u00f2 l'opera senza per\u00f2 accogliere il suggerimento di Franz Liszt in Roma 1870, di assegnare il secondo tema del primo movimento alla tromba invece che al violoncello.\nTra il 1882 e il 1883 Grieg lavor\u00f2 ad un secondo concerto per pianoforte in Si minore, ma non lo complet\u00f2 mai.\nOrganico orchestrale.\nLa partitura del concerto \u00e8 scritta per 2 flauti, 2 oboi, 2 clarinetti in La e Si bemolle, 2 fagotti, 4 corni in Mi bemolle e Mi, 2 trombe in Do e Si bemolle, 3 tromboni, 2 timpani ed archi."}
{"id": "1069255", "revid": "610351", "url": "https://it.wikipedia.org/wiki?curid=1069255", "title": "Projekt Revolution", "text": "Il Projekt Revolution \u00e8 una serie di tour annuali guidati dal gruppo musicale statunitense Linkin Park, il cui principale obiettivo \u00e8 riunire in concerto alcuni dei nomi pi\u00f9 celebri negli ambiti hip hop, rock e heavy metal, in modo da rendere popolari questi generi presso fasce di pubblico pi\u00f9 abituate solo all'uno o all'altro stile musicale.\nNei suoi primi tre anni di attivit\u00e0, il Projekt Revolution ha portato insieme dal vivo una ventina di artisti differenti, tra cui Adema, Cypress Hill, Korn, Snoop Dogg e Mudvayne.\n2004.\nNel 2004 il tour \u00e8 stato ripartito in due fasi, Revolution Stage e Main Stage. Vi hanno preso parte un po' meno nomi della scena hip hop.\nOccasionalmente si \u00e8 esibito anche DJ Z-Trip.\nRitorno del Projekt Revolution.\nLe edizioni del 2005 e del 2006 non ci sono state. Ma nel dicembre del 2006, in un'intervista con il fansite LPAssociation.com, il bassista dei Linkin Park Phoenix ha detto \u00abadesso credo che stiamo ancora cercando nuove idee, e dove e come dovremo cominciare nuovi tour. Ma saranno sempre nel contesto del Projekt Revolution\u00bb..\nIl 6 aprile 2007, Joe Hahn dei Linkin Park conferm\u00f2 che My Chemical Romance, Placebo, Taking Back Sunday, HIM, Saosin e Mindless Self Indulgence saranno in tour, e ha ricordato che vi parteciperanno \"molti artisti per due volte di seguito\". Si dice che ai concerti parteciperanno anche Mastodon, The Bled e Billy Talent.\n2007.\nPer il 2007, i Linkin Park hanno deciso di donare 1 dollaro per ogni biglietto stampato alle foreste americane attraverso il loro Music for Relief, il sestetto californiano ha inoltre usato dei bus a biodiesel per gli spostamenti del tour, eliminando cos\u00ec circa 350 tonnellate di emissioni carboniche. Erano inoltre presenti dei gazebo in cui veniva spiegato come poter ridurre le emissioni di gas.\nIl Revolver Magazine aveva rivelato che i Muse erano stati scelti dai Linkin Park a partecipare al Projekt Revolution, ma il gruppo britannico non ha potuto accettare l'invito poich\u00e9 era gi\u00e0 impegnati.\nIl 22 agosto 2007, Myspace.com ha trasmesso l'intero evento tenutosi al DTE Energy Music Theatre in Clarkston, permettendone la visione gratuita a tutti.\nI Linkin Park hanno iniziato col Projekt Revolution 2007 a vendere i cd delle loro esibizioni dal vivo nei gazebo dedicati al materiale ufficiale Linkin Park. Ogni CD \u00e8 composto da un disco vergine e presenta un codice speciale sulla copertina che permette alla persona che lo ha acquistato, di scaricare legalmente da internet l'esibizione alla quale ha assistito e masterizzarla sul supporto vergine fornito. Il CD viene venduto al costo di 11 dollari.\n2008.\nPer la prima volta il Projekt Revolution incluse l'Europa, in cui si sono tenuti quattro concerti (mentre negli Stati Uniti ci sono stati 24 concerti). Il concerto tenuto con Jay-Z al National Bowl di Milton Keynes \u00e8 stato quello con pi\u00f9 spettatori. Per questa motivazione, il rapper Mike Shinoda conferm\u00f2 tramite il suo blog che il concerto sarebbe stato immortalato in un DVD e album dal vivo, il cui titolo sarebbe stato scelto dai fan. Il titolo vincitore \u00e8 stato \"Road to Revolution\" ed \u00e8 stato utilizzato per denominare il .\nStati Uniti.\nChris Cornell cant\u00f2 \"Crawling\" con i Linkin Park mentre Chester Bennington cant\u00f2 \"Hunger Strike\" con Cornell.\n2011.\nIl Projekt Revolution del 2011 \u00e8 stato il pi\u00f9 breve, con soli quattro shows in Europa."}
{"id": "1069257", "revid": "1952678", "url": "https://it.wikipedia.org/wiki?curid=1069257", "title": "Your Song", "text": "Your Song \u00e8 un brano composto ed interpretato da Elton John. Il testo \u00e8 stato scritto da Bernie Taupin.\nComposizione e ispirazione.\nStruttura del brano.\n\u00c8 contenuto nel suo secondo album, \"Elton John\", del 1970 (prodotto da Gus Dudgeon e inciso praticamente dal vivo con l'orchestra, utilizzando svariati \"session men\").\nMusicalmente parlando, si presenta come una classica ballata sinfonica. La sezione ritmica \u00e8 ben in evidenza, cos\u00ec come la chitarra; il pianoforte di Elton apre e chiude il pezzo (nel modo di suonare, il pianista di Pinner si \u00e8 ispirato allo stile di Leon Russell). Assolutamente degno di nota l'imponente arrangiamento orchestrale, opera di Paul Buckmaster, che conferisce al brano una curiosa atmosfera classico-barocca (tipica peraltro di tutto l'album di provenienza). Molto orchestrata \u00e8 anche la parte finale (\"\"I hope you don't mind/I hope you don't mind/That I put down in the words/How wonderful life is while you're in the world\", letteralmente \"Spero non ti dispiaccia/spero non ti dispiaccia/che io abbia scritto/quanto la vita sia meravigliosa finch\u00e9 sei al mondo\".)\nElton ha composto la melodia in soli dieci minuti, il 27 ottobre 1969; la rockstar ha inoltre dichiarato di amare questo brano e di considerarlo come la sua migliore canzone d'amore (tra l'altro, essa gli ispir\u00f2 la composizione del brano \"\", proveniente dall'album del 1975 \"Captain Fantastic and the Brown Dirt Cowboy\").\nSignificato del testo.\nIl testo di Bernie (letteralmente \"La tua Canzone\") parla dei sentimenti che un ragazzo prova nei confronti di una ragazza. Ecco cosa disse Elton a tal proposito: \u00abIl segreto di Bernie \u00e8 di essere un tipo molto sentimentale e di scrivere molto raramente. I suoi testi sono tutte cose personali e di questo me ne posso rendere conto perch\u00e9 lo conosco di dentro e di fuori. Per esempio quando si present\u00f2 con il testo di \"Your Song\" conoscevo la ragazza e giacch\u00e9 sembravano innamorati ne curai la musica in modo particolare, dolce come per non risvegliarli dal torpore amoroso nel quale erano immersi\u00bb. Taupin scrisse il testo di questa canzone subito dopo aver fatto colazione, nella mattina del 27 ottobre 1969.\nIl grande successo.\n\"Your Song\" rimane forse la canzone pi\u00f9 famosa in assoluto per Elton John, un suo marchio di fabbrica, uno standard della musica contemporanea e il brano eltoniano che conta il maggior numero di cover da parte di altri artisti nel corso degli anni (famosa rimane quella di Rod Stewart, contenuta nell'album tributo \"\"); \"Your Song\" \u00e8 stata inoltre eseguita live un'infinit\u00e0 di volte. Numerosi critici hanno lodato il brano; per \"AllMusic\", esso \u00e8 \"vicino alla perfezione\"\". Dopo averlo ascoltato, John Lennon dir\u00e0 di aver udito per la prima volta qualcosa di veramente nuovo a partire dallo scioglimento dei Beatles; inoltre, la rivista \"Rolling Stone\" lo ha definito \"una dolce ballata alla McCartney\" e nel 2004 lo ha inserito al 136\u00ba posto nella sua lista delle 500 migliori canzoni di tutti i tempi.\nLa canzone \u00e8 stata pubblicata negli Stati Uniti nell'ottobre del 1970 come lato B di \"Take Me to the Pilot\". Entrambi i brani ebbero l'approvazione e la messa in onda in alcune note emittenti radiofoniche e il disco entr\u00f2 nella Top 10 dei primi dieci dischi pi\u00f9 suonati ed apprezzati nelle radio (#8), mentre nel Regno Unito la canzone arriv\u00f2 a posizionarsi alla #7. Questo contribu\u00ec, insieme alla straordinario successo del primo tour americano, a lanciare Elton John come futura superstar degli anni Settanta.\nNel 1987, Elton ha pubblicato la versione live di \"Your Song\" come singolo (ma non negli USA): essa era tratta dal monumentale \"Live in Australia with the Melbourne Symphony Orchestra\". Nel 2002, inoltre, egli ne realizza una nuova versione in duetto col tenore Alessandro Safina, che raggiunge la #4 nella single chart inglese. Da segnalare anche un duetto con Patti Labelle.\nCover.\nInnumerevoli artisti hanno eseguito una cover di \"Your Song\"; tra i pi\u00f9 celebri occorre citare:"}
{"id": "1069260", "revid": "1543377", "url": "https://it.wikipedia.org/wiki?curid=1069260", "title": "Pila Weston", "text": "La pila Weston \u00e8 una pila a umido, deve il suo nome al chimico inglese Edward Weston che la cre\u00f2 nel 1893. \u00c8 una nota pila di riferimento, utilizzata in laboratorio per la calibrazioni di strumenti di misura quali i voltmetri ed \u00e8 stata utilizzata come standard internazionale di differenza di potenziale (detta anche forza elettromotrice) dal 1911 al 1990. Da allora \u00e8 bandita a causa del suo elevato contenuto di mercurio e cadmio, entrambi tossici.\nReazioni chimiche.\nL'anodo \u00e8 costituito da un amalgama Cd/Hg al 12,5% in Cd, mentre il catodo \u00e8 formato da una pasta di solfato mercuroso (Hg2SO4) depositata su mercurio metallico. L'elettrolita \u00e8 comune alle due celle ed \u00e8 rappresentato, nella versione originaria ideata da Weston, da una soluzione satura di solfato di cadmio CdSO4; nelle versioni pi\u00f9 moderne si utilizza invece una soluzione a concentrazione nota e inferiore a quella di saturazione, onde avere una minore variabilit\u00e0 del potenziale erogato in funzione della temperatura.\nIl potenziale di riduzione della prima semireazione (E) equivale a quello standard (E\u00ba) in quanto la concentrazione molare di Cd2+ \u00e8 circa 1\u00a0M (E\u00a0=\u00a0E\u00ba\u00a0=\u00a0\u22120,403\u00a0V). Il potenziale di riduzione della seconda semireazione deve essere invece corretto secondo l'equazione di Nernst in quanto il solfato mercuroso \u00e8 un sale insolubile con prodotto di solubilit\u00e0 di che comporta una concentrazione molare dello ione Hg di circa \u00a0M. Tale correzione porta ad un potenziale di riduzione non standard (E) di +0,604\u00a0V. La forza elettromotrice della pila originaria (\u2206E) vale quindi 1,017\u00a0V a .\nUtilizzo.\nPoich\u00e9 la pila Weston pu\u00f2 stararsi o addirittura danneggiarsi in modo permanente se costretta ad erogare corrente, viene solitamente impiegata nei metodi di misura a ponte (o metodi di zero); tali metodi consistono nel raffrontare la tensione campione della pila Weston con una tensione incognita attraverso un semplice circuito nel quale, manovrando delle resistenze campione, \u00e8 possibile azzerare la corrente su un galvanometro.\n\u00c8 in grado di erogare una forza elettromotrice costante nel tempo e che presenta piccolissima variazione in funzione della temperatura, conferendo un'elevata riproducibilit\u00e0 della misura."}
{"id": "1069261", "revid": "268129", "url": "https://it.wikipedia.org/wiki?curid=1069261", "title": "Il Gruppo T.N.T.", "text": ""}
{"id": "1069262", "revid": "268129", "url": "https://it.wikipedia.org/wiki?curid=1069262", "title": "Il gruppo T.N.T.", "text": ""}
{"id": "1069263", "revid": "268129", "url": "https://it.wikipedia.org/wiki?curid=1069263", "title": "Gruppo T.N.T.", "text": ""}
{"id": "1069264", "revid": "76963", "url": "https://it.wikipedia.org/wiki?curid=1069264", "title": "Barry Nelson (attore)", "text": "Carriera.\nNelson \u00e8 famoso soprattutto per essere stato nel 1954 il primo attore ad interpretare il personaggio di James Bond, nell'episodio \"Casino Royale\" della serie antologica statunitense \"Climax!\""}
{"id": "1069269", "revid": "287204", "url": "https://it.wikipedia.org/wiki?curid=1069269", "title": "Last Exit to Brooklyn (album)", "text": "Last Exit to Brooklyn \u00e8 un album del 1989 di Mark Knopfler. \u00c8 anche la colonna sonora del film \"Ultima fermata Brooklyn\".\nSebbene tutta la musica sia composta da Mark Knopfler, soltanto la 5\u00aa traccia \u00e8 eseguita da lui. Le altre sono, in massima parte, eseguite da Guy Fletcher."}
{"id": "1069270", "revid": "228587", "url": "https://it.wikipedia.org/wiki?curid=1069270", "title": "Quintino Cataudella", "text": "Biografia.\nDopo essere stato docente di lettere classiche nei licei negli anni tra il 1924 ed il 1936, divenne Ispettore ministeriale, e quindi docente di Letteratura greca all'Universit\u00e0 degli Studi di Genova e, dal 1946, all'Universit\u00e0 degli Studi di Catania, di cui fu anche Preside di Facolt\u00e0.\nFu autore di una quindicina di monografie, e di parecchie centinaia di articoli apparsi su importanti riviste, quali \"Athenaeum\", \"Belfagor\", \"Dioniso\" (di cui fu condirettore), \"Nuova Antologia\", \"Paideia\", \"Rivista di Filologia Classica\", \"Studi Italiani di Filologia Classica\", ed altre.\nNel 1957 gli venne assegnato il Premio Marzotto per la critica, e nel 1967 il Premio Feltrinelli per la sezione \"Critica e storia letteraria\".\nFu socio di varie accademie italiane e straniere, e dal 1973 Accademico dei Lincei."}
{"id": "1069277", "revid": "124624383", "url": "https://it.wikipedia.org/wiki?curid=1069277", "title": "Wag the Dog", "text": "Wag the Dog \u00e8 un album del 1998 di Mark Knopfler. \u00c8 anche la colonna sonora del film \"Sesso &amp; potere\" diretto da Barry Levinson."}
{"id": "1069283", "revid": "124624180", "url": "https://it.wikipedia.org/wiki?curid=1069283", "title": "A Shot at Glory", "text": "A Shot at Glory \u00e8 un album del 2002 di Mark Knopfler. \u00c8 anche la colonna sonora del film \"Sfida per la vittoria\" diretto nel 2001 dal regista Michael Corrente."}
{"id": "1069285", "revid": "123955952", "url": "https://it.wikipedia.org/wiki?curid=1069285", "title": "Tredici colonie", "text": "Le Tredici colonie, note anche come Tredici colonie britanniche o Tredici colonie americane, erano un gruppo di colonie del Regno di Gran Bretagna sulla costa atlantica dell'America del Nord, fondate nel XVII e XVIII secolo che dichiararono la propria indipendenza nel 1776, portando alla creazione degli Stati Uniti d'America. Le Tredici colonie avevano sistemi politici, costituzionali e legali molto simili ed erano popolate principalmente da protestanti di lingua inglese. Le colonie del New England (Massachusetts, Connecticut, Rhode Island e New Hampshire), cos\u00ec come le colonie del Maryland e della Pennsylvania, furono fondate poich\u00e9 spinte principalmente da sentimenti religiosi, mentre le altre colonie furono fondate su principi di commercio ed espansione economica. Tutte e tredici facevano parte dei possedimenti britannici nel Nuovo Mondo, noti nel loro insieme come \"America britannica\", che comprendeva anche colonie in Canada, Florida e nei Caraibi.\nLa popolazione coloniale crebbe da circa popolani nel 1625 a 2,4 milioni nel 1775, causando uno spostamento dei nativi americani verso Ovest. Questa popolazione includeva anche gli schiavi; la schiavit\u00f9 era infatti legale in tutte le colonie prima della guerra d'indipendenza americana. Nel XVIII secolo, il governo britannico gestiva le sue colonie secondo una politica di mercantilismo, in cui l'autorit\u00e0 centrale amministrava i suoi possedimenti a beneficio economico della Gran Bretagna in Europa.\nLe Tredici colonie godevano di un alto grado di autonomia con elezioni amministrative locali, e resistettero per molto tempo alle pressioni di Londra che era in cerca di un maggior controllo sul loro territorio. Tuttavia la guerra franco-indiana (1754\u20131763) contro il Regno di Francia e i suoi alleati indiani port\u00f2 a crescenti tensioni tra la Gran Bretagna e le Tredici colonie. Durante gli anni 1750, le colonie iniziarono a collaborare maggiormente tra loro invece di trattare direttamente con la Gran Bretagna e tali collaborazioni coltivarono un senso di \"identit\u00e0 americana\" condivisa, sollevando richieste di protezione dei diritti dei coloni e in particolare del principio di \"nessuna tassazione senza rappresentanza\". I conflitti con il governo britannico su tasse e diritti portarono alla guerra d'indipendenza americana (1775\u20131783), in cui le colonie lavorarono insieme e formarono il Congresso continentale. Le colonie combatterono e vinsero il conflitto con l'aiuto del Regno di Francia e, in misura minore, della Repubblica delle Sette Province Unite e dell'Impero spagnolo.\nLe colonie.\nI documenti contemporanei indicano le tredici colonie britanniche del nord America in ordine geografico da nord a sud."}
{"id": "1069286", "revid": "1784938", "url": "https://it.wikipedia.org/wiki?curid=1069286", "title": "Ultrarealisti", "text": "Con il termine ultrarealisti (dal francese ultraroyalistes), correntemente chiamati ultras (da cui \"ultracisme\", espressione a volte usata per il movimento), si indicavano gli appartenenti al partito di monarchici conservatori che propugnavano il ripristino integrale della monarchia assoluta nel periodo della Restaurazione in Francia (1814-1830). L'influenza di questo gruppo, che costituiva la forza politica preponderante durante la Restaurazione, specialmente dopo il 1820, diminu\u00ec considerevolmente sotto il regno di Luigi Filippo I (la cosiddetta \"Monarchia di Luglio\") (1830-1848), sebbene abbia continuato a farsi sentire fino al 1879.\nGli anni della Restaurazione.\nGli ultrarealisti propugnavano un ritorno all'\"Ancien R\u00e9gime\", un rafforzamento della nobilt\u00e0 e un potere autoritario del re. Essi si opponevano alle idee liberali, repubblicane e democratiche. All'epoca del ristabilimento della monarchia, gli \"ultras\" erano perfino pi\u00f9 estremi di Luigi XVIII. Quest'ultimo infatti aveva dovuto temperare la restaurazione dell\"'Ancien R\u00e9gime\" perch\u00e9 essa potesse essere accettabile per la popolazione.\nGli \"ultras\" si presentarono allora come \u00abpi\u00f9 realisti del re\u00bb, appoggiando il fratello del sovrano, Carlo, il quale, pur tenendosi ufficialmente lontano dalla politica, ben presto divenne segretamente il capo del partito ultrarealista. Infine, nel 1824, alla morte di Luigi XVIII, sal\u00ec al potere con il nome di Carlo X, ci\u00f2 che segn\u00f2 il momento di maggior potenza degli ultra-realisti.\nIl loro peso politico nel corso della Restaurazione fu dovuto in parte anche a leggi elettorali largamente a loro favore.\nGli anni successivi.\nDopo la Restaurazione, il termine ultrarealista nell'accezione originaria scomparve, sostituito dall'espressione \"legittimista\" in opposizione a quella orleanista. Tuttavia, nella successiva storia politica di Francia esso acquist\u00f2 anche un significato pi\u00f9 generico, indicando chi, da posizioni di estrema destra, si faceva sostenitore di tesi autoritarie e reazionarie che sfociavano spesso nel nazionalismo o nell'integralismo religioso."}
{"id": "1069288", "revid": "1318658", "url": "https://it.wikipedia.org/wiki?curid=1069288", "title": "The Trawlerman's Song", "text": "The Trawlerman's Song \u00e8 un EP di Mark Knopfler uscito nel 2005. Contiene la canzone omonima e altre 4 canzoni live registrate ai Shangri-La Studios di Malib\u00f9, in California, presenti nell'album \"Shangri-La\".\nL'EP ha raggiunto il decimo posto in classifica in Italia e il primo in Spagna."}
{"id": "1069292", "revid": "729019", "url": "https://it.wikipedia.org/wiki?curid=1069292", "title": "Governo Raffarin III", "text": " \nLa composizione del terzo governo formato da Jean-Pierre Raffarin \u00e8 stata annunciata mercoled\u00ec 31 marzo 2004; il governo \u00e8 rimasto in carica fino al 31 maggio 2005."}
{"id": "1069293", "revid": "599013", "url": "https://it.wikipedia.org/wiki?curid=1069293", "title": "Tdi", "text": ""}
{"id": "1069296", "revid": "599013", "url": "https://it.wikipedia.org/wiki?curid=1069296", "title": "Armin Hary", "text": "Biografia.\n\u00c8 stato il primo uomo a correre i 100 m in 10 secondi netti.\nNacque da una famiglia di modeste condizioni sociali: il padre lavorava come minatore ma era conosciuto nell'ambito sportivo per il suo passato di lottatore, abbastanza affermato in campo nazionale.\nIl giovane Hary inizi\u00f2 la sua attivit\u00e0 fisica come calciatore in una squadra locale nel ruolo di ala sinistra (ruolo che generalmente \u00e8 affidato a un elemento veloce, quale lui era).\nVerso i 16 anni volle provare a correre i 100 metri piani su una pista di atletica e ottenne il tempo di 11\"9, riscontro molto buono per un ragazzino, oltretutto privo di tecnica e allenamento adeguato.\nAll'et\u00e0 di 20 anni, a Oberhausen, sempre sui 100 metri piani, stabil\u00ec il tempo di 10\"4, che gli permise di essere in lista nelle graduatorie mondiali dell'epoca.\nDopo questa eccellente prestazione fu proiettato in un club molto importante, quello del Bayer di Leverkusen (industria ottica), e gli fu affidato anche un lavoro come meccanico di precisione. Qui conobbe Bertl Sumser, che sarebbe poi diventato il suo allenatore per molti anni.\nNel mese di settembre del 1958, in un meeting internazionale, corse i 100 metri in 10\" netti. , tuttavia il risultato non fu omologato perch\u00e9 la pista presentava una pendenza eccessiva rispetto alle altre.\nNel 1959, a Duisburg, partecip\u00f2 al meeting delle 6 nazioni, dove figurava anche l'Italia, e fu battuto da Livio Berruti, che corse in 10\"5 bruciando di un decimo di secondo Hary.\nL'anno del primato.\nSi arriva al 1960, anno in cui Hary cambi\u00f2 societ\u00e0 e allenatore: fu affidato alle cure di Haefele, allenatore di Futterer campione europeo dei 100 metri nel 1954.\nQuell'anno si ciment\u00f2 anche sulla doppia distanza, quella dei 200 metri piani, dove stabil\u00ec il suo primato personale correndo in 20\"6.\nIl 21 giugno 1960 fu organizzata a Zurigo una riunione preolimpica denominata \"Meeting di Olimpia\", a cui furono invitati i migliori velocisti dell'epoca. Fu invitato anche l'italiano Livio Berruti, che per\u00f2 rinunci\u00f2.\nLa gara dei 100 metri fu corsa per due volte: la prima fu infatti viziata da una falsa partenza (non segnalata con il secondo colpo di pistola) dallo starter, venendo poi annullata sulla base di documentazioni fotografiche, in cui si vedeva chiaramente che Hary era partito con un minimo anticipo sugli altri concorrenti, e per stessa ammissione da parte dello starter.\nLa gara venne quindi ripetuta e questa volta fu la definitiva consacrazione di Armin Hary: 10\" netti, primo uomo al mondo a correre in questo tempo.\nVenne poi la consacrazione ufficiale con la vittoria dei 100 m alle Olimpiadi di Roma del 1960.\nPer la squalifica degli statunitensi, divent\u00f2 anche campione olimpico della staffetta 4\u00d7100 metri (con Bernd Cullman, Walter Mahlendorf e Martin Lauer), con il tempo di 39\"5.\nFino alla fine della sua attivit\u00e0 agonistica, avvenuta nella prima met\u00e0 degli anni sessanta a causa della frattura di un ginocchio patita in un incidente automobilistico, Hary non riuscir\u00e0 mai pi\u00f9 a ripetere quel tempo. Una sola volta si avvicin\u00f2 nuovamente al primato, correndo in 10\"1.\nDiventato agente immobiliare a Monaco, nel 1966 spos\u00f2 la figlia di un ricco proprietario terriero e dal quel momento and\u00f2 a vivere nel castello dei suoceri."}
{"id": "1069301", "revid": "767487", "url": "https://it.wikipedia.org/wiki?curid=1069301", "title": "Boikot", "text": "I Boikot sono un gruppo musicale ska punk spagnolo.\nStoria.\nIl gruppo nacque nel 1987 ed inizi\u00f2 la sua carriera suonando in bar e locali privati. Dopo un paio di modifiche nella composizione del gruppo, nel 1990 registrarono il loro primo album con l'etichetta Barrab\u00e1s: \"Los Ojos de la Calle\".\nDopo l'uscita di un secondo album con la medesima etichetta, tuttavia, il gruppo prese la strada dell'autoproduzione con il business BKT. Nel 1995 e nel 1996, infatti, registrarono due nuovi album, prodotti autonomamente. Di questo periodo sono le varie partecipazioni a festival.\nIn seguito il gruppo si concentr\u00f2 sul progetto di una trilogia: la \"Ruta del Che\", che racconta la vita di Ernesto Guevara. La realizzazione di questi tre dischi avvenne in contemporanea ad un tour che vedeva i Boikot impegnati in varie citt\u00e0 di Messico, Cuba ed Argentina.\nDopo la Ruta del \"Che\" i Boikot hanno realizzato altri tre album.\nStile ed influenze.\nSoprattutto nei primi album il gruppo ha una forte vicinanza al genere ska. In seguito, per\u00f2, arriver\u00e0 all'hard rock passando per il punk. Il gruppo ha ricevuto una forte influenza da gruppi rock quali Le\u00f1o, Burning e Barricada, soprattutto nei primi dischi. Nella trilogia \"La Ruta del Che\" si pu\u00f2 notare come i Boikot abbiano ricevuto una forte influenza anche dai ritmi latino-americani, coinvolgendo nel loro stile la musicalit\u00e0 e gli strumenti propri di quelle zone."}
{"id": "1069309", "revid": "2110845", "url": "https://it.wikipedia.org/wiki?curid=1069309", "title": "Marcelle Auclair", "text": "Madre dell'attrice Fran\u00e7oise Pr\u00e9vost, \u00e8 stata la fondatrice del giornale \"Marie Claire\".\n\u00c8 inoltre autrice di due opere popolari di psicologia applicata, intitolati \"Le bonheur est en vous\" (1951) e \"La pratique du bonheur\" (1956). Queste opere restano oggi una testimonianza importante della vita quotidiana negli anni cinquanta e della visione della felicit\u00e0 in quell'epoca ottimista (il primo anno di quel decennio vide la comparsa di un numero de \"La Nef\" di Lucie Faure intitolato \u00abL'Amore \u00e8 da reinventare\u00bb, nel quale figura la firma di Marcelle Auclair a fianco di quella di altri scrittori come Jacques Audiberti, \u00c9mile Dano\u00ebn, Maurice Druon e Roger Vailland).\nSu richiesta di numerosi lettori, raggrupp\u00f2 questo due volumi in uno solo: \"Le livre du bonheur\" (1959), \u00c9ditions du Seuil."}
{"id": "1069311", "revid": "17654", "url": "https://it.wikipedia.org/wiki?curid=1069311", "title": "Nautiloidi", "text": ""}
{"id": "1069314", "revid": "22414", "url": "https://it.wikipedia.org/wiki?curid=1069314", "title": "Battaglia di Erdonia (212 a.C.)", "text": ""}
{"id": "1069319", "revid": "438678", "url": "https://it.wikipedia.org/wiki?curid=1069319", "title": "Iaia (album)", "text": "Iaia \u00e8 il primo album del cantautore italiano Mario Lavezzi, pubblicato nel 1976."}
{"id": "1069321", "revid": "256896", "url": "https://it.wikipedia.org/wiki?curid=1069321", "title": "Battaglia di Herdonia", "text": ""}
{"id": "1069324", "revid": "58162", "url": "https://it.wikipedia.org/wiki?curid=1069324", "title": "Ghiandole esocrine", "text": ""}
{"id": "1069327", "revid": "767487", "url": "https://it.wikipedia.org/wiki?curid=1069327", "title": "Edie Brickell &amp; New Bohemians", "text": "Edie Brickell &amp; New Bohemians sono un gruppo folk rock statunitense formatosi in Texas a met\u00e0 degli anni ottanta. Sono conosciuti soprattutto per il loro successo del 1988, la canzone \"What I Am\" tratta dall'album \"Shooting Rubberbands at the Stars\". La combinazione di sonorit\u00e0 rock e folk ha fatto s\u00ec che venissero paragonati spesso ai R.E.M., altra band college rock dell'epoca, ed anch'essa proveniente dal sud degli Stati Uniti. Dopo il secondo album, \"Ghost of a Dog\" del 1990, la leader, cantante ed autrice del gruppo Edie Brickell ha lasciato il gruppo ed ha sposato il cantautore Paul Simon. Nel 2006 col ritorno della Brickell la band si \u00e8 parzialmente riunita, pubblicando l'album \"Stranger Things\".\nStoria.\nIl batterista Aly, il chitarrista Withrow, ed il percussionista Bush si conobbero come compagni di scuola di un liceo artistico pubblico di Dallas. Lo stesso liceo era frequentato dalla cantante Brickell con cui, tuttavia, la collaborazione e la conoscenza si sarebbe sviluppata solo dopo gli anni della scuola. Houser frequentava invece la Hillcrest High School nella stessa citt\u00e0 ed era vicino di casa dei tre musicisti gi\u00e0 citati. Era gi\u00e0 stato membro di diverse band del posto, tra le quali The Knobs, nella quale conobbe Kenny Withrow, e i Munch Puppy.\nI New Bohemians iniziarono come un trio ska nei primi anni ottanta, facendosi le ossa nei locali di Elm Street, a Dallas. La formazione originale vedeva Brad Houser al basso, Eric Presswood alla chitarra, e Brandon Aly alla batteria.\nGli altri membri del gruppo sarebbero arrivati solo nel 1985. Edie ne divenne cantante dopo essere stata incitata a salire sul palco con la band nel corso di uno spettacolo (facendosi coraggio, secondo la leggenda, con l'aiuto di un bicchiere di Jack Daniel's). Subito dopo quel primo show l'agente Deanna Mercer, che stava cercando gruppi che potessero suonare nel locale Rick's Casablanca, fu portata ad ascoltare la band. Il risultato fu un ingaggio di sei mesi con la Mercer ed una serie di serate al Rick's. Alla fine dei sei mesi, il gruppo decise di puntare pi\u00f9 in alto affidandosi al manager Lon Bixby, sotto la cui gestione le serate nella zona artistica di Dallas, chiamata Deep Ellum, si susseguirono con regolarit\u00e0. (D Magazine Jan, 1989). Presswood abbandon\u00f2 la band e Kenny Withrow lo sostitu\u00ec alla chitarra a partire dallo spettacolo dello Starck Club di Dallas nel luglio 1985, mentre nel settembre dello stesso anno John Bush si aggiunse alle percussioni. La prima esibizione del percussionista avvenne il 12 settembre al Poor David's Pub di Dallas, occasione in cui la band suon\u00f2 con Bo Diddley.\nI New Bohemians sono cos\u00ec diventati i beniamini del pubblico locale che affollava i loro concerti in ogni club dell'oggi malfamato quartiere Deep Ellum, tra i quali il Theater Gallery, il 500 Cafe, e il Club Dada. Inoltre il gruppo non mancava mai all'appuntamento annuale con i festeggiamenti della Fry Street Fair organizzata dalla University of North Texas di Denton. In questo periodo il nome di Edie Brickell non era parte integrante del nome della band. La distinzione che port\u00f2 al nome con cui il gruppo divenne famoso fu un'invenzione della Geffen Records che, nel caso in cui si fosse voluta cambiare la composizione dei membri, avrebbe in questo modo fatta salva la presenza di Edie.\nNegli ultimi anni prima della \"reunion\" i New Bohemians hanno pubblicato un album dal vivo e hanno ceduto l'autorizzazione alla pubblicazione dei loro vecchi brani per delle compilation. Con del materiale nuovo hanno dato vita ad una band estemporanea chiamata The Slip, nella quale \u00e8 stata coinvolta anche Edie Brickell. Parte dei membri originali, per\u00f2, ha deciso di dedicarsi comunque ad altri progetti."}
{"id": "1069328", "revid": "287204", "url": "https://it.wikipedia.org/wiki?curid=1069328", "title": "Voci (Mario Lavezzi)", "text": "Voci \u00e8 un album del 1991 di Mario Lavezzi."}
{"id": "1069329", "revid": "13648", "url": "https://it.wikipedia.org/wiki?curid=1069329", "title": "Il piano bisettore", "text": ""}
{"id": "1069330", "revid": "767487", "url": "https://it.wikipedia.org/wiki?curid=1069330", "title": "L'ululato", "text": "L'ululato (\"The Howling\") \u00e8 un film horror del 1981 diretto da Joe Dante, interpretato da Dee Wallace, Patrick Macnee, Dennis Dugan e Robert Picardo e basato sul romanzo \"The Howling\" di Gary Brandner.\nIl film venne distribuito il 10 aprile 1981 ed ha ottenuto un discreto successo, incassando $ 17,9 milioni al botteghino. Ha ricevuto recensioni generalmente positive, con elogi per gli effetti speciali del trucco di Rob Bottin. Il film ha vinto nel 1980 il Saturn Award per il miglior film horror mentre era ancora in fase di sviluppo, ed \u00e8 stato uno dei tre film horror sui lupi mannari distribuiti nel 1981 insieme a \"Un lupo mannaro americano a Londra\" e \"Wolfen, la belva immortale\". Il suo successo finanziario aiut\u00f2 la carriera di Dante, e spinse la Warner Bros. ad assumere Dante (come regista) e Michael Finnell (come produttore) per \"Gremlins\". Il successo del film ha dato vita ad franchise composto da sette sequel.\nTrama.\nKaren White, giornalista televisiva di Los Angeles viene perseguita da un serial killer di nome Eddie Quist, che lascia l'adesivo di uno smile sul luogo dei suoi delitti. In collaborazione con la polizia, la donna prende parte a un piano per catturare Eddie accettando di incontrarlo in uno squallido cinema porno. Eddie costringe la donna a visionare un video di una giovane donna violentata e poi la invita a girarsi per guardarlo in faccia. Karen si volta e si mette ad urlare. La polizia irrompe in tempo nel cinema e aprono il fuoco su Eddie uccidendolo. Nonostante sia diventata un'eroina per i concittadini, Karen resta traumatizzata dall'evento, soffre di amnesia e comincia ad avere degli incubi. Su consiglio dello psicologo George Waggner, Karen si trasferisce con il marito Bill nella \"Colonia\" (di propriet\u00e0 dello stesso medico), un centro di riposo isolato nelle montagne in cui passare un periodo di recupero.\nLa colonia \u00e8 piena di strani personaggi, tra cui la sensuale ninfomane Marsha Quist che cerca di sedurre Bill. Una sera, dopo aver resistito ad un tentativo di approccio da parte di Marsha e mentre sta facendo rientro nella sua cabina, Bill viene attaccato e ferito al braccio da un lupo mannaro. Nel frattempo due amici e colleghi di Karen, Terri Fisher e Chris Halloran, si mettono ad indagare su Eddie Quist per scoprire di pi\u00f9 sull'omicida e, tra le varie cose, scopriranno che il suo cadavere \u00e8 scomparso dall'obitorio. A seguito dell'incidente subito, Bill inizia a cambiare, perdendo interesse in Karen e smettendo di essere vegetariano mangiando la carne con piacere. Infine Marsha riesce a sedurre Bill ed i due hanno un rapporto sessuale davanti a un fuoco, durante il quale si trasformano in lupi mannari.\nGiunta alla Colonia per fare compagnia ad una Karen sempre pi\u00f9 preoccupata, Terri scopre che Eddie Quist era in qualche modo collegato al luogo, avendone ritratto il paesaggio in un disegno. Durante alcune indagini segrete condotte nel luogo, la donna scopre un legame tra Eddie e Marsha ma viene poi attaccata da un lupo mannaro nella cabina di quest'ultima. Terri riesce a fuggire dopo aver tagliato la mano del mostro con un'ascia. Corre nell'ufficio di Wagner e fa una telefonata a Chris per informarlo di quanto accadutole. Mentre \u00e8 al telefono con Chris, Terri si mette a cercare la cartella medica di Eddie Quist nello schedario del dottor Wagner. Quando finalmente la trova, viene improvvisamente attaccata ed uccisa da Eddie, trasformato in lupo mannaro. Chris sente le urla della sua compagna dalla cornetta del telefono e si precipita alla Colonia armato di proiettili d'argento.\nKaren, entrata nell'ufficio di Wagner, si trova di fronte Eddie Quist, il quale inizia a trasformarsi in un lupo mannaro. Karen gli schizza in faccia dell'acido corrosivo e fugge via. La fuga di Karen viene per\u00f2 impossibilitata dagli altri residenti della Colonia, dottor Wagger compreso, che rivelano di essere lupi mannari e di non avere l'intenzione di premetterle di rivelare al mondo il loro segreto. Intanto Chris raggiunge la Colonia e va incontro a Eddie, sopravvissuto all'acido, che lo schernisce e gli dice di sparargli. Tuttavia non sa che Chris \u00e8 venuto armato di pallottole d'argento, venendo fucilato e morendo definitivamente. Chris giunge in soccorso a Karen, uccide Wagger e altri lupi mannari prima di rinchiuderli nel fienile e darlo alle fiamme per bruciarli. Alcuni licantropi riescono a salvarsi dall'incendio e inseguono Karen e Chris. Durante la disperata corsa Karen viene ferita uccidendo un lupo mannaro a bordo, che riassume le sembianze umane rivelando di essere Bill.\nTornati in citt\u00e0, Karen decide di sacrificarsi per provare al mondo l'esistenza dei lupi mannari: durante un'intervista televisiva, Karen si trasforma sotto lo sguardo incredulo dei colleghi e Chris la fucila con una pallottola d'argento prima che faccia del male a qualcuno. I telespettatori che hanno visto la trasformazione di Karen, tuttavia, deridono la trasmissione credendola una messa in scena con effetti speciali. Nel finale un uomo, che ha guardato la trasformazione dalla TV di una tavola calda, ordina una bistecca per s\u00e9 e un hamburger per la sua donna, chiedendole come lo preferisce. La compagna dell'uomo si rivela essere Marsha, che risponde di volerlo al sangue.\nProduzione.\nIl film, noto per la sua sceneggiatura semi-umoristica, \u00e8 stato tratto dal romanzo \"Tho Howling\" di Gary Brandner, che \u00e8 stato pubblicato per la prima volta nel 1977. Dopo che le bozze della sceneggiatura di Jack Conrad (il regista originale che ha abbandonato il progetto in seguito a difficolt\u00e0 con lo studio) e Terence H. Winkless si rivelarono insoddisfacenti, il regista Joe Dante ha ingaggiato John Sayles per riscrivere completamente la sceneggiatura. I due avevano gi\u00e0 collaborato al film di Dante del 1978 \"Pira\u00f1a\". Sayles ha riscritto la sceneggiatura con lo stesso tono satirico e consapevole che ha dato a \"Pira\u00f1a\", e la sua bozza finita ha solo una vaga somiglianza con il libro di Brandner. Tuttavia, Winkless \u00e8 stato accreditato come co-sceneggiatore insieme a Sayles.\nIl cast presentava un numero di attori riconoscibili come Kevin McCarthy, John Carradine, Kenneth Tobey e Slim Pickens, molti dei quali sono comparsi in diversi film del genere. Inoltre, il film era pieno di riferimenti scherzosi. Roger Corman fa un cameo nei panni dell'uomo in piedi fuori della cabina telefonica, cos\u00ec come John Sayles, appare nel ruolo dell'addetto all'obitorio e James Murtaugh in quello di uno dei membri della Colonia. Forrest J. Ackerman appare in un breve cameo nella libreria, stringendo una copia della sua rivista \"Famous Monsters of Filmland\".\n\"L'ululato\" era anche famoso per i suoi effetti speciali, che erano all'epoca all'avanguardia. Le scene di trasformazione sono state create da Rob Bottin, che aveva anche lavorato con Dante per \"Pira\u00f1a\". Rick Baker \u00e8 stato l'artista degli effetti originali del film, ma ha lasciato la produzione per lavorare al film di John Landis \"Un lupo mannaro americano a Londra\", consegnando il lavoro agli effetti a Bottin. L'effetto pi\u00f9 celebre di Bottin \u00e8 stata la trasformazione sullo schermo di Eddie Quist, che ha coinvolto le camere d'aria in applicazioni facciali in lattice per dare l'illusione della trasformazione. \"Variety\" ha affermato che il pi\u00f9 grande difetto de \"L'ululato\" \u00e8 che l'impatto di questa trasformazione iniziale non \u00e8 mai superato durante il climax del film. \"L'ululato\" presenta anche animazioni in stop-motion di David W. Allen e pupazzi destinati a dare ai lupi mannari un aspetto ancora pi\u00f9 non umano. Nonostante la maggior parte degli effetti speciali dell'epoca, la silhouette di Bill e Marsha che fanno sesso come lupi mannari \u00e8 ovviamente un'animazione da cartone animato. Dante ha attribuito questo a ragioni di bilancio.\nGrazie al loro lavoro in \"L'ululato\", Dante e il produttore Michael Finnell hanno avuto l'opportunit\u00e0 di girare il film \"Gremlins\" (1984) per Steven Spielberg. Quel film fa riferimento a \"L'ululato\" con l'immagine di una faccina sorridente sulla porta di un frigorifero. Eddie Quist lascia adesivi con la faccina gialla come biglietto da visita in diversi punti de \"L'ululato\". Anche il personaggio di Jim McKrell nel ruolo del giornalista Lew Landers appare sia in \"L'ululato\" che in \"Gremlins\", il che suggerisce che entrambi i film condividano lo stesso universo.\nCitazioni.\nGrazie alla sua sceneggiatura semi-umoristica, il regista Joe Dante ha inserito nel film molti riferimenti in-joke, inclusi numerosi riferimenti ai lupi: il Lupo cattivo da \"Little Boy Blue\" (1936) di Ub Iwerks \u00e8 visto in TV; lo sceriffo Newfield viene visto mentre mangia il Wolf Brand chili ed una lattina simile si trova sul bancone nella cabina di Eddie; appare una copia del poema \"Urlo\" di Allen Ginsberg; viene menzionato il disc jockey Wolfman Jack; una bottiglia di medicina a marchio Wolfen si trova sul bancone da cui Karen raccoglie l'acido; e nella cabina di Karen e Bill c'\u00e8 una foto di un lupo che ha ucciso una pecora all'interno del gregge.\nMolti personaggi del film prendono il nome dai registi di film horror che hanno diretto altri film sui lupi mannari, tra cui George Waggner, che ha diretto \"L'uomo lupo\" (1941), R. William Neill (\"Frankenstein contro l'uomo lupo\", 1943), Terence Fisher (\"L'implacabile condanna\", 1960), Freddie Francis (\"Legend of the Werewolf\", 1975), Erle Kenton (\"La casa degli orrori\", 1945, nel quale recit\u00f2 John Carradine, che interpreta Kenton in \"L'ululato\"), Sam Newfield (\"Mostro pazzo\", 1942), Charles Barton (\"Il cervello di Frankenstein\", 1948), Jacinto Molina (\"Le notti di Satana\", 1968) e Lew Landers (\"Il ritorno del vampiro\", 1943).\nWalter Paisley, il proprietario della libreria interpretato da Dick Miller, prende il nome dal personaggio interpretato da Miller nel film horror a basso budget \"Un secchio di sangue\" (1959). Nella libreria \u00e8 inoltre presente anche la nonna mummificata in poltrona dall'attico della casa nel film \"Non aprite quella porta\" (1974).\nLo sceneggiatore e futuro regista John Sayles, il produttore Roger Corman (che ha diretto \"Un secchio di sangue\") e lo scrittore di fantascienza Forrest J. Ackerman fanno tutti un cameo nel film.\nFinanziamento.\nLa IFI accett\u00f2 di fornire il 50% del finanziamento. Goldcrest Films ha stretto una partnership con IFI. Hanno finito per fornire \u00a3 145.000 al budget de \"L'ululato\" ed hanno ricevuto \u00a3 396.000 realizzando un profitto di \u00a3 251.000.\nAccoglienza.\nIl responso critico a \"L'ululato\" fu sostanzialmente positivo. Nel 1981, Roger Ebert diede due stellette su quattro al film descrivendo \"L'ululato\" come il \"film pi\u00f9 sciocco visto da tempo\", ma Ebert disse anche che gli effetti speciali erano buoni e che il film potrebbe anche \"valere la pena i soldi per guardarlo, se riesci ad avere due al prezzo di uno\". A Gene Siskel il film piacque e gli assegn\u00f2 tre stelle e mezza su quattro. Nella sua \"Movie Guide\", Leonard Maltin scrisse che \"L'ululato\" \u00e8 un \"film horror alla moda e ben fatto\" e fece notare le citazioni ironiche ad altri film sui lupi mannari. \"Variety\" ha elogiato sia il senso dell'umorismo del film sia il suo approccio tradizionale all'orrore. Kim Newman, nel suo libro \"Nightmare Movies\" del 1988 defin\u00ec \"L'ululato\" \"un vivace refrigeratore che fa rivivere senza sforzo il genere aggirarsi nelle foreste nebbiose\" e defin\u00ec la sequenza di trasformazione di Picardo \"il mostro lupo mannaro pi\u00f9 impressionante del film\".\nRiconoscimenti.\nIl film \u00e8 stato anche all'81\u00ba posto nella classifica dei \"100 Scariest Movie Moments\" di Bravo.\nHome media.\nNegli Stati Uniti, la Shout! Factory ha ri-pubblicato \"L'ululato\" su DVD e Blu-ray il 18 giugno 2013 attraverso la sua filiale Scream Factory. Il film era stato precedentemente pubblicato su DVD dalla MGM (proprietaria dei diritti di distribuzione video e televisivi de \"L'ululato\" a causa dell'accordo di distribuzione con StudioCanal, a sua volta proprietario della AVCO Embassy library) il 26 agosto 2003 come un DVD in edizione speciale widescreen.\nIn Italia, il film \u00e8 stato distribuito in DVD nel 2004 dalla Universal Pictures in un'edizione composta da due dischi. Tale edizione venne in seguito allegata alla rivista \"Horror Mania\". In Blu-ray \u00e8 stato distribuito dalla Pulp Video il 4 giugno 2015.\nSequels.\n\"L'ululato\" ha avuto sette film sequel. Nel maggio 2015, una societ\u00e0 di produzione di recente costituzione ha annunciato di aver acquistato i diritti del film originale e di star lavorando ad un nono film, un remake dell'originale. All'agosto 2019 non si hanno ancora notizie al riguardo.\nI sette sequel del film sono:\nNel settembre del 2019, fu annunciata la pubblicazione di un sequel a fumetti del film originale intitolato \"The Howling \u2013 La vendetta della Regina dei Licantropi\", incentrato sul personaggio Chris Halloran."}
{"id": "1069333", "revid": "100449894", "url": "https://it.wikipedia.org/wiki?curid=1069333", "title": "Voci 2", "text": "Voci 2 \u00e8 un album del 1993 di Mario Lavezzi."}
{"id": "1069338", "revid": "15808", "url": "https://it.wikipedia.org/wiki?curid=1069338", "title": "Vaia (torrente)", "text": "Il Vaia \u00e8 un torrente della provincia di Brescia. Nasce dal lago di Vaia, sulle pendici del monte Mignolino e confluisce da destra nel Caffaro a Bagolino. \u00c8 interamente compreso nel comune di Bagolino.\nIl Vaia d\u00e0 anche il nome all'acqua minerale prodotta dalla sorgente Mignano, nella Valle di Vaia.\nA quota 1110 circa si raggiunge il Prato di Vaia, dove si ha la confluenza del torrente Dasdana nel torrente Vaia."}
{"id": "1069341", "revid": "991694", "url": "https://it.wikipedia.org/wiki?curid=1069341", "title": "Le Sacre du Printemps", "text": ""}
{"id": "1069351", "revid": "1442080", "url": "https://it.wikipedia.org/wiki?curid=1069351", "title": "Sancha d'Aragona (1285-1345)", "text": "Biografia.\nSecondo la Cronaca piniatense, Sancha, dopo la sorella Isabella (\"la primera\u2026Isabel\u2026la otra Sancha\") era la seconda figlia femmina del re di Maiorca, Giacomo II, e specifica che era sposata al re di Napoli Roberto d'Angi\u00f2 (\"del rey Rubert\").\nIl 17 giugno del 1304, a Collioure, vicino a Perpignano, nella Contea del Rossiglione, Sancha and\u00f2 in sposa a Roberto d'Angi\u00f2, il pi\u00f9 anziano figlio sopravvissuto di Carlo II d'Angi\u00f2 e Maria Arpad d'Ungheria, quindi erede al trono di Napoli. Roberto aveva perso all'et\u00e0 di ventisette anni (1302) la sua prima moglie, Iolanda d'Aragona, figlia di Pietro III d'Aragona e Costanza di Hohenstaufen.\nAlla morte di Carlo II avvenuta il 5 maggio 1309, Roberto gli succedette sul trono e Sancha divenne cos\u00ec regina consorte sino alla morte del marito.Dal marito ricevette la signoria di Potenza, Venosa, Lanciano, Alessa, San Angelo e Ruvo di Puglia il 2 agosto 1311. Dal padre aveva ricevuto una rilevante dote in denaro. Anche il testamento di sua madre Esclarmonde (\"Sclarmunda\u2026regina Majoric\u00e6\"), datato 24 marzo 1312, assicur\u00f2 un lascito a Sancha (\"Sanci\u00e6\u2026Regin\u00e6 Sicili\u00e6\u2026fili\u00e6 nostr\u00e6\"). Tutti questi beni andarono a costituire un patrimonio assai ampio, che il marito le lasci\u00f2 amministrare autonomamente, dandole anche notevole spazio nel governo del regno. Si crearono due curie regie, coordinate e complementari, tali da rafforzarsi a vicenda e da disegnare per la regina un ruolo di effettivo primo piano politico.\nIl 20 gennaio 1343, Roberto mor\u00ec e gli succedette la nipote, Giovanna d'Angi\u00f2 mentre Sancha, per espressa volont\u00e0 del marito, fu nominata tutrice della neo-regina, che era sedicenne. In questo periodo di reggenza fond\u00f2 il primo orfanotrofio d'Europa.\nPoco dopo, costretta a lasciare la corte, la regina Sancha si ritir\u00f2 nel monastero di Santa Maria della Croce (e non come si crede, Santa Chiara), in Napoli dove, nel 1344, prese i voti e il nome di suor Chiara di Santa Croce.\nSancha mori l'anno dopo il 28 luglio 1345 e fu tumulata nel suo monastero di Santa Maria della Croce. In un secondo tempo la salma fu trasferita nella chiesa di Santa Chiara, dove la sepoltura ora non \u00e8 per\u00f2 individuata.\nPur non essendo stata formalmente oggetto di processo di beatificazione \u00e8 venerata con il titolo di beata dalla chiesa cattolica, nell'ambito dell'ordine francescano.\nFigli.\nSancha e Roberto non ebbero alcun figlio, se non un piccolo morto infante, anch'egli di nome Roberto."}
{"id": "1069367", "revid": "204391", "url": "https://it.wikipedia.org/wiki?curid=1069367", "title": "Cervice", "text": ""}
{"id": "1069369", "revid": "827882", "url": "https://it.wikipedia.org/wiki?curid=1069369", "title": "Relish (album)", "text": "Relish \u00e8 il primo album in studio della cantautrice statunitense Joan Osborne, pubblicato il 21 marzo 1995."}
{"id": "1069377", "revid": "17654", "url": "https://it.wikipedia.org/wiki?curid=1069377", "title": "Concerto per pianoforte (Grieg)", "text": ""}
{"id": "1069378", "revid": "287204", "url": "https://it.wikipedia.org/wiki?curid=1069378", "title": "Francisco Javier Garcia Fajer", "text": ""}
{"id": "1069380", "revid": "22475", "url": "https://it.wikipedia.org/wiki?curid=1069380", "title": "Pier Giorgio Dall'Acqua", "text": "Vive e risiede a Ferrara dal 1962, e qui ha conseguito il diploma di perito industriale.\nIn seguito si dedica all'attivit\u00e0 sindacale: di estrazione cattolica, Dall'Acqua ha iniziato la sua militanza nella Cisl, di cui \u00e8 divenuto segretario provinciale, carica che ha ricoperto dal 1986 al 1998. In tale qualit\u00e0, ha ricoperto anche la carica di componente della giunta della Camera di Commercio di Ferrara.\nNel 2003 \u00e8 stato insignito dal Presidente della Repubblica Italiana dell'onorificenza di Cavaliere Ufficiale della Repubblica.\nVicino al Partito Popolare Italiano, in occasione delle elezioni amministrative del 1999 \u00e8 stato eletto al primo turno presidente della provincia di Ferrara col 58,52% dei voti, sostenuto dal centro-sinistra. \u00c8 stato confermato alle successive elezioni amministrative del 2004, quando ha ottenuto il 56,3% dei voti.\nNel 2004 \u00e8 stato eletto presidente regionale dell'UPI (Unione Province Italiane) dell'Emilia-Romagna e l'anno seguente ha ottenuto anche il titolo di Commendatore.\nDall'ottobre 2007 \u00e8 presidente del Consiglio di Amministrazione della Fondazione Ermitage Italia che ha sede a Ferrara."}
{"id": "1069382", "revid": "30300", "url": "https://it.wikipedia.org/wiki?curid=1069382", "title": "Ale &amp; Franz", "text": ""}
{"id": "1069389", "revid": "72396", "url": "https://it.wikipedia.org/wiki?curid=1069389", "title": "Il Napoli", "text": ""}
{"id": "1069390", "revid": "110157", "url": "https://it.wikipedia.org/wiki?curid=1069390", "title": "Giovanni Paolo II - Il mio amato predecessore", "text": "Giovanni Paolo II - Il mio amato predecessore \u00e8 un libro curato da Elio Guerriero che raccoglie testi di papa Benedetto XVI su papa Giovanni Paolo II. Il libro, edito da Edizioni San Paolo, \u00e8 stato anche diffuso in allegato al settimanale \"Famiglia Cristiana\"."}
{"id": "1069391", "revid": "8174345", "url": "https://it.wikipedia.org/wiki?curid=1069391", "title": "Fajer", "text": ""}
{"id": "1069392", "revid": "765341", "url": "https://it.wikipedia.org/wiki?curid=1069392", "title": "Francisco Javier Garc\u00eda Fajer", "text": "Nascita ed educazione.\nGarc\u00eda Fajer nacque nel 1730 a Nalda, un paese nei pressi di Logro\u00f1o (citt\u00e0 spagnola sul fiume Ebro, nella regione de La Rioja), ultimo di dieci figli, da Juan Bautista Garc\u00eda \"\u201cMaestro tejedor en sedas y tafetanes\u201d\" e Manuela Fajer. Non si conoscono antecedenti diretti di musicisti nella sua famiglia, anche se un suo nipote (pi\u00f9 giovane di lui di soli quattro anni), Juan Antonio Garc\u00eda de Carrasquedo, fu maestro di cappella nella Cattedrale di Santander. Da un memoriale scritto dal compositore stesso, sappiamo che ricevette la sua prima educazione musicale nel coro della cattedrale di San Salvador (detta La Seo) a Saragozza, probabilmente ricevendo lezioni di musica da Jos\u00e9 Lanuza, allora maestro di cappella.\nGarc\u00eda Fajer in Italia.\nAdolescente, part\u00ec per l'Italia, dove prosegu\u00ec i suoi studi musicali. L'erudito aragonese F\u00e9lix Latassa (canonico nella cattedrale de La Seo negli stessi anni in cui il compositore era maestro di cappella) fu il primo a suggerire che abbia studiato a Napoli, nel prestigioso Conservatorio della Piet\u00e0 dei Turchini, dove all'epoca insegnavano Brunetti e Nicola Fago. Fu in Italia che ricevette il soprannome di \u201clo Spagnoletto\u201d, che si port\u00f2 dietro perfino al suo ritorno in Spagna, divenendo \u201cel Espa\u00f1oleto\u201d.\n\u00c8 documentata la sua presenza nel 1752 a Terni come maestro di cappella. Tra il 1752 e il 1756 furono rappresentati a Roma due suoi oratori (\"Il Tobia\", 1752, e \"La Susanna\", 1754, alla Congregazione dell'Oratorio dei Filippini), tre intermezzi o farsette (\"La finta schiava\", 1754, e \"La pupilla\", 1755, al Teatro della Pace e \"Lo scultore deluso\", 1756, al Teatro Valle) e un'opera seria (\"Pompeo Magno in Armenia\", 1755, al Teatro delle Dame). \nGli intermezzi, soprattutto, conobbero una certa fortuna europea. Dopo le prime romane, si hanno notizie di rappresentazioni de \"La pupilla\" a Bologna nel 1755, Mannheim nel 1758, Monaco di Baviera nel 1758, Firenze nel 1760 e Vienna nel 1763 e de \"La finta schiava\" a Bologna nel 1755 e a Bonn nel 1767, occasione nella quale la parte di Dorindo venne sostenuta dal futuro padre di Beethoven, Johann van Beethoven, tenore e violinista al servizio del Principe Elettore di Colonia. L'instancabile collezionatore di aneddotica musicale Alessandro Ademollo sostiene che Garc\u00eda Fajer sia stato il maestro di canto di Caterina Gabrielli, detta \u201cla Cocchetta\u201d o \u201cCoghetta\u201d, che sarebbe poi diventata uno dei pi\u00f9 celebri soprani della seconda met\u00e0 del Settecento. Da notare che la Gabrielli era perfettamente coetanea di Garc\u00eda Fajer (e, anzi, di un mese pi\u00f9 anziana) e che debutt\u00f2 gi\u00e0 nel 1747, a diciassette anni, a Lucca.\nGarc\u00eda Fajer in Spagna.\nForte del prestigio guadagnato in Italia, Garc\u00eda Fajer ottenne nel 1756 il posto di maestro di cappella nella cattedrale di San Salvador a Saragozza, posto che mantenne fino alla morte per peste, nel 1809, avendo rifiutato nel 1769 la prestigiosa offerta proveniente dalla Cattedrale di Santiago di Compostela. In Spagna abbandon\u00f2 del tutto l'attivit\u00e0 operistica, per dedicarsi esclusivamente alla musica sacra, in latino e castigliano, di cui divenne l'autore pi\u00f9 celebre del suo tempo nei paesi di lingua spagnola. La sua musica continu\u00f2 ad essere copiata fino a met\u00e0 Ottocento non solo nelle biblioteche di tutte le cattedrali spagnole, ma anche nel Regno di Sicilia (una \"Messa da Requiem\" attribuibile a Garc\u00eda Fajer \u00e8 stata scoperta nel 2007 nella biblioteca della Chiesa madre di Enna da Ilaria Grippaudo), in America e nelle Filippine. La sua influenza sulla musica spagnola e la sua importanza come insegnante di numerosi compositori delle generazioni successive (tra cui Baltasar Juste, Mariano Rodr\u00edguez de Ledesma e Ram\u00f3n Felix Cu\u00e9llar y Altarriba) \u00e8 innegabile. Ciononostante, la musicologia spagnola fino a tempi recenti lo ha tenuto in un certo discredito, accusandolo soprattutto di avere portato lo stile operistico italiano nelle chiese spagnole, allontanandosi dal contrappuntismo classico spagnolo, erede della tradizione di Tom\u00e1s Luis de Victoria e Francisco Guerrero.\nLe fonti e le edizioni moderne.\nA differenza della produzione sacra composta in Spagna, di cui, si \u00e8 detto, esiste un vastissimo numero di copie, la produzione italiana, cos\u00ec determinante per la formazione di Garc\u00eda Fajer, ha avuto minor fortuna. La partitura de \"Il Tobia\" \u00e8 conservata a Vienna, alla Geselleschaft der Musikfreunde. La partitura completa del \"Pompeo Magno in Armenia\" \u00e8 conservata a Lisbona, Biblioteca do Palacio Nacional da Ajuda. Tom\u00e1s Garrido ne ha curato l'edizione moderna. Nella Sezione musicale della Biblioteca Palatina di Parma si trova la partitura di una scena dell'opera: \u201cTroppo manca Pompeo\u201d. De \"La Susanna\" e degli intermezzi \"La pupilla\" e \"Lo scultore deluso\" ci \u00e8 pervenuto il libretto, ma non la musica. \u00c8 conservata nella Biblioteca Universitaria di Uppsala una sinfonia introduttiva strumentale, che si suppone appartenere a \"La pupilla\" o \"Lo scultore deluso\". \nSi riteneva perduta anche \"La finta schiava\", ad eccezione di due arie rinvenute da Loewenberg nella King\u00b4s Library del British Museum di Londra e trascritte, con qualche errore, da Juan Jos\u00e9 Carreras nella sua \"tesis de licenciatura\". Nel 2007 Paolo V. Montanari ha riscoperto la musica completa di questo intermezzo, attribuendo il set di parti che giaceva adespota nella Biblioteca estense di Modena e curandone l'edizione critica"}
{"id": "1069394", "revid": "8174338", "url": "https://it.wikipedia.org/wiki?curid=1069394", "title": "Garcia Fajer", "text": ""}
{"id": "1069395", "revid": "1086846", "url": "https://it.wikipedia.org/wiki?curid=1069395", "title": "Associazione Sportiva Dilettantistica Astrea", "text": "LAssociazione Sportiva Dilettantistica Astrea (in precedenza Unione Sportiva Astrea) \u00e8 una societ\u00e0 calcistica appartenente alla Polizia Penitenziaria e con sede a Roma.\nI calciatori dell'Astrea sono conosciuti col soprannome di \"ministeriali\".\nApprodata in passato anche in Serie C2, l'Astrea milita nel girone A dell'Eccellenza laziale.\nStoria.\nL'Unione Sportiva Astrea nasce nel 1948, grazie all'iniziativa di un gruppo di dipendenti del Ministero della Giustizia, i quali decisero di formare un team calcistico formato dal Corpo degli Agenti di Custodia con lo scopo di partecipare al torneo amatoriale \"Orlandini\". Un anno dopo, nel 1949, Tommaso Jezzi e Girolamo Montervini, rispettivamente capo e vice dell'Ufficio del Personale di Polizia, di comune accordo decisero di iscrivere la squadra al campionato di Seconda Divisione affiliandola alla F.I.G.C., successivamente, l'Astrea cominci\u00f2 la sua cavalcata fino alla Serie D, passando dalla Prima Divisione alla Promozione Lazio, dove nella stagione 1972-1973 i biancoblu vinsero il campionato venendo promossi in Serie D (allora divisione semi-professionistica) rimanendoci per\u00f2 solo per un anno per poi retrocedere nella stagione successiva.\nIl ritorno nella massima divisione dilettantistica, avvenne nella stagione di Promozione Lazio 1985-1986, quando l'Astrea, vinse il girone A della Promozione, acquisendo il diritto a partecipare al Campionato Interregionale 1986-1987 dopo 12 anni ove una volta passato il periodo di transizione vennero gettate le basi per tentare l'impresa di vincere il Campionato Interregionale ed essere promossi nel professionismo della Serie C2, cominciando a ristrutturare il Centro Sportivo di Casal del Marmo, attuale campo di gioco dell'Astrea. Nel maggio del 1990 con la vittoria del Campionato Interregionale 1989-1990, l'Astrea venne promossa in Serie C2 non senza difficolt\u00e0 per via del divieto di assumere prestazioni contrattuali per i calciatori appartenenti al Corpo degli Agenti di Custodia.\nCon la promozione in Serie C2, l'Astrea cambi\u00f2 suffisso da Unione Sportiva ad Associazione Sportiva e in cui vi rimasero per sei stagioni di fila. L'ultima stagione in Serie C2 1995-1996 fin\u00ec retrocedendo nel C.N.D. pareggiando prima con il risultato di 2-2 contro il Bisceglie e perdendo poi lo spareggio play-out contro il . L'anno successivo, con il ritorno tra i dilettanti l'A.S. Astrea, stabil\u00ec uno dei primati vincendo Campionato e Coppa Italia Dilettanti battendo la squadra del Noicattaro per 3 a 0. Il capocannoniere di quella stagione fu Alessandro Cordelli che si aggiudic\u00f2 la classifica cannonieri con 20 reti, che aggiunte a quelle realizzate in Coppa e nella \"Poule Scudetto\", portarono il suo bottino personale a quota 30.\nNella stagione agonistica 1997-1998, i ministeriali vennero promossi per la seconda volta in Serie C2, ma l'esperienza fu molto breve e dur\u00f2 appena due anni, 1998-1999 e 1999-2000 retrocedendo, poi, nella rinata Serie D dove ha giocato per 17 anni consecutivi, prima di retrocedere in Eccellenza.\nColori e simboli.\nColori.\nI colori sociali sono il bianco e il blu scuro.\nStrutture.\nStadio.\nL'Astrea disputa le sue partite interne presso lo stadio Casal del Marmo, situato nel centro Penitenziario.\nDal marzo del 2019 lo stadio \u00e8 stato intitolato all'ex presidente Giuseppe Falcone.\nL'impianto presenta le seguenti caratteristiche:"}
{"id": "1069398", "revid": "21583", "url": "https://it.wikipedia.org/wiki?curid=1069398", "title": "Torino centro", "text": ""}
{"id": "1069402", "revid": "21880", "url": "https://it.wikipedia.org/wiki?curid=1069402", "title": "Sinceloma", "text": ""}
{"id": "1069404", "revid": "1305772", "url": "https://it.wikipedia.org/wiki?curid=1069404", "title": "Garzia", "text": "Garzia \u00e8 l'italianizzazione del cognome spagnolo Garc\u00eda, che pu\u00f2 riferirsi a diversi personaggi:"}
{"id": "1069408", "revid": "180559", "url": "https://it.wikipedia.org/wiki?curid=1069408", "title": "Council of International Fellowship", "text": "Il Council of International Fellowship (CIF) \u00e8 un'organizzazione a diffusione internazionale volta ad offrire opportunit\u00e0 per lo scambio di esperienze professionali nel campo del servizio sociale.\nHenry B. Ollendorff, nato in Germania, fu inviato in Germania per partecipare al programma di rieducazione promosso dal governo degli Stati Uniti d'America. \nNel 1954 ha tenuto corsi per leader giovanili e assistenti sociali ad Hesse. Lavorando con i giovani pens\u00f2 di avviare un programma di scambio. Il suo progetto fu approvato dal Ministero Tedesco della Giovent\u00f9 e anche dalla Commissione Fulbright Tedesca. I primi partecipanti tedeschi andarono a Cleveland, Ohio. Nel 1956 nacque il \"Cleveland International Program - CIP\" (in seguito \"Council of International Programs\").\nSegu\u00ec nel 1958 il programma di scambio tedesco, che inizi\u00f2 con l'invito degli assistenti sociali degli Stati Uniti d'America.\nIl CIF \u00e8 stato fondato nel 1960 ad Amburgo ed ora ha sede a Bonn. Attualmente l'organizzazione ha programmi di scambio in numerose parti del mondo (Stati Uniti d'America, India, nazioni dell'Europa Occidentale, ecc.).\nOltre ai programmi di scambio, si svolgono anche delle conferenze internazionali (nel 2003 a Goa, nel 2005 a Bonn)."}
{"id": "1069409", "revid": "1318658", "url": "https://it.wikipedia.org/wiki?curid=1069409", "title": "Archivio Centrale dello Stato", "text": "L'Archivio centrale dello Stato (ACS) \u00e8 un istituto dotato di autonomia speciale del Ministero della cultura, e afferisce alla Direzione Generale per gli Archivi. Ha sede nella citt\u00e0 di Roma nel quartiere EUR. I suoi compiti istituzionali sono definiti in linea generale dal \"Codice dei beni Culturali e del paesaggio\" (Decreto Legislativo 22 gennaio 2004, n. 42) e nello specifico dall\u2019art.6 del Regolamento dell\u2019Archivio centrale dello Stato, adottato con Decreto Ministeriale 7 ottobre 2008.\nL'ACS conserva prevalentemente i documenti (dal 1861 in poi) degli organi centrali giudiziari e amministrativi dello Stato italiano.\nStoria.\nLa creazione.\nL'origine risale al regio decreto 25 maggio 1875 n. 2552, che istitu\u00ec l'Archivio del Regno d'Italia con la finalit\u00e0 di conservare, oltre agli originali delle leggi e decreti, allo stato civile di Casa Savoia e al registro araldico, anche gli atti dei dicasteri centrali non pi\u00f9 occorrenti \"ai bisogni ordinari del servizio\". L'Archivio del Regno rimase tuttavia per lungo tempo un'istituzione priva di completa autonomia: la sede, la gestione dei documenti e la direzione amministrativa erano infatti in comune con l'Archivio di Stato di Roma.\nLa seconda guerra mondiale.\nLa situazione rest\u00f2 invariata fino all'indomani della seconda guerra mondiale quando cominci\u00f2 a farsi strada l'esigenza di una diversa organizzazione dell'Istituto e della sua sistemazione in una sede definitiva e autonoma. Tale orientamento era dettato anche dalla necessit\u00e0 di trovare una collocazione idonea agli archivi delle amministrazioni centrali che erano stati fatti trasferire al nord Italia durante la Repubblica di Sal\u00f2 e che erano poi stati recuperati alla fine della guerra. La piena autonomia dell'Istituto fu sancita dalla legge 13 aprile 1953, n. 340: venne ufficializzata la nuova denominazione di Archivio Centrale dello Stato e operata la distinzione dall'Archivio di Stato di Roma, e fu posto alla direzione dell'Istituto il funzionario con il grado pi\u00f9 elevato dell'amministrazione archivistica.\nLa nuova sede del 1960 e la riforma del 2014.\nIn concomitanza si trov\u00f2 anche la soluzione all'annoso problema della sede, individuata infine nell'edificio monumentale dell'EUR che avrebbe dovuto ospitare la mostra delle corporazioni nell'ambito dell'Esposizione universale di Roma. Il trasferimento presso la nuova sede fu effettuato nel 1960. Nel 2008 l'Archivio Centrale dello Stato \u00e8 diventato un istituto dotato di autonomia speciale nell'ambito del Ministero per i beni e le attivit\u00e0 culturali (D.P.R. 26 novembre 2007, n. 233 e D.M. 7 ottobre 2008) acquisendo autonomia scientifica, finanziaria, organizzativa e contabile.\nIl d.p.c.m. 29 agosto 2014, n. 171, entrato in vigore dal 24 giugno 2014, e noto anche come \"Riforma Franceschini\", modifica il modello organizzativo, gestionale ed informatico del \"Ministero\", le direzioni generali. Nel caso specifico, il provvedimento attribuisce alla Direzione Generale Archivi l'esercizio dei poteri di direzione, indirizzo, coordinamento, controllo sugli Archivi di Stato e dalle Soprintendenze archivistiche. L'esercizio \u00e8 riferito alle attivit\u00e0 di tutela dei beni archivistici, cui tali amministrazioni aggiungono anche quelle di valorizzazione. La legge introduce il diritto di avocazione e di sostituzione \"in caso di necessit\u00e0 ed urgenza\" (art. 21, comma 1).\nLe funzioni di indirizzo, vigilanza, approvazione del bilancio (previsionale e consuntivo), assegnazione di risorse umane e strumentali all'Archivio Centrale dello Stato, che viene qualificato come \"Istituto dotato di autonomia speciale\" (art. 21, comma 3), ed in particolare \"quale ufficio di livello dirigenziale non generale\" (art. 30, comma 2).\nOrganizzazione.\nL'istituto \u00e8 diretto da un sovrintendente ed ha una struttura articolata in: \nLa sede.\nL'edificio, di cui prima della guerra erano state eseguite solo le fondamenta e le strutture portanti, fu portato a termine negli anni cinquanta su iniziativa di Virgilio Testa, commissario straordinario dell'Ente EUR, apportando le modifiche necessarie per adattare il palazzo alle esigenze dell'Istituto. Negli anni novanta ha conosciuto una rilettura degli spazi interni: in occasione del 40\u00ba anniversario dell'istituzione dell'ACS sono stati inaugurati i nuovi locali destinati al pubblico (ingresso, sala di studio, biblioteca, sala convegni) progettati dall'architetto Giulio Savio. Gli ambienti, valorizzati da opere pittoriche e scultoree di Angelo Cucciarelli, Piero D'Orazio, Carlo Lorenzetti, Paolo Pasticci, si sono ulteriormente arricchiti negli ultimi anni grazie a donazioni di altri artisti contemporanei, andando a costituire un piccolo ma significativo nucleo museale.\nCon decreto del 29 marzo 2004 della Sovrintendenza regionale per i beni e le attivit\u00e0 culturali del Lazio l'edificio \u00e8 stato .\nFunzioni e competenze.\nConserva la documentazione degli uffici centrali dell'amministrazione statale (ministeri, Consiglio di Stato, Corte dei Conti, ecc.), gli originali di leggi e decreti (tra cui quello della costituzione della Repubblica Italiana), verbali di alcune inchieste parlamentari, gli atti di governo, i decreti registrati presso la Corte dei conti, le carte del Ministero della Real Casa e della Presidenza del Consiglio dei ministri (1876 - 1976), i verbali del Consiglio stesso, la documentazione della Corte di cassazione e quella dei Tribunali militari e del Tribunale speciale per la difesa dello Stato. Non versano nell'ACS e conservano quindi la documentazione presso un proprio archivio storico la Presidenza della Repubblica, la Presidenza del Consiglio, il Ministero degli Affari Esteri, le due camere del Parlamento italiano, la Corte Costituzionale e gli Stati Maggiori delle forze armate italiane.\nProvvede ai suoi compiti istituzionali con le risorse finanziarie di bilancio ordinarie e straordinarie; con i proventi derivanti dallo svolgimento delle attivit\u00e0 di promozione, pubblicazione, consulenza e collaborazione con soggetti pubblici e privati, nazionali e internazionali; con i contributi di amministrazioni ed enti pubblici e privati italiani, comunitari, nonch\u00e9 di organizzazioni internazionali finalizzati ad attivit\u00e0 conformi ai compiti dell'Istituto; con contributi sotto forma di quote di iscrizione per corsi di formazione e aggiornamento organizzati in proprio. In base al codice dell'amministrazione digitale, collabora con le amministrazioni competenti per definire regole tecniche e dei requisiti funzionali in materia di formazione e conservazione di documenti digitali della pubblica amministrazione italiana. Tra le funzioni e le competenze, si possono ricordare:\nConservazione.\nHa il compito di conservare gli archivi prodotti dagli organi e dagli uffici centrali dello Stato italiano; la raccolta in originale delle leggi e decreti, i verbali della Presidenza del Consiglio dei ministri del Regno d'Italia, la documentazione delle grandi Commissioni d'inchiesta, lo stato civile dei Savoia e l'archivio della Real Casa, gli archivi dei tribunali militari e quelli fascisti, con le carte della segreteria particolare del Duce. Non versano nell'ACS e conservano quindi la documentazione presso un proprio archivio storico la Presidenza della Repubblica, la Presidenza del Consiglio, il Ministero degli Affari Esteri, le due camere del Parlamento italiano, la Corte Costituzionale e gli Stati Maggiori delle quattro Forze Armate.\nConsultazione.\nL'Istituto, luogo obbligato per qualsiasi attivit\u00e0 di ricerca storica sull'Italia contemporanea, rende consultabile la documentazione conservata, dopo averne curato i lavori archivistici di ordinamento e inventariazione.\nGli studiosi ammessi alla consultazione archivistica, dopo aver compilato un apposito modulo, possono avvalersi, nella ricerca oltre quanto disponibile in sala di studio, anche del ricchissimo materiale librario gestito dalla biblioteca dell'Istituto, specializzata in storia contemporanea.\nCommissioni di sorveglianza.\nFunzione di particolare rilievo dell'Istituto, esercitata su delega del Sovrintendente anche dai funzionari, \u00e8 il controllo sugli archivi in formazione degli organi centrali dello Stato. Le Commissioni di sorveglianza, istituite presso ciascuna amministrazione centrale, hanno il compito di garantire la corretta gestione degli archivi correnti e di deposito dell'amministrazione di riferimento mediante la redazione di titolari di classificazione, di manuali di gestione e di piani di conservazione e di curare il versamento oppure lo scarto della documentazione non pi\u00f9 occorrente a fini amministrativi.\nValorizzazione e didattica.\nAl fine di diffondere la conoscenza del patrimonio posseduto al maggior numero di cittadini, l'Archivio Centrale dello Stato svolge numerose attivit\u00e0 di valorizzazione mediante l'organizzazione di eventi (convegni, conferenze, giornate di studio e mostre storico-documentarie). Presso l'istituto opera inoltre una sezione didattica con il compito di programmare e realizzare visite guidate e seminari volti ad avvicinare principalmente gli studenti delle scuole superiori e gli universitari al mondo della ricerca storica. Di grande rilievo le pubblicazioni, di cui l'Archivio Centrale \u00e8 autore/curatore, o acquisite perch\u00e9 vi sono utilizzati i documenti conservati dall'Istituto.\nCorso di Alta Formazione in Archivistica Contemporanea.\nL'Archivio Centrale dello Stato ha avviato, dal gennaio 2011 in collaborazione con il CNR e l'AGID - Agenzia per l'Italia Digitale, il Corso di Alta Formazione in archivistica contemporanea, della durata di 150 ore rivolto prioritariamente al personale dei ministeri, degli enti pubblici e agli operatori degli archivi correnti e di deposito. I corsi si articolano in attivit\u00e0 formative sia teoriche che gestionali e vengono, inoltre, supportati da una serie di laboratori archivistici, stabiliti all'inizio di ogni corso, che possono essere svolti anche all'esterno dell'Istituto."}
{"id": "1070152", "revid": "122246", "url": "https://it.wikipedia.org/wiki?curid=1070152", "title": "World League di pallavolo 1993", "text": "La IV World League di pallavolo maschile si svolse dal 21 maggio al 31 luglio 1993. Dopo la fase a gironi, la fase finale, a cui si qualificarono le prime due squadre classificate nei due gironi di qualificazione, si disput\u00f2 dal 30 al 31 luglio a San Paolo, in Brasile. La vittoria finale and\u00f2 per la prima volta al Brasile.\nPodio.\nCampione.\nBrasile(Primo titolo)\nSecondo posto.\nRussia\nTerzo posto.\nItalia"}
{"id": "1070153", "revid": "767487", "url": "https://it.wikipedia.org/wiki?curid=1070153", "title": "Pallavolo ai Giochi della XXI Olimpiade", "text": ""}
{"id": "1070158", "revid": "124668898", "url": "https://it.wikipedia.org/wiki?curid=1070158", "title": "XXIV secolo a.C.", "text": ""}
{"id": "1070159", "revid": "1226", "url": "https://it.wikipedia.org/wiki?curid=1070159", "title": "Sui conoidi e sferoidi", "text": "Sui conoidi e sferoidi \u00e8 un trattato di Archimede contenente 34 proposizioni dedicate alle figure solide di rotazione, conoidi e sferoidi.\nIn testa riporta questa lettera:\nLe principali proporzioni.\nDa questo trattato emerge anche una proporzione spesso usata in astronomia: \"la superficie dell'ellisse \u00e8 a quella del circolo circoscritto nella proporzione del piccolo asse al grande asse.\""}
{"id": "1070160", "revid": "643494", "url": "https://it.wikipedia.org/wiki?curid=1070160", "title": "Madeleine Renaud", "text": "Biografia.\nRecit\u00f2 sia in teatro che per il cinema fin dagli inizi degli anni venti del secolo scorso. Per 25 anni fu una delle pi\u00f9 ammirate primedonne della Com\u00e9die-Fran\u00e7aise.\nDal primo marito Charles Granval (nome d'arte di Charles Louis Gribouval) ebbe un figlio, Jean-Pierre Granval (nome d'arte di Jean-Pierre Charles Gribouval). Entrambi furono anch'essi attori. Insieme al secondo marito Jean-Louis Barrault, nel 1946 form\u00f2 la compagnia Renaud-Barrault, che in lunghi anni di attivit\u00e0 si impose alla critica e al pubblico con numerose tourn\u00e9e all'estero, anche in Italia, per spettacoli di eccezionale interesse artistico e culturale. \nAttrice di grande talento e versatilit\u00e0, dotata di una perfezione tecnica non comune, affront\u00f2 con uguale successo il repertorio classico (Marivaux, Moli\u00e8re) e quello moderno (Franz Kafka, Fran\u00e7ois Mauriac, Henry Millon de Montherlant, Samuel Beckett).\nAttiva anche nel cinema, soprattutto nel ventennio 1920-1940, seppe adeguarsi alle esigenze cinematografiche con ottimi risultati."}
{"id": "1070163", "revid": "363629", "url": "https://it.wikipedia.org/wiki?curid=1070163", "title": "Campionato di pallavolo delle nazioni africane", "text": ""}
{"id": "1070164", "revid": "122246", "url": "https://it.wikipedia.org/wiki?curid=1070164", "title": "Campionato africano di pallavolo maschile", "text": "Il campionato africano di pallavolo maschile \u00e8 una competizione sportiva continentale a cadenza biennale organizzata dalla Conf\u00e9d\u00e9ration Africaine de Volleyball (CAVB), la federazione africana della pallavolo.\nSi tratta di un torneo tra nazionali, che assegna il titolo di campione africano alla nazionale vincitrice.\nLa prima edizione si tenne nel 1967 in Tunisia. La manifestazione venne ripetuta negli anni seguenti con frequenza variabile. Dal 1989 si tiene ogni due anni, negli anni dispari."}
{"id": "1070166", "revid": "547034", "url": "https://it.wikipedia.org/wiki?curid=1070166", "title": "XXV secolo a.C.", "text": ""}
{"id": "1070170", "revid": "1573940", "url": "https://it.wikipedia.org/wiki?curid=1070170", "title": "Palazzo Bastogi", "text": "Palazzo Bastogi, si trova in via Cavour a Firenze.\nStoria.\nFu edificato verso il 1740 dall'architetto Ferdinando Ruggeri per i Capponi ed ebbe vari passaggi di propriet\u00e0. Tra il 1825 e il 1854 appartenne alla famiglia nobile di origine polacca dei Poniatowski, che lo cedette poi a Giuntini nel 1855. Essi iniziarono un processo di ristrutturazione per il quale incaricarono l'architetto Giuseppe Poggi, che realizz\u00f2 una nuova facciata, un corpo di fabbrica posteriore verso il giardino e uno scalone monumentale, oltre a trasformare vari ambienti interni ispirandosi all'architettura tradizionale fiorentina. Vi lavorarono in quel periodo anche alcuni pittori quotati come Giuseppe Bezzuoli e Ottavio Bandinelli. \nNel 1878 il palazzo fu acquistato da Pietro Bastogi, uno dei pi\u00f9 ricchi finanzieri ed imprenditori del tempo, arricchitosi con la costruzione della nuova ferrovia nel Sud-Italia e con lo sfruttamento delle miniere di ferro dell'Isola d'Elba, inoltre partecipando alla costituzione della Banca d'Italia che avvenne con la fusione di varie banche preunitarie compresa la Banca Nazionale Toscana; nel 1892 venne attivato anche un osservatorio meteorologico privato, denominato Osservatorio Bastogi, che poi venne dismesso nei decenni successivi. La famiglia di Pietro Bastogi sub\u00ec poi un tracollo finanziario agli inizi del XX secolo, per cui fu costretta a vendere il palazzo che pass\u00f2 prima all'Automobile Club d'Italia, che ne fece la sua sede, poi alla Fondiaria Assicurazioni e alla Pirelli, prima di divenire sede della Giunta Regionale Toscana dal 1995. La bandiera regionale sventola infatti dal balcone centrale accanto a quella europea e italiana.\nDescrizione.\nAl pian terreno, ricoperto dal bugnato, si aprono dodici arcate, quattro delle quali sotto al terrazzo centrale. Oggi sono occupate da negozi e da un istituto di credito. Il primo piano \u00e8 caratterizzato da una sequenza di altrettante finestre timpanate.\nIl secondo piano \u00e8 sottolineato da una cornice marcapiano all'altezza dei parapetti, mentre all'ultimo le aperture sono decorate da cornici pi\u00f9 semplici.\nAll'interno alcune sale hanno decorazioni di particolare rilievo. Tra queste spicca la \"Sala della Giunta\", gi\u00e0 \"Salone delle Feste\", che presenta il soffitto e le lunette alle pareti affrescate, oltre a dipinti del XVI secolo e un imponente lampadario ottocentesco. La \"Sala delle Collezioni\" (oggi \"ufficio del Presidente\") deve il suo nome alla collezione di gemme appartenuta ai Poniatowski e presenta un soffitto affrescato con una rappresentazione allegorica delle \"Arti\". Poco lontano si trovano il \"Salotto della Contessa Bastogi-Rondinelli-Vitelli\", dal soffitto affrescato con un finto cielo dove volano decine di uccelli di tutte le variet\u00e0, e la \"Camera del Marchese\" (oggi sala del vice Presidente), dove \u00e8 appeso un arazzo fiammingo con \"Storia di Re Davide\".\nAlcuni degli arredi e dipinti del palazzo provengono dalla collezione Strozzi-Sacrati."}
{"id": "1070172", "revid": "1444886", "url": "https://it.wikipedia.org/wiki?curid=1070172", "title": "Contea di Ottawa (Ohio)", "text": "Ottawa \u00e8 una contea dell'area settentrionale dello Stato dell'Ohio negli Stati Uniti.\nGeografia fisica.\nLa contea confina a nord-ovest con la contea di Lucas, a nord si affaccia sul lago Erie, ad est ha un confine lacustre con la contea di Erie, a sud-est si affaccia sulla baia di Sandusky ed ha un confine lacustre con le contee di Erie e la contea di Sandusky, a sud confina con la contea di Sandusky ed a ovest con la contea di Wood.\nLa contea ha una estensione di 1.515\u00a0km\u00b2 di cui oltre il 56% \u00e8 costituito da acque. Il territorio \u00e8 pianeggiante e nell'area orientale \u00e8 costituito dalla penisola di Marblehead delimitata a sud dalla baia di Sandusky e a nord dal lago Erie. Il fiume principale \u00e8 il \"Portage\" che scorrendo verso oriente scava un lungo estuario prima di sfociare nel lago Erie. Altro immissario dell'Eire \u00e8 il \"Toussaint Creek\" che scorre nell'area settentrionale.\nFanno parte del territorio della contea diverse isole. Le principali sono le isole di North Bass, Middle Bass e South Bass.\nStoria.\nQuando i primi europei arrivarono nel territorio questo era abitato da indiani ottawa da cui deriva il nome della contea.\nI primi europei ad arrivare nella regione dell'Ohio furono i francesi con l'esplorazione di Robert de La Salle nel 1669. Nel 1763, al termine della guerra dei sette anni, i francesi cedettero definitivamente la regione agli inglesi. Il 10 settembre del 1813 la flotta americana guidata dal commodoro Oliver Perry sconfisse gli inglesi nella decisiva battaglia del lago Erie nelle acque a nord dell'isola di South Bass.\nL'attuale contea faceva parte del territorio della \"Western Reserve\" assegnato allo Stato del Connecticut. La contea \u00e8 stata istituita nel 1840.\nA partire dal 1970 sulla sponda del lago Erie, nei pressi di Oak Harbour, \u00e8 stata costruita la centrale nucleare di Davis-Besse."}
{"id": "1070176", "revid": "1543377", "url": "https://it.wikipedia.org/wiki?curid=1070176", "title": "Say It Right", "text": "Say It Right \u00e8 una canzone pop/R&amp;B scritta dalla cantante canadese Nelly Furtado, Timbaland e Nate Hills. \u00c8 stata pubblicata come terzo singolo dell'album \"Loose\" in Nord America e Australia, con la pubblicazione negli Stati Uniti \u00e8 diventato nel febbraio 2007 il secondo singolo numero uno negli Stati Uniti, dopo \"Promiscuous\". La canzone \u00e8 stata poi pubblicata come quarto singolo in Europa e Asia; nel Regno Unito \u00e8 stata pubblicata nel marzo 2007 solo come download digitale. Sar\u00e0 pubblicata inoltre come quinto singolo in America Latina. Ai Grammy Awards 2008, il brano ha ottenuto una nomination nella categoria miglior performance pop vocale femminile. La canzone \u00e8 diventata il secondo singolo pi\u00f9 venduto del 2007, con 7.3 milioni di copie, dopo \"Umbrella\" di Rihanna e Jay-Z.\nDescrizione.\nIl processo di creazione del brano \u00e8 scaturito in studio di registrazione a tarda notte, intorno alle 4, quando Timbaland invit\u00f2 Nelly Furtado a tornare a casa perch\u00e9 era stanca. Nelly, che aveva sentito che gli U2 (una band che dice di stimare profondamente) hanno scritto molte loro canzoni in studio, disse: \"Davvero? Te lo mostrer\u00f2\", indoss\u00f2 la sua felpa e fece un \"jam\". Nate Hills e Timbaland l'hanno subito affiancata, scrivendo e producendo a suo piacimento, e, secondo la Furtado, questo processo s'intensific\u00f2 quando lei si mise a cantare. La troupe fece uso di quattro microfoni, raggiungendoli camminando per la stanza durante la registrazione del brano, a proposito del quale Nelly ha detto \"...quando lo ascolti, c'\u00e8 molta dimensione. Come se Timbaland fosse in un altro mondo\". Infine, una volta scelte le parti vocali migliori e averle \"perfezionate\", sono stati inseriti \"echi e sonorit\u00e0 aliene ambigue\" a completarne l'atmosfera.\nVideo musicale.\nIl video musicale di \"Say It Right\", il quinto realizzato per la promozione dell'album \"Loose\", \u00e8 stato diretto dal duo britannico Rankin &amp; Chris e filmato a Los Angeles sul finire dell'ottobre 2006. Le riprese sono state eseguite nella stessa giornata del video di \"All Good Things (Come to an End)\".\nAll'inizio del video Nelly Furtado scende da un elicottero atterrando sulla cima di un grattacielo. Nel corso del video vengono alternate alcune scene in cui Nelly Furtado canta insieme a Timbaland e a tre ballerini su uno sfondo bianco, sulla cima del grattacielo (con la skyline di Los Angeles alle spalle), su un ponte durante la notte, e sotto la pioggia. Il video termina al tramonto, quando la cantante risale sull'elicottero che si allontana verso la metropoli.\nSuccesso commerciale.\nLa canzone \u00e8 entrata nella \"Billboard\" Hot 100 a met\u00e0 novembre del 2006 alla posizione numero novantatr\u00e9, in quattordici settimane ha raggiunto la posizione numero 1.\n\u00c8 rimasta per 10 settimane al primo posto nella classifica canadese \"BDS Airplay Chart\", dove \u00e8 entrata nei primi di dicembre.\nHa raggiunto il secondo posto in Australia, dove \u00e8 rimasta per tre settimane consecutive, la posizione numero 1 in Nuova Zelanda e ha raggiunto la numero 10 nel Regno Unito basandosi solo sui download.\nNella classifica mondiale ha debuttato alla posizione numero ventiquattro raggiungendo la posizione numero due. In Germania ha debuttato alla posizione numero due dove \u00e8 rimasta per sette settimane. In Lituania \u00e8 stata nove settimane in prima posizione, in Polonia per 11 settimane non consecutive."}
{"id": "1070177", "revid": "1153503", "url": "https://it.wikipedia.org/wiki?curid=1070177", "title": "Placido Imperiale", "text": "Biografia.\nAppartenente a una delle pi\u00f9 antiche e agiate famiglie di Genova, detta inizialmente \"Tartaro\", Placido nacque a Napoli nel 1727, terzogenito di Giulio I Imperiale, principe di Sant'Angelo dei Lombardi (nell'allora provincia di Principato Ultra), e Cornelia Pallavicini. Dopo gli studi romani, appena undicenne successe al padre, morto a Napoli il 7 dicembre 1738, nel titolo feudale e nell'amministrazione dei beni feudali e burgensatici dello Stato di Sant'Angelo. Postosi sulla scia di tanti imprenditori che vedevano nella trasformazione dei terreni agricoli il ritorno di ingenti guadagni, il principe di Sant'Angelo avvi\u00f2 nei suoi feudi un importante processo di sviluppo che prevedeva la messa a coltura dei propri terreni, fino ad allora adibiti prevalentemente a bosco e pascolo.\nMa l'impresa pi\u00f9 rilevante portata a termine da Placido Imperiale \u00e8 rappresentata dalla fondazione di Poggio Imperiale, piccolo centro della Capitanata alle falde del Gargano. Il progetto venne avviato concretamente nel 1759, anno in cui il principe concesse gratuitamente, ad alcune famiglie del circondario, case, animali, masserizie e un boscoso appezzamento da colonizzare nel feudo di Lesina, acquistato anni prima. Anche se a corte l'iniziativa trov\u00f2 lo scetticismo degli economisti, la colonia ben presto si svilupp\u00f2, consentendo nel giro di pochi anni la formazione di una nuova, seppur modesta, comunit\u00e0.\nAccanto a questa nobile iniziativa, non bisogna dimenticare le opere compiute nel feudo irpino dove estese le colture intensive, impiant\u00f2 castagneti per assicurare l'assetto idrogeologico del suolo e sfrutt\u00f2 le risorse idriche facendo installare numerosi mulini. Tutte le sue iniziative erano riportate in un'epigrafe che egli stesso fece apporre all'ingresso del castello di Sant'Angelo dei Lombardi, andata distrutta per il terremoto dell'Irpinia del 1980.\nPlacido Imperiale mor\u00ec inaspettatamente il 10 dicembre 1786 e le sue spoglie vennero inumate nella tomba di famiglia, fatta da lui costruire nella chiesa di San Giorgio dei Genovesi a Napoli."}
{"id": "1070179", "revid": "1833487", "url": "https://it.wikipedia.org/wiki?curid=1070179", "title": "Hans Egede", "text": "Biografia.\nEra un evangelista delle isole Lofoten, nel nord della Norvegia, quando ud\u00ec per la prima volta di un antico insediamento vichingo con cui si erano persi i contatti molti anni prima; nel maggio 1721 chiese e ottenne da Federico IV di Danimarca il permesso di cercare la colonia perduta e installarvi una missione, poich\u00e9 pensava che la gente che vi abitava fosse ancora cattolica o che avesse perso la fede cristiana.\nEgede sbarc\u00f2 il 3 luglio sulla costa occidentale della Groenlandia, ma non trov\u00f2 superstiti dei vecchi coloni vichinghi; non si era avuta pi\u00f9 notizia di loro da trecento anni. Tuttavia trov\u00f2 le genti Inuit e cominci\u00f2 a convertirle al Cristianesimo; studi\u00f2 la loro lingua e tradusse testi cristiani in Kalaallisut. Vi erano delle difficolt\u00e0, come per esempio il fatto che in Groenlandia non si conosceva il pane: Egede ovvi\u00f2 al problema cambiando una parte del \"Padre Nostro\" in \u00abdacci oggi la nostra pesca di foche quotidiana\u00bb.\nEgede fond\u00f2 Godth\u00e5b (l'attuale Nuuk), che divenne pi\u00f9 tardi la capitale della Groenlandia. Nel 1724 battezz\u00f2 il primo bimbo; nel 1730 il nuovo re Cristiano VI di Danimarca ordin\u00f2 a tutti gli europei di rientrare, ma Egede decise di rimanere l\u00e0 spinto dalla moglie Gertrud. Nel 1729 pubblic\u00f2 un libro, \"Det gamle Gr\u00f8nlands nye Perlustration\" (\"La nuova esplorazione della vecchia Groenlandia\", una descrizione accurata delle vecchie colonie nordiche groenlandesi), che fu tradotto in molte lingue.\nNel 1733 i missionari Herrnhut di Nicolaus Ludwig Zinzendorf arrivarono dall'Europa e si stabilirono a Nuova Herrnhut, a sud di Nuuk. Nel 1734 si diffuse un'epidemia di vaiolo tra gli Inuit e nel 1735 Gertrud Egede mor\u00ec; Hans Egede allora lasci\u00f2 il figlio Paul in Groenlandia e and\u00f2 a Copenaghen con le figlie e il figlio Niels il 9 agosto 1736. Nel 1741 fu nominato vescovo della Groenlandia e nel 1747 fond\u00f2 un catechismo sull'isola. Mor\u00ec nel 1758 a Falster, in Danimarca.\nEgede divenne un santo nazionale in Groenlandia e la citt\u00e0 di Egedesminde (Aasiaat) lo commemora; fu fondata da Niels Egede, il secondo figlio maschio di Hans, sulla Penisola di Eqalussuit nel 1759 ma fu spostata sull'isola di Aasiaat nel 1763, che era stato un insediamento inuit pre-vichingo.\n\u00c8 stato intitolato a lui il cratere Egede sulla Luna.\nCuriosit\u00e0.\nUna nave chiamata Hans Egede fu un'importante attrattiva dove le paludi del Cliffe incontrano il Tamigi.\nIl primogenito Paul (Poul) Egede compare tra i personaggi del Romanzo \"Il fiordo dell'Eternit\u00e0\" dello scrittore danese Kim Leine, ambientato tra Copenaghen e la Groenlandia. Hans viene qui solo citato."}
{"id": "1070182", "revid": "1714743", "url": "https://it.wikipedia.org/wiki?curid=1070182", "title": "Caterina II di Valois", "text": "Biografia.\nEra la figlia del conte Carlo di Valois e dell'imperatrice titolare Caterina I di Courtenay. Il 30 luglio 1313 a Fontainebleau Caterina spos\u00f2 Filippo I d'Angi\u00f2, principe di Taranto, despota dell'Epiro e principe d'Acaia, fratello minore di Roberto, re di Napoli. Il marito fu cos\u00ec associato come imperatore titolare (Filippo II), e Caterina mantenne il diritto all'impero anche dopo la sua morte il 23 dicembre 1332. Roberto, il figlio maggiore superstite, gli successe come principe di Taranto nel 1331.\nCaterina diede a Filippo I d'Angi\u00f2 diversi figli:\nCaterina divenne influente alla corte di Napoli. Ebbe numerosi amanti, tra i quali Niccol\u00f2 Acciaioli. Durante il regno di sua nipote, Giovanna I, si oppose al matrimonio della sorella minore di Giovanna, Maria di Calabria, con Carlo, duca di Durazzo. Questo perch\u00e9 Maria era l'erede al trono di Napoli, e i Durazzo erano rivali della sua famiglia. Lei e la sua famiglia furono compensate con un conguaglio in denaro dal tesoro reale.\nNel 1333, suo figlio Roberto ebbe il Principato di Acaia attraverso un accordo con suo zio, Giovanni di Gravina. Tuttavia, il ragazzo tredicenne era ritenuto troppo giovane per regnare da solo, e sua madre divenne coreggente per il resto della sua vita. Nel 1338, Caterina radun\u00f2 una flotta e port\u00f2 la sua intera famiglia in Acaia, dove prese parte attiva nel suo governo. Diede rifugio a Niceforo II Orsini di Epiro e lo sostenne nel suo tentativo di affermarsi nella sua terra contro l'imperatore bizantino Andronikos III Paleologo.\nLa sua presenza in Acaia non fu pi\u00f9 necessaria quando Roberto raggiunse l'et\u00e0 adulta nel 1341. Caterina divenne governatrice di Cefalonia e trascorse gli ultimi cinque anni della sua vita in questa incarico. Dopo l'assassinio del marito di Giovanna, Andrea d'Ungheria, la regina cerc\u00f2 un nuovo marito tra i suoi cugini Angi\u00f2 di Taranto. Caterina sostenne il suo figlio pi\u00f9 giovane, Luigi di Taranto.\nProtesse Carlo di Artois, figlio bastardo di Roberto il Saggio, e suo figlio Bertrand, che erano entrambi sospettati di complicit\u00e0. Quando le fu chiesto di consegnarli, lei si rifiut\u00f2 e dichiar\u00f2 che li avrebbe puniti ella stessa se fossero risultati colpevoli. Mor\u00ec a Napoli nel mese di ottobre 1346. La regina Giovanna organizz\u00f2 il suo funerale presso la chiesa di San Domenico. Caterina fu poi sepolta nel Santuario di Montevergine, insieme ai figli Luigi e Maria.\nIl suo stemma di famiglia \u00e8 la parte destra dello stemma del comune di Canosa di Puglia."}
{"id": "1070183", "revid": "1573940", "url": "https://it.wikipedia.org/wiki?curid=1070183", "title": "Palazzo Capponi-Covoni", "text": "Palazzo Capponi-Covoni, poi Daneo, si trova in via Cavour 4-6 a Firenze.\nStoria.\nFu fatto costruire da Piero Capponi, tesoriere pontificio di papa Paolo V, non il celebre condottiero omonimo, dall'architetto Gherardo Silvani, che lo concluse nel 1623 ed \u00e8 considerato il suo capolavoro.\nPi\u00f9 tardi, nel 1734, venne acquistato dal marchese Pier Ruberto Capponi anche il palazzo Milanesi, cinquecentesco, a destra del loro palazzo e vennero uniti gli interni delle case ad opera dell'architetto Clemente Orlandi, autore in particolare dello scalone e della loggia, mentre le facciate vennero lasciate disomogenee, come si vede anche oggi.\nIl palazzo fu venduto all'antica famiglia dei Covoni nei primi dell'Ottocento, che avevano propriet\u00e0 anche via Ghibellina e in via della Vigna Vecchia.\nOggi il palazzo si presenta quindi con una strana commistione di stili diversi. Il palazzo sulla destra, con lo stemma dei Covoni (spicchio di luna sormontato da un rastrello), mentre quello sulla sinistra ha uno stemma Risaliti, con due branche leonine incrociate, sormontate dal cappello ecclesiastico.\nIl piano terreno, con le finestre \"inghinocchiate\" dai timpani semicircolari e l'intonaco continuo, \u00e8 abbastanza uniforme. Gi\u00e0 al primo piano le cornici marcapiano evidenziano due livelli diversi, mentre lo stile delle aperture \u00e8 abbastanza diverso: con ghiera ogivale in pietra a destra, con cornici e timpani semicircolari a sinistra. Anche al piano superiore i livelli del calpestio sono diversi, come suggerisce il diverso livello dei marcapiano.\nOggi nel palazzo hanno sede alcuni uffici della Regione Toscana, stabilita anche nell'attiguo Palazzo Panciatichi (i cui ambienti interni sono oggi uniti), ed una sede espositiva sempre curata dalla Regione. Dal 2000 vi \u00e8 la sede del Parlamento regionale degli studenti.\nNumerose sono le sale affrescate al piano nobile, tra cui spicca la galleria di Vincenzo Meucci."}
{"id": "1070185", "revid": "63", "url": "https://it.wikipedia.org/wiki?curid=1070185", "title": "Jean Casimir-P\u00e9rier", "text": ""}
{"id": "1070188", "revid": "28592", "url": "https://it.wikipedia.org/wiki?curid=1070188", "title": "Setifici", "text": ""}
{"id": "1070191", "revid": "439868", "url": "https://it.wikipedia.org/wiki?curid=1070191", "title": "Covoni", "text": "I Covoni (talvolta chiamati con la variante \"Govoni\") sono un'antica famiglia di Firenze.\nStoria familiare.\nSi trasferirono da Fiesole a Firenze verso il 1200 e si dedicarono all'attivit\u00e0 mercantile, che seppe assicurare loro una duratura ricchezza. Esercitavano la vendita della lana e l'arte del Cambio, con una redditizia filiale a Venezia.\nPresero il nome da Covone di Ubertino vivente nella prima met\u00e0 del secolo XIII, che ebbe due figli: Ruggero e Jacopo.\nDurante il periodo repubblicano ebbero diverse cariche politiche di prestigio, tra le quali spiccano quella di Gonfaloniere, sei volte, e ventiquattro quella di Priore. \nNaddo fu il primo dei 24 Priori dei Covoni nel 1303 e fu padre di messer Covone uno dei pi\u00f9 importanti giureconsulti del suo tempo. \nMesser Covone Covoni, da solo collezion\u00f2 quattro priorati e un gonfalonierato di Giustizia (1325 primo Gonfalonierato della famiglia), la carica pi\u00f9 alta della Repubblica fiorentina. Era uomo di penna e d'azione: nel 1328 venne nominato come uno dei Capitani di guerra del Comune; nel 1332 fu inviato come ambasciatore in Lombardia; nel 1334 e nel 1335 come ambasciatore a Pistoia; nel 1336 sindaco alla pace con gli Aretini; nel 1339 ambasciatore a Volterra e in Francia.\nPaolo di Cenni, dopo esser stato Gonfaloniere nel 1354 fu eletto nel 1355 nei Dieci del mare. Giovanni di Guasco nel 1345 fu incaricato di ricevere la sottomissione dei conti di Battifolle.\nBettino e Naddo sono i figli di messer Covone Covoni. Furono ambedue giureconsulti ed ambedue furono armati cavalieri nel 1378 durante il tumulto dei Ciompi. Bettino fu in modo particolare insigne. Podest\u00e0 di Perugia nel 1380. Nello stesso 1380 e nel successivo 1381 fu inviato dalla Repubblica Fiorentina ambasciatore a Carlo di Ungheria.\nAi tempi dell'assedio si distinsero i due cugini Giovanni Covoni e Francesco Covoni, discendenti di Bettino.\nLe case dei Covoni si trovavano nella zona di via Ghibellina e il principale palazzo familiare (Palazzo Covoni, appunto) venne fatto costruito in via della Vigna Vecchia nel Trecento. Nel palazzo si trovano alcuni stemmi dipinti in onore dei clienti di prestigio della Compagnia commerciale dei Covoni: vi si riconosce tra gli altri quello della casa reale inglese (tre leopardi). La zona di via Ghibellina era storicamente la zona d'influenza dei Salviati e i Covoni costruirono il loro palazzo con tutto lo sfarzo possibile anche per un gesto di sfida tra mercanti e mercanti.\nNei secoli successivi ebbero cavalieri di Malta e di Santo Stefano e due senatori del Granducato di Toscana.\nIl cavaliere Marco Covoni, nominato senatore nel 1782, cur\u00f2 lo statuto dello \"Spedale di Santa Maria Nuova\", stampato nel 1789, che fece da modello per tante istituzioni simili in Europa.\nSebbene dopo il Seicento la famiglia vivesse pi\u00f9 in sordina, nella prima met\u00e0 dell'Ottocento essi acquistavano il bel Palazzo Capponi in Via Cavour, apponendovi il loro stemma, una mezza luna sormontata da un \"rastrello\"."}
{"id": "1070193", "revid": "28592", "url": "https://it.wikipedia.org/wiki?curid=1070193", "title": "Absidale", "text": ""}
{"id": "1070196", "revid": "1543377", "url": "https://it.wikipedia.org/wiki?curid=1070196", "title": "Frederic Edward Clements", "text": "Dopo essersi laureato nel 1894 in biologia, dal 1907 insegn\u00f2 botanica alla Minnesota University.\nDal 1917 lavor\u00f2 come ricercatore alla Carnegie Institution di Washington. \u00c8 l'autore di \"Genera of Fungi\" (Minneapolis, 1909), in cui sono inclusi 2900 generi.\nLe chiavi dicotomiche relative agli ordini e alle famiglie, seguono la linea indicata da Pier Andrea Saccardo nella \"Sylloge Fungorum\".\nNel 1931, in collaborazione con Shear, pubblic\u00f2 la revisione completa ed ampliata di tale opera: 5000 i nomi generici, 58 tavole in bianco e nero, disegnate da Edith Clements, che secondo le intenzioni dell'autore, rappresentano le specie tipo di 700 generi."}
{"id": "1070197", "revid": "228587", "url": "https://it.wikipedia.org/wiki?curid=1070197", "title": "Monroe", "text": ""}
{"id": "1070201", "revid": "287204", "url": "https://it.wikipedia.org/wiki?curid=1070201", "title": "Il Vangelo secondo la Scienza", "text": "Il Vangelo secondo la Scienza \u00e8 un saggio scritto dal matematico Piergiorgio Odifreddi, pubblicato per la prima volta nel 1999.\nIn questo libro vengono considerati dal punto di vista della logica gli aspetti scientifici della teologia e gli aspetti teologici della fisica e della matematica.\nTitolo.\nOdifreddi aveva inizialmente proposto il titolo \"Dalla Galilea a Galileo\", ma Giulio Einaudi lo bocci\u00f2. Lo scrittore racconta che un suo amico psicanalista interpret\u00f2 male il titolo originario credendo che \"Galilea\" corrispondesse a un nome femminile e che Odifreddi si riferisse al rapporto fra il sesso maschile e quello femminile.\nStruttura.\nIl saggio si articola in dodici capitoli - il primo dei quali \u00e8 l'introito - e di una prefazione, aggiunta nel 2008 dallo stesso Odifreddi circa dopo dieci anni dalla effettiva stesura del libro (concluso negli ultimi mesi del 1997, ma pubblicato un anno dopo, nel '99). Ogni capitolo, eccetto i primi tre, \u00e8 dotato dai 2 ai 5 sottocapitoli, in cui vengono approfonditi gli argomenti suggeriti o spiegati in poche righe dopo il titolo del capitolo. Al termine dell'opera, seguono le sezioni della bibliografia e dell'indice dei nomi in essa menzionati.\nI temi trattati.\nNella prefazione l'autore lo dichiara apertamente:\nProcedendo nel resto della prefazione a respingere le critiche tessutegli contro - da quella dell\"'Avvenire\", redatta lo stesso giorno della pubblicazione del saggio col titolo \"Contro la fede una scienza da rotocalco\", fino a quella (ritardataria) del \"Corriere della Sera\" scritta da Ernesto Galli della Loggia nel 2007 -, nell'introito riprende quelli che saranno i temi del libro, analizzandoli per\u00f2 da un punto di vista pi\u00f9 pratico, attuale e, se vogliamo, anche con un piglio di aggressivit\u00e0.\nCi\u00f2 che Odifreddi sostiene, e che assolverebbe anche a obiettivo principale del saggio, \u00e8 che solo avvicinando le due diverse culture, quella scientifica e quella teologica, si pu\u00f2 capire e quindi approfondire le risposte assai diverse che entrambe offrono alle medesime problematiche. Le risposte scientifiche offrono dei risultati, delle soluzioni, a dir poco complessi e intricati, quando invece la teologia offre delle risposte decisamente pi\u00f9 immediate e rassicuranti. Odifreddi ritiene che \u00abil pedaggio da pagare\u00bb per riscattarsi dall'ingenuit\u00e0 e dall'ignoranza del mito religioso sia l'acquisizione della consapevolezza mediante l'adesione alle attendibili, seppur non confortanti, risposte scientifiche.\nL'analisi del dissidio tra scienza e teologia seguir\u00e0 un percorso \u00abin qualche modo parallelo\u00bb alle trasformazioni del mito religioso nell'ambito letterario-filosofico e infine scientifico, che verter\u00e0 soprattutto sugli aspetti sociali, storici, culturali, psicologici e psicoanalitici del fenomeno religioso, nonch\u00e9 sulle conseguenze apportate alle risposte teologiche dalla ricerca scientifica e alle dimensioni trascendenti della logica matematica. Tutto ci\u00f2 attuando una vera e propria decostruzione delle teorie religiose, sia Occidentali sia Orientali, osservando anche come le citazioni di autori cristiani noti arrivino a contrastare con versioni tra loro molto affini nello stesso campo religioso.\nAlla fine, il complesso ragionamento che si snoda nell'intero trattato porter\u00e0 a una sola e semplice conclusione:"}
{"id": "1070271", "revid": "119484", "url": "https://it.wikipedia.org/wiki?curid=1070271", "title": "La Venere bianca", "text": ""}
{"id": "1070571", "revid": "78273", "url": "https://it.wikipedia.org/wiki?curid=1070571", "title": "Resistenza indotta", "text": ""}
{"id": "1070740", "revid": "1870933", "url": "https://it.wikipedia.org/wiki?curid=1070740", "title": "Coppa Sudamericana", "text": "La CONMEBOL Sudamericana, anche nota come \"Copa Sudamericana\", \u00e8 un torneo internazionale di calcio per club organizzato ogni anno dalla CONMEBOL. Si tratta di una continuazione, e fusione, delle estinte Coppa CONMEBOL, Coppa Mercosur e Coppa Merconorte. Essa si disputa annualmente tra i mesi di febbraio e novembre, parallelamente alla Copa Libertadores (dal 2017, precedentemente si svolgeva nella seconda parte dell'anno).\nStoria.\nIn seguito al declino della Copa CONMEBOL nel 1999, la competizione venne sostituita dalla Copa Merconorte e dalla Copa Mercosur, poi abolite nel 2001. Nacque quindi l'esigenza di dar vita a un torneo che comprendesse le squadre delle nazioni sudamericane e centroamericane: nel 2002 nacque cos\u00ec la Copa Panamericana, poi ridenominata Copa Sudamericana.\nDal 2003 al 2010 la casa automobilistica giapponese Nissan fu il partner ufficiale del torneo, sullo stile della Copa Toyota Libertadores, mentre nel 2011 e nel 2012 la competizione \u00e8 stata sponsorizzata dalla Bridgestone. Dal 2013 lo sponsor ufficiale \u00e8 diventato Total.\nLa prima edizione, disputatasi nel 2002, vide il successo degli argentini del San Lorenzo, che in finale sconfissero i colombiani dell'Atl\u00e9tico Nacional per 4-0. Il Boca Juniors \u00e8 invece la squadra che ad oggi ha vinto pi\u00f9 titoli: due, peraltro consecutivi (2004, 2005). Il club messicano del Pachuca, grazie al trionfo del 2006, \u00e8 diventato il primo e, a oggi, unico capace di conquistare un torneo della CONMEBOL nonostante facesse parte della CONCACAF.\nL'edizione del 2016 \u00e8 stata cancellata prima della finale tra i colombiani dell'Atl\u00e9tico Nacional e i brasiliani della Chapecoense, in seguito al disastro aereo del 28 novembre 2016 che ha colpito questi ultimi (soli tre calciatori sopravvissuti); la CONMEBOL, di comune accordo con l'Atl\u00e9tico Nacional, ha poi deciso di assegnare la coppa alla Chapecoense.\nNell'edizione del 2019, la Conmebol ha istituito per la prima volta, un grande cambio di formato per quanto riguarda la finale della competizione, rendendola di sola andata a dispetto delle classiche finali di andata e ritorno sempre giocate sul suolo sudamericano. Tale modifica \u00e8 stata apportata anche alla Copa Libertadores, ma non alla Recopa Sudamericana che dunque rester\u00e0 l'unica competizione Conmebol con finali di andata e ritorno. La gara unica, giocata ad Asuncion, ha visto vincitrice l'Independiente del Valle contro il Colon de Santa F\u00e8 per tre a uno, laurendosi la seconda squadra ecuadoriana a vincere questo trofeo dopo la Liga de Quito.\nFormula.\nAd ogni nazione viene assegnato un numero di posti determinato dal piazzamento finale nel proprio campionato maggiore, le squadre vengono scelte in base ad alcuni criteri: per invito (in passato), in base al rendimento nel primo semestre dell'anno oppure se si viene eliminati nei playoffs della Coppa Libertadores, come accade per l'Europa League. Il Boca Juniors e il River Plate, le due squadre pi\u00f9 popolari d'Argentina, hanno avuto, fino all'edizione del 2010, un posto assicurato nel torneo. La formula della competizione \u00e8 cambiata nel corso degli anni fino a delineare, oggi, un turno preliminare, una fase a gironi e in seguito la fase ad eliminazione diretta delle restanti 16 squadre. La finale \u00e8 uguale a quella della Coppa Libertadores, che prevede una partita di andata ed una di ritorno sui campi delle due contendenti. In caso di parit\u00e0 dopo i tempi regolamentari si va ai supplementari e in seguito ai tiri di rigore. Come in tutte le competizioni sudamericane, se, dopo la doppia sfida di andata e ritorno, tra due squadre, rimane una situazione di pareggio viene premiato il team che ha realizzato pi\u00f9 gol in trasferta; tale norma non valeva per la finale, giocata in due partite fino al 2018. Dal 2019, come per la Copa Libertadores, la finale si gioca in gara unica ed in campo neutro."}
{"id": "1070790", "revid": "767487", "url": "https://it.wikipedia.org/wiki?curid=1070790", "title": "Palazzo Covoni", "text": "Palazzo Covoni si trova in via in via Ghibellina 125, con affaccio anche su via dell'Acqua, a Firenze.\nStoria.\nI Covoni ebbero il periodo di maggior fama tra il Trecento e il Quattrocento, quando, oltre ad una solida ricchezza dovuta alla loro compagnia commerciale e di credito, essi ricoprirono anche numerose cariche politiche nella Repubblica fiorentina. Avevano varie propriet\u00e0 in questa zona tanto da determinare la denominazione del luogo come canto de' Covoni. Il loro principale palazzo sorse in un'area prima occupata da alcune case tra via della Vigna Vecchia e via Ghibellina. La via Ghibellina era storicamente la strada dei Salviati, pure ricchi e ambiziosi mercanti, con i quali deve essere certo sorta una specie di rivalit\u00e0. Il Palazzo Da Cintoia per esempio, poco lontano da Palazzo Covoni, appartenuto ad un'antica famiglia nobile proprietaria di un castello in Val di Greve, fu acquistato verso il 1430 dai soliti Salviati, quasi a voler accerchiare i Covoni con i loro numerosi possedimenti nella zona.\nDescrizione.\nA documentare le pi\u00f9 antiche origini del palazzo, sulla cantonata con via dell'Acqua, \u00e8 un antico pilastro in pietra forte, con una campanella e un anello portatorcia in ferro battuto. \nInterno.\nIl palazzo ha subito dei restauri negli anni novanta del Novecento, che, oltre al recupero di vari soffitti con robuste e imponenti travature di legno, hanno riscoperto importanti resti dell'epoca medievale. Al primo piano sono riapparsi affreschi in stile giottesco e nella sala d'angolo \u00e8 stata riscoperta una teoria di stemmi relativi alle pi\u00f9 importanti dinastie regnanti all'epoca, a testimonianza dei legami che la famiglia dei mercanti Covoni aveva con principi e re di tutta Europa.\nAnche il soffitto a lacunari \u00e8 stato restaurato, e presenta oggi le robuste travature in legno nel sobrio stile trecentesco. Il palazzo disponeva di tre o quattro pozzi, che permettevano di attingere l'acqua fino ai piani superiori tramite particolari vani."}
{"id": "1070866", "revid": "287204", "url": "https://it.wikipedia.org/wiki?curid=1070866", "title": "Ossessioni", "text": "Ossessioni. Tre racconti e una riflessione \u00e8 un'antologia che raccoglie tre racconti ed un breve saggio dello scrittore e drammaturgo tedesco Patrick S\u00fcskind.\nTrama.\nL'assillo della profondit\u00e0 (\"Der Zwang zur Tiefe\", 1976).\nUna giovane pittrice \u00e8 ossessionata da una critica negativa, che la definisce di scarsa profondit\u00e0. La sua opera e la sua vita comincer\u00e0 a ruotare completamente intorno alla ricerca della profondit\u00e0.\nUna sfida (\"Ein Kampf\", 1985).\nNei Giardini del Lussemburgo si svolge una partita scacchistica fra un vecchio maestro dall'aria umile e dimessa ed un giovane sconosciuto, di bella presenza e dotato di un'alterigia affabulante, che avvince il solito crocchio di spettatori, abituati a veder vincere il maestro. Tutti i presenti, vagheggiando una rivalsa a loro stessi mai riuscita, iniziano a seguire la partita favoreggiando in cuor loro il giovane sconosciuto perfino quando dalle sue mosse sconsiderate si intuisce chiaramente una desolante assenza di talento ed esperienza scacchistica. A nulla vale ovviamente la caparbia perseveranza degli astanti nel voler vedere il giovane per quello che non \u00e8: giunto infatti al termine del vicolo cieco in cui da solo si era infilato coi suoi grossolani errori, abbatte sdegnosamente il proprio re in segno di resa e abbandona la scena. Delusi, gli spettatori si rassegnano all'ennesima vittoria del maestro, che, riflettendo, si rende conto di aver consentito che la partita durasse cos\u00ec a lungo solo perch\u00e9 egli stesso era rimasto abbagliato dalla smisurata autoconsiderazione che promanava il suo giovane avversario per il suo aspetto esteriore e per il suo linguaggio corporeo; infine confessa a s\u00e9 stesso di aver sperato in una sconfitta che lo liberasse finalmente dall'invidia degli altri e dalla sua segregazione nel ruolo di \"eterno vincitore\".\nIl testamento di Ma\u00eetre Mussard (\"Das Verm\u00e4chtnis des Ma\u00eetre Mussard\"), 1986.\n\"[...] \"il mondo\", ti dico, \"\u00e8 una conchiglia che si chiude senza piet\u00e0\"\".\nIl Maestro Orefice Jean-Jacques Mussard, illuminatosi intellettualmente nei salotti pi\u00f9 importanti di Parigi, ed ora ritiratosi dalla sua attivit\u00e0, scrive testamento quasi paralizzato nel letto nella sua dimora di Passy. Il testamento in realt\u00e0 altro non \u00e8 che la rivelazione che egli fa a un futuro e sconosciuto lettore riguardo ad una scopert\u00e0 sconvolgente ottenuta dopo anni di studi e di ricerche. Si tratta di un terribile e ineluttabile fenomeno di \"conchilizzazione\" della realt\u00e0 fisica: vale a dire un processo di pietrificazione a forma di conchiglia cui tutto il mondo, l'universo, e persino l'uomo sarebbero sottoposti senza possibilit\u00e0 di scampo. Non soltanto il sottosuolo della terra sarebbe ormai quasi del tutto corroso da conchiglie, ma anche gli uomini che invecchiano possono avvertire su di s\u00e9 l'effetto della conchilizzazione che Mussard individuerebbe ad esempio nell'irrigidimento del proprio corpo in decadenza per via del passare naturale degli anni. Ma al di l\u00e0 delle sue ricerche scientifiche, conclude ormai in procinto di morire, lui stesso \u00e8 stato testimone di una meravigliosa e terribile visione in giardino poco prima di ammalarsi: una grande conchiglia, elevatasi a vera e propria entit\u00e0 metafisica, che con le sue valve immense avvolge il mondo."}
{"id": "1070880", "revid": "14480", "url": "https://it.wikipedia.org/wiki?curid=1070880", "title": "Insiemi sfocati", "text": ""}
{"id": "1071105", "revid": "121821052", "url": "https://it.wikipedia.org/wiki?curid=1071105", "title": "Gaetano Savatteri", "text": "Biografia.\nNato a Milano da genitori originari di Racalmuto, a dodici anni torna con la famiglia in Sicilia. Nel 1980, insieme con altri giovani ragazzi apre il periodico \"Malgrado Tutto\", che potr\u00e0 vantare la pubblicazione di alcuni articoli di Leonardo Sciascia, Andrea Camilleri, Giuseppe Bonaviri e Matteo Collura.\nDopo aver conseguito la maturit\u00e0 presso il Liceo Classico Empedocle di Agrigento, Savatteri comincia a lavorare al Giornale di Sicilia di Palermo, diventando giornalista professionista nel 1987, per poi trasferirsi nel 1991 a Roma prima come inviato de \"L'Indipendente\" e, dal 1997, come giornalista del Tg5. Nel 2020 collabora al programma televisivo condotto da Nicola Porro \"Quarta Repubblica\" su Rete 4.\nSavatteri \u00e8 autore di vari romanzi, il primo \"La congiura dei loquaci\" nel 2000."}
{"id": "1071163", "revid": "36426", "url": "https://it.wikipedia.org/wiki?curid=1071163", "title": "Palazzo Da Cintoia", "text": "Palazzo Da Cintoia \u00e8 un edificio storico del centro di Firenze, situato all'angolo tra via della Vigna Vecchia 2 e via Isola delle Stinche, con una cantonata affacciata su piazza San Simone.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nFu costruito nel Trecento per la nobile famiglia dei Da Cintoia, possessori di un castello in Val di Greve. Risale a quell'epoca l'ordinata fila di mensole con sporti a sesto acuto.\nIl palazzo pass\u00f2 nel 1434 a Roberto di Marco Salviati, la cui famiglia aveva altre numerose propriet\u00e0 nella zona di via Ghibellina e, sulla fine del secolo, venne venduto ai Bentivoglio di Bologna, esuli a Firenze. Nel 1511 Jacopo di Giovanni Salviati ricompr\u00f2 l'edificio per 600 fiorini d'oro dal procuratore dei Bentivoglio.\nNella seconda met\u00e0 del Settecento il palazzo venne poi allivellato a Pier Maria Serrati che pi\u00f9 tardi lo acquist\u00f2. Nell'Ottocento il palazzo era in vendita e fu selezionato da Herbert Percy Horne tra i possibili candidati a ospitare la sua ricca collezione di arte e arredi antichi, ma gli fu preferito il palazzo Corsi in via de' Benci perch\u00e9 pi\u00f9 aerato e situato su una via pi\u00f9 trafficata, dove oggi sorge appunto il Museo Horne.\nIl palazzo, gi\u00e0 sede della Societ\u00e0 Anonima Edificatrice (alla quale si deve un intervento di restauro negli anni venti del Novecento), denuncia attualmente un certo abbandono, non essendo pi\u00f9 stato interessato da lungo tempo, almeno sui prospetti, da interventi di manutenzione e recupero.\nDescrizione.\nL'edificio, che si impone tra i pi\u00f9 interessanti esempi di palazzo medioevale tra quelli conservati, era un tempo gratificato di una visuale ben pi\u00f9 ampia dell'attuale visto che laddove ora sorge uno dei prospetti del teatro Verdi si estendevano, bassi, i lavatoi della citt\u00e0.\nNell'insieme l'edificio mantiene i caratteri propri delle nobili architetture civili fiorentine del Trecento con, sul fianco di via dell'Isola delle Stinche, l'aggetto sulle mensole e i tipici sporti per le botteghe, attualmente occupati da un ristorante. In pietra a vista, tipica dell'architettura medievale, ha bozze squadrate regolari fino al primo piano e filaretto ai piani superiori. Numerose sono aperture, originariamente ad e oggi squadrate mantenendo traccia delle ghiere.\nDelle varie propriet\u00e0 serbano memoria i vari scudi sui fronti: con l'arme dei da Cintoia sulla parte di via della Vigna Vecchia (cos\u00ec la letteratura ma allo stato attuale l'arme \u00e8 illeggibile), dei Salviati su via Isola delle Stinche (bandato doppiomerlato d'argento e di rosso), sulla cantonata quello dei Bentivoglio, arricchito da nastri svolazzanti e cappello cardinalizio.\nLa letteratura segnala inoltre l'atrio e le scale come \"dell'epoca\", e Mazzino Fossi (1968) precisa che \"a tutti i piani della scala sono porte trecentesche con stemmi\"."}
{"id": "1071178", "revid": "77358", "url": "https://it.wikipedia.org/wiki?curid=1071178", "title": "Khanti-Mansijsk", "text": ""}
{"id": "1071204", "revid": "1590006", "url": "https://it.wikipedia.org/wiki?curid=1071204", "title": "Soci", "text": ""}
{"id": "1071207", "revid": "125039888", "url": "https://it.wikipedia.org/wiki?curid=1071207", "title": "Recopa Sudamericana", "text": "La Recopa Sudamericana \u00e8 un trofeo calcistico sudamericano, che, dal 2003, viene assegnato al termine di due partite che mettono di fronte i vincitori della Coppa Libertadores e della Coppa Sudamericana dell'anno precedente. Tra il 1989 e il 1998 si affrontavano, invece, il vincitore della Libertadores con quello della Supercoppa Sudamericana. Dal 1999 al 2002 non \u00e8 stata disputata, poich\u00e9 la Supercoppa cess\u00f2 di esistere nel 1997."}
{"id": "1071209", "revid": "228587", "url": "https://it.wikipedia.org/wiki?curid=1071209", "title": "Lysander", "text": ""}
{"id": "1071210", "revid": "21880", "url": "https://it.wikipedia.org/wiki?curid=1071210", "title": "Crossopterygii", "text": "I Crossopterygii (o Coelacanthimorpha) sono una sottoclasse di pesci ossei. Al loro interno, si possono individuare forme estinte (come il Ripidisti o il Porolepis) e forme prima ritenute estinte, ma in realt\u00e0 viventi (Actinisti), che vivono a 300-400 metri di profondit\u00e0 nell'Oceano Indiano (es. \"Latimeria chalumnae\").\nDa un attento esame della struttura del dermatocranio, delle vertebre, delle pinne e dei denti si \u00e8 visto che proprio i Crossopterigi Ripidisti Osteolepiformi hanno dato origine ai vertebrati terrestri."}
{"id": "1071215", "revid": "339392", "url": "https://it.wikipedia.org/wiki?curid=1071215", "title": "Distretti federali", "text": ""}
{"id": "1071217", "revid": "484362", "url": "https://it.wikipedia.org/wiki?curid=1071217", "title": "Califfati", "text": ""}
{"id": "1071218", "revid": "287204", "url": "https://it.wikipedia.org/wiki?curid=1071218", "title": "Come diventare buoni", "text": "Come diventare buoni \u00e8 un romanzo dello scrittore inglese Nick Hornby.\nDopo aver analizzato diverse tematiche della societ\u00e0 umana, l'autore si dedica questa volta alla famiglia ed ai sentimenti di bont\u00e0 e cattiveria.\nTrama.\nUna coppia con figli, lui, David, accidioso e sempre arrabbiato con il mondo; lei, Katie, medico, e fondamentalmente in pace con tutti. Un giorno lei telefona al marito per sentire come stanno i bambini e per dare un'informazione riguardante la scuola e le scappa senza volerlo di dirgli che non torna a casa e che pianta tutti, specialmente lui. Inizia cos\u00ec il romanzo nello stile tendenzialmente scioccante di Hornby, che tende immediatamente ad attirare l'attenzione del lettore. I due coniugi si scambieranno i ruoli: lui si trasformer\u00e0 in bont\u00e0 assoluta, mentre lei far\u00e0 di tutto per meritarsi la qualifica di odiosa a cominciare proprio dal modo che sceglie per rompere la relazione.\nIl libro affronta le ipocrisie che volenti o nolenti fanno parte della vita quotidiana di tutti.\nDedica.\n\"A Gill Hornby\""}
{"id": "1071219", "revid": "125629851", "url": "https://it.wikipedia.org/wiki?curid=1071219", "title": "Pietro Biondi", "text": "Biografia.\nBiondi \u00e8 sposato con la doppiatrice Rita Di Lernia.\nTra i tanti attori doppiati ci sono Dennis Franz nella serie televisiva \"NYPD - New York Police Department\", Harvey Keitel in \"Thelma &amp; Louise\", \"Pulp Fiction\" e \"Cop Land\", Robert Duvall in \"Un giorno di ordinaria follia\" e \"A Civil Action\", Donald Sutherland in \"Un'arida stagione bianca\", \"Rivelazioni\" e \"Orgoglio e pregiudizio\", Walter Matthau in \"Una coppia di scoppiati\".\nPer la televisione, Biondi ha doppiato l'attore Alan Dale in \"The O.C.\", nel ruolo di Caleb Nichol. Ha recitato nella miniserie \"Paolo Borsellino\" nel ruolo del giudice antimafia Antonino Caponnetto, ed ha interpretato il questore di Montelusa nei primi episodi della serie \"Il commissario Montalbano\"."}
{"id": "1071220", "revid": "36426", "url": "https://it.wikipedia.org/wiki?curid=1071220", "title": "Chiesa di San Gaetano (Firenze)", "text": ""}
{"id": "1071221", "revid": "36426", "url": "https://it.wikipedia.org/wiki?curid=1071221", "title": "Palazzo da Cintoia", "text": ""}
{"id": "1071223", "revid": "2163029", "url": "https://it.wikipedia.org/wiki?curid=1071223", "title": "Circondario di Sora", "text": "Il circondario di Sora era una divisione amministrativa della provincia di Terra di Lavoro.\nStoria.\nCon la Legge Rattazzi fu istituito il circondario come organo amministrativo subordinato alla provincia. L'antico distretto di Sora, nella provincia di Terra di Lavoro duosiciliana, diveniva \"circondario di Sora\", all'interno della provincia di Terra di Lavoro italiana e acquisiva il mandamento di Pontecorvo, precedentemente distretto della delegazione apostolica di Frosinone nello Stato Pontificio.\nIl circondario di Sora fu soppresso nel 1927, come tutti i circondari italiani; il suo territorio venne incluso nella nuova provincia di Frosinone.\nSuddivisione amministrativa.\nNel 1863, la composizione del circondario era la seguente:\nLa provincia di Frosinone.\nLa grande suddivisione amministrativa, politica e religiosa in cui versava il territorio scoraggi\u00f2 (allorch\u00e9 fu soppressa nel 1927 la provincia di Terra di Lavoro) l'istituzione di una provincia lirinate. Gi\u00e0 dal 1921 si avanzarono proposte per la soppressione di alcuni circondari, ma si escluse ampiamente questa possibilit\u00e0 per il circondario di Frosinone, come per il circondario di Sora; il primo \u00abcentro di una vasta zona lontana da Roma\u00bb, il secondo perch\u00e9 \u00abvi fioriscono industrie...\u00bb ed \u00abha tradizioni e costumi diversi\u00bb.\nIl circondario di Sora venne soppresso nel 1927, come tutti i circondari italiani; il territorio circondariale pass\u00f2 alla nuova provincia di Frosinone."}
{"id": "1071224", "revid": "124473626", "url": "https://it.wikipedia.org/wiki?curid=1071224", "title": "Parlare con i limoni", "text": "Parlare con i limoni \u00e8 il quattordicesimo album in studio di Enzo Jannacci, pubblicato l'11 marzo 1987.\nL'idea non riuscita di un concept album.\nParlare con i limoni \u00e8 un concept album e, nell'opinione personale di chi ha redatto questa entrata, non si capisce quale sia il filo conduttore del disco. Solo in seguito si scoprir\u00e0 che Jannacci aveva scelto come filo conduttore l'incomunicabilit\u00e0:"}
{"id": "1071227", "revid": "78273", "url": "https://it.wikipedia.org/wiki?curid=1071227", "title": "Sant'Annibale", "text": ""}
{"id": "1071229", "revid": "155613", "url": "https://it.wikipedia.org/wiki?curid=1071229", "title": "Ponte a Ema", "text": "Ponte a Ema \u00e8 un piccolo centro toscano ai piedi della collina della Fattucchia, lungo Via Chiantigiana. In parte appartiene al comune di Firenze (Quartiere 3 Gavinana-Galluzzo), una parte appartiene al comune di Bagno a Ripoli; fa confine tra i due comuni il corso stesso del fiume Ema, attraversato dallo storico ponte. In corrispondenza del ponte, sulle due sponde del fiume si \u00e8 formato il borgo storico di Ponte a Ema.\nPaese natale di Gino Bartali (e del fratello Giulio), ospita oggi il Museo del ciclismo Gino Bartali a lui dedicato. A Ponte a Ema (in Toscana) \u00e8 presente dal 1872 una \"Casa del Popolo\".\nIl ponte sull'Ema sul quale oggi passa via di Campigliano, fu bombardato ed abbattuto durante la Seconda guerra mondiale, e successivamente ricostruito.\nIn via del Carota, localit\u00e0 Rimezzano, si trova l'importante oratorio di Santa Caterina delle Ruote del XIV secolo.\nNelle vicinanze si trovano due paesi pi\u00f9 grandi di Ponte a Ema: Grassina e l'Antella."}
{"id": "1071231", "revid": "125992159", "url": "https://it.wikipedia.org/wiki?curid=1071231", "title": "Rublo transnistriano", "text": "Il rublo transnistriano \u00e8 la valuta ufficiale della Transnistria, una repubblica non riconosciuta staccatasi dalla Moldavia, lungo il confine con l'Ucraina, in Europa orientale. La valuta \u00e8 suddivisa in 100 \"copechi\".\nDato che la Transnistria \u00e8 una nazione non riconosciuta a livello internazionale, la valuta non ha codice ISO 4217, ma, in via non ufficiale, alcune organizzazioni transnistriane come Agroprombank e Gazprombank utilizzavano il codice PRB come ISO 4217.\nStoria.\nPrimo rublo, 1994.\nIl primo rublo transnistriano fu introdotto nel 1994 dalla Banca Repubblicana della Transnistria come valuta nazionale dello stato non riconosciuto della Repubblica moldava Pridnestroviana. La valuta consisteva di banconote sovietiche e russe datate dal 1961 al 1992 con uno speciale timbro adesivo. Queste banconote sostituirono le banconote sovietiche e russe alla pari.\nSecondo rublo, 1994-2000.\nLa prima emissione provvisoria fu sostituita nell'agosto 1994 da un nuovo rublo, pari a 1.000 vecchi rubli. Questa nuova valuta consisteva solo di banconote e era sottoposta a una forte inflazione, il che comport\u00f2 la stampa di nuovi tagli con valore maggiore. Anche se emesse nel 1994, alcune banconote (da 50 a 5.000 rubli) erano datate 1993.\nTerzo rublo, dal 2000.\nNel 2000 fu introdotto un nuovo rublo al cambio di 1 nuovo rublo = 1.000.000 di vecchi rubli. Questa nuova valuta consiste sia di monete che di banconote, e il cambio con la valuta europea \u00e8 circa di 14 rubli per 1 euro.\nTagli attuali.\nLe monete esistono nei tagli da 1, 5, 10, 25 e 50 copechi e sono fatte di alluminio (da 1 a 10 copechi) e rame-zinco (25 e 50 copechi), simili alle monete dell'era sovietica.\nLe banconote sono emesse dalla Banca Repubblicana Transnistriana (\"\u041f\u0440\u0438\u0434\u043d\u0435\u0441\u0442\u0440\u043e\u0432\u0441\u043a\u0438\u0439 \u0420\u0435\u0441\u043f\u0443\u0431\u043b\u0438\u043a\u0430\u043d\u0441\u043a\u0438\u0439 \u0411\u0430\u043d\u043a\") nei tagli da 1 a 500 rubli."}
{"id": "1071233", "revid": "48644676", "url": "https://it.wikipedia.org/wiki?curid=1071233", "title": "Rublo della Transnistria", "text": ""}
{"id": "1071234", "revid": "228587", "url": "https://it.wikipedia.org/wiki?curid=1071234", "title": "30 anni senza andare fuori tempo", "text": "30 anni senza andare fuori tempo \u00e8 la seconda raccolta di Enzo Jannacci e del suo secondo disco con canzoni registrate tutte dal vivo.\nL'album \u00e8 stato pubblicato per la prima volta il 10 ottobre 1989 ed \u00e8 stato ristampato il 23 dicembre 1996 su CD."}
{"id": "1071238", "revid": "62748", "url": "https://it.wikipedia.org/wiki?curid=1071238", "title": "Tredici Colonie", "text": ""}
{"id": "1071240", "revid": "31886", "url": "https://it.wikipedia.org/wiki?curid=1071240", "title": "Guarda la fotografia", "text": "Guarda la fotografia \u00e8 il quindicesimo album in studio di Enzo Jannacci. Gli arrangiamenti sono stati curati da Celso Valli. \u00c8 stato pubblicato dopo la sua seconda partecipazione al Festival di Sanremo, dove, con \"La fotografia\", ha ottenuto il Premio della Critica: per l'abbinamento internazionale previsto dall'edizione del 1991, Jannacci scelse l'attrice tedesca Ute Lemper, la cui versione in lingua inglese chiude l'ascolto di questo stesso album.\nLa title track, evocata nel titolo stesso dell'album, rimanda, anche nella copertina, alle prime parole del testo: \"Guarda la fotografia, sembra neanche un ragazzino, io son quello col vino, lui \u00e8 quello senza motorino\": racconta di un uomo dedito all'alcool che perde il pi\u00f9 piccolo dei suoi due figli (nella foto \"senza motorino\", a differenza del maggiore, perch\u00e9 ha solo 13 anni) durante un tentativo di rapina a una lavanderia, e rivela tutto questo al Maresciallo dei Carabinieri accorso come lui sul luogo della tragedia, confessando, oltre al suo senso di colpa, di essere un ladro anche lui.\n\"La strana famiglia\" \u00e8 cantata con Giorgio Gaber: i testi sono di Gian Piero Alloisio e di Ombretta Colli.\nIl brano \"Sogno come mafia\" faceva parte dello spettacolo teatrale \"La commedia da due lire\" di Paolo Rossi, e ha la stessa musica, ma eseguita pi\u00f9 lentamente, della canzone \"Sturmtruppen\", incisa da Cochi e Renato nel 1976; .\n\"Il gruista\" \u00e8 un brano del suo repertorio degli anni '60, scritto da Dario Fo e Fiorenzo Carpi: racconta di un operaio che incontra una giovane donna durante il suo lavoro lungo le pareti di un palazzo, ma in realt\u00e0 sta solamente fantasticando e per questa distrazione compie un tragico volo nel vuoto.\n\"Songo venuto\" \u00e8 rivolto agli emigrati dal Sud, in particolare dalla \"sua\" Puglia, recitato in un ibrido tra lingua e dialetto, e venne scritto da Jannacci alla fine degli anni '70 per lo spettacolo teatrale \"La tappezzeria\", interpretato da un giovane Diego Abatantuono."}
{"id": "1071241", "revid": "287204", "url": "https://it.wikipedia.org/wiki?curid=1071241", "title": "Associazione nazionale fra le banche popolari", "text": "LAssociazione nazionale fra le banche popolari nasce nel 1876, su iniziativa Luigi Luzzatti, con l'intento di assistere la crescente diffusione delle banche a carattere mutualistico che caratterizzava quel preciso periodo storico.\nL'associazione raccoglie oggi un'importante fetta del mondo creditizio: il 24% degli sportelli bancari in Italia sono in mano alle banche popolari e il 20% dell'intera intermediazione creditizia nazionale viene gestita direttamente dalle popolari o da societ\u00e0 controllate."}
{"id": "1071243", "revid": "287204", "url": "https://it.wikipedia.org/wiki?curid=1071243", "title": "Il meglio di Asimov", "text": "Il meglio di Asimov (\"The Best of Isaac Asimov\") \u00e8 una raccolta di dodici racconti di fantascienza di Isaac Asimov, con un'introduzione in cui l'autore presenta i singoli racconti. Usc\u00ec in Italia nella collana Oscar Fantascienza Arnoldo Mondadori Editore nel 1975, in due volumi con copertine dell'illustratore Karel Thole.\nElenco dei racconti.\nL'antologia \u00e8 una raccolta di racconti pi\u00f9 o meno brevi:"}
{"id": "1071244", "revid": "228587", "url": "https://it.wikipedia.org/wiki?curid=1071244", "title": "Spoiler (cinema)", "text": "Il termine spoiler (AFI: ; dall'inglese \"to spoil\", \"rovinare\") \u00e8 spesso usato in ambito cinematografico per segnalare un testo che riporta delle informazioni che potrebbero svelare i punti salienti della trama di un film.\nIl termine \"spoiler\" pu\u00f2 riferirsi anche ad altri contesti dove pu\u00f2 essere svelata una trama, come libri, videogiochi, serie televisive o fumetti.\nDescrizione.\nTecnicamente, un testo non \u00e8 uno spoiler, ma contiene spoiler, appunto anticipazioni. Infatti, a meno che un testo abbia il compito di descrivere nel dettaglio la storia di un film, generalmente si tratta di un insieme di informazioni generiche, alcune delle quali rivelatrici di parti importanti, quindi contenenti spoiler. Inoltre, il significato di spoiler \u00e8 relativo: non \u00e8, infatti, una rivelazione per chi gi\u00e0 conosce l'opera; al contrario, l'\u00abavvertimento\u00bb della presenza di spoiler \u00e8 destinato solo a chi non conosce la trama e quindi potrebbe rovinare l'effetto sorpresa per un eventuale colpo di scena.\nLa parola spoiler \u00e8 talmente diffusa nei newsgroup, blog e forum, da essere diventata parte integrante della netiquette: chi scrive articoli \u00e8 invitato ad inserire nell'oggetto o nel messaggio la parola \"spoiler\", in modo da avvertire gli altri utenti di evitare di leggere un dato passaggio se non si desidera correre il rischio di conoscere in anticipo parti della trama. Esiste per\u00f2 quella che comunemente viene chiamata Finestra temporale, tale per cui se un determinato contenuto \u00e8 uscito un tot di anni or sono, il diritto e la pretesa sullo spoiler al riguardo, decadono. L'esempio tipico \u00e8 con Star Wars (Episodi I-II-III), oppure quando si parla di serie come Twin Peaks, Buffy, Dawson's Creek, Lost. Esse ormai sono state interiorizzate dalla comunit\u00e0 e dai vari fandom che la dicitura spoiler per avvenimento di x serie, risulta piuttosto fuorviante. Generalmente la regola sulle pagine e/o gruppi Facebook, impone la dicitura \"Spoiler: nome serie, numero episodio\" seguita da trattini, per serie tv di cui si segue la programmazione americana, che sono attualmente in onda su un determinato Network americano e/o inglese. \nQuesta finestra temporale si \u00e8 accorciata sempre di pi\u00f9, per via delle pagine e/o gruppi Facebook ufficiali americani che sono sempre pi\u00f9 social (ndr - caso TWD, tale per cui la pagina spoiler\u00f2 il finale prima che l'episodio venisse trasmesso in alcune parti dell'America) per cui anche le pagine e/o i gruppi Facebook italiani stanno accorciando tali tempi e solitamente dopo 48 ore dalla programmazione americana, si \u00e8 autorizzati a parlare di quel determinato episodio di y serie tv, senza la dicitura \"spoiler\".\nDipende in sostanza dai gestori di quella determinata pagina e/o gruppo. Generalmente, quando nella descrizione di tale pagina si trova: \"Tale pagina segue la Programmazione americana\" dopo 2 giorni l'episodio viene considerato visto dai fan di quella pagina e si ritiene di poter scrivere senza la dicitura \"Spoiler: nome serie, numero della serie\" seguito da dei trattini. Alle volte si trovano spazi predisposti al riguardo, sotto una foto, oppure si crea un evento per non disturbare la sensibilit\u00e0 dei pi\u00f9 che non riescono a visionare l'episodio nella notte.\nTutto ci\u00f2 per\u00f2 non autorizza persone o cose ad abusare di questa finestra temporale al solo scopo di rivelare il finale di una stagione o di una serie ad una persona che non conosce tali dettagli. Al contempo esiste la richiesta delle matricole di non volere spoiler su serie terminate 10/25/40 anni fa. Si tratta dunque di trovare un compromesso e di mantenere un rispetto al riguardo.\nStoria.\nUno dei primi usi stampati del termine \u00e8 stato nel numero di aprile 1971 di \"National Lampoon\", in cui un articolo di Doug Kenney intitolato \"Spoilers\" ha rivelato i finali di film e film famosi. Kenney ha scritto: \"\"Spoiler! Cosa sono? Semplicemente il finale di ogni romanzo e film misterioso che potresti mai vedere. Risparmia tempo e denaro!\".\"\nLe prime regole della netiquette di internet insistevano sul fatto che gli spoiler dovevano e dovrebbero tuttora essere normalmente evitati, ma se la pubblicazione di informazioni \"rovinanti\" era o \u00e8 inevitabile, dovrebbe essere preceduta da un avvertimento come \"ALLARME SPOILER\" (\"alert\"), o lo spoiler stesso dovesse essere mascherato in modo da non essere visibile a nessuno se non agli utenti desiderosi di dettagli e non spaventati al pensiero di tali informazioni potenzialmente rivelatrici della trama.\nA volte questi avvertimenti vengono omessi, accidentalmente o deliberatamente, e alcuni lettori inconsapevoli svelano i punti salienti della trama di un un'opera cinematografica o letteraria.\nAlcuni forum Internet e siti di riferimento, come la sezione FAQ di IMDb, hanno tag spoiler opzionali che coprono i principali dettagli della trama. Le informazioni sottostanti possono essere rivelate evidenziando il testo o, nel caso di IMDb, passando sopra il tag \"spoiler\".\nCi sono alcune applicazioni che impediscono agli utenti la lettura di spoiler come ad esempio l'estensione di Google Chrome \"TV Time\".\nEsperimenti sulle conseguenze degli spoiler.\nNel 2011 Nicholas Christenfeld e Jonathan Leavitt dell\"'UC San Diego\" fecero un esperimento psicologico per verificare se gli spoiler diminuissero il godimento della finzione agli spettatori e ai lettori. Hanno dato ai soggetti delle storie brevi con un finale contorto da leggere, dando ad alcuni dei soggetti informazioni in anticipo sul colpo di scena. Per quasi tutte le storie, i soggetti che hanno avuto la storia \"rovinata\" hanno apprezzato la storia pi\u00f9 dei soggetti che non conoscevano il finale in anticipo.\nLo spoiling della sconfitta di James Holzhauer in \"Jeopardy!\", che \u00e8 stato riportato da fonti sia cartacee che Internet ore prima che andasse in onda sulla maggior parte delle stazioni dello show, ha avuto un impatto alquanto inaspettatamente positivo sugli ascolti di quell'episodio. Invece di rovinare il risultato, gli spoiler avevano preso in giro quel tanto che bast\u00f2 per incuriosire molti spettatori a sintonizzarsi per vedere la sconfitta di Holzhauer.\nIn una mostra d'arte al \"Museo de Arte Contemporaneous de Monterrey\" (Messico) l'artista Mario Garcia Torres ha presentato una serie di opere intitolate \"Spoiler Paintings\" in cui sono stati scritti spoiler di film per lo pi\u00f9 di Hollywood su grandi tele a colori.\nReazioni.\nI titoli di coda del film del 1955 di \"Les Diaboliques\" del regista Henri-Georges Clouzot includono una scheda con un primo messaggio anti-spoiler: \"Non essere DIABOLICO!\"\n\"Non distruggere l'interesse che i tuoi amici potrebbero avere in questo film.\"\n\"Non dire loro quello che hai visto.\"\n\"Grazie, a nome loro.\"\nAllo stesso modo, Alfred Hitchcock ha chiesto al pubblico di non rivelare il finale del suo thriller del 1960 \"Psycho\", dicendo \"\"Per favore, non rivelate il finale, \u00e8 l'unico che abbiamo\"\".\nNel 2005 il critico cinematografico del \"Chicago Sun-Times\" Roger Ebert ha scritto un articolo intitolato \"I critici non hanno il diritto di fare spoiler\" che conteneva spoiler e avvisi di spoiler.\nMathew Prichard, il nipote di Agatha Christie, ha criticato Wikipedia per aver distribuito spoiler nell'opera teatrale \"The Mousetrap\". Andrew Jarecki, il produttore del documentario \"Catfish\", ha sostenuto che Wikipedia dovrebbe avere avvisi di spoiler. Il finale era stato pubblicato su Wikipedia prima della sua uscita nelle sale perch\u00e9 il film era stato mostrato al Sundance Film Festival 2010. Jay Walsh, un portavoce della Wikimedia Foundation, ha affermato che Wikipedia vuole essere una fonte di conoscenza esauriente, quindi ha senso contenga spoiler.\nNel 2015 l'Under the Gun Theater creato \"Swarm of Spoilers\", uno spettacolo di parodia sulla base di \"Game of Thrones\". La commedia ha riassunto le precedenti quattro stagioni dello show televisivo HBO."}
{"id": "1071245", "revid": "812213", "url": "https://it.wikipedia.org/wiki?curid=1071245", "title": "Saghe norrene", "text": ""}
{"id": "1071246", "revid": "767487", "url": "https://it.wikipedia.org/wiki?curid=1071246", "title": "I soliti accordi", "text": "I soliti accordi \u00e8 il sedicesimo album in studio di Enzo Jannacci, pubblicato nel 1994, e prodotto da Giorgio Cocilovo.\nL'album porta il titolo del brano con il quale Jannacci nello stesso anno ha partecipato, per la terza volta, al Festival di Sanremo, duettando per l'occasione con Paolo Rossi. La canzone gioca sul doppio significato del nome, che pu\u00f2 riferirsi sia agli accordi musicali, sia agli accordi (della \"solita orchestra\") tra i politici della classe dirigente, nell'occhio del ciclone in quegli anni per i postumi di Tangentopoli. Viene fatta una chiara allusione anche al nascente partito Forza Italia: il verso che conteneva il nome fu taciuto, su espressa richiesta, durante le esecuzioni del Festival, modificato ironicamente in \"Forza Thailandia\" oppure anche in \"Viva Baudo!\" (conduttore di quella edizione).\n\"Il primo furto non si scorda mai\" era gi\u00e0 parte della discografia del primo Jannacci, presente tra l'altro nell'album \"Enzo Jannacci in teatro\". Altri brani risalgono al suo repertorio teatrale, ed al sodalizio con Dario Fo: \"Tutti gli uomini del re\" e \"Il bonzo\", quest'ultima riadattata al momento presente con un riferimento preciso allo scandalo degli emoderivati che interess\u00f2 Duilio Poggiolini.\n\"Per la moto non si d\u00e0\", scritta anch'essa in coppia con Dario Fo, risale al 1976, ed \u00e8 la parodia de \"Il tempo di morire\" di Lucio Battisti. In questa versione, con un cameo in rap di Lucia Vasini, viene parodiato anche un successo di Jovanotti, \"Non m'annoio\", in quanto anche il rapper aveva scritto una canzone sul tema, \"La mia moto\".\n\"Occhi di soldato\" partecip\u00f2 a Una canzone per le vacanze, con scarso, anzi nullo, successo\n\"Diagonale\" \u00e8 una canzone che parla del mondo visto dalla prospettiva di un dottore, ovvero Jannacci stesso"}
{"id": "1071253", "revid": "95049", "url": "https://it.wikipedia.org/wiki?curid=1071253", "title": "Val Cannuta", "text": "Val Cannuta \u00e8 la zona urbanistica 18B del Municipio Roma XIII di Roma Capitale.\nSi estende in gran parte sul suburbio S. IX Aurelio e in minor parte sul quartiere Q. XXVII Primavalle.\nStoria.\nPrende il nome dalla via principale, istituita con delibera 4615 del 19 agosto 1937 rinominando la strada \"Prima\" della borgata Val Cannuta.\nAl suo interno si trova il Forte Boccea e, in epoca di guerra fredda, la scuola di addestramento dell'organizzazione Gladio.\nGeografia fisica.\nTerritorio.\nLa zona urbanistica confina:"}
{"id": "1071259", "revid": "73843", "url": "https://it.wikipedia.org/wiki?curid=1071259", "title": "Quando un musicista ride", "text": "Quando un musicista ride \u00e8 un album raccolta di Enzo Jannacci, il terzo nella carriera del cantautore.\nIl disco.\nIl disco, uscito a quattro anni di distanza dal precedente lavoro, \"I soliti accordi\" del 1994, contiene i rifacimenti di alcuni pezzi storici del cantautore milanese, in particolare la celebre \"Vengo anch'io. No, tu no\" e \"Son S'ciop\u00e0a\", brano che racconta la storia di un barbone (anni dopo \"El purtava i scarp del tennis\").\nEvidente l'impronta data alle canzoni dal figlio del musicista, Paolo, che ha curato la parte musicale dell'album, aggiungendo il suono di vari strumenti, tra cui il sassofono e la fisarmonica, della quale \u00e8 un virtuoso.\nIl disco contiene alcuni pezzi inediti:\nNell'album sono presenti molti brevissimi brani che fungono da intermezzo, nei quali Jannacci commenta, insieme a suo figlio, con il suo solito stile, i retroscena delle canzoni e la sua vita. Le due tracce che si rifanno alla sua celebre \"Quelli che...\" sono a tema sportivo in quanto sono stati sigla dell'edizione di quell'anno di \"Quelli che... il calcio\", il cui nome \u00e8 mutuato proprio da questa storica canzone."}
{"id": "1071260", "revid": "144796", "url": "https://it.wikipedia.org/wiki?curid=1071260", "title": "Artaserse III", "text": ""}
{"id": "1071264", "revid": "119159", "url": "https://it.wikipedia.org/wiki?curid=1071264", "title": "Campionati internazionali di giochi matematici", "text": "I Campionati internazionali di giochi matematici sono delle gare di logica e matematica ricreativa rivolte principalmente agli studenti, organizzate annualmente dalla \"F\u00e9d\u00e9ration Fran\u00e7aise des Jeux Math\u00e9matiques\", e, per la fase italiana, dal centro PRISTEM, che fa parte dell'Universit\u00e0 Bocconi di Milano. Essi differiscono dalle Olimpiadi della matematica e da altre competizioni, come i Kangourou della matematica o i Giochi Matematici del Mediterraneo, per l'approccio molto pi\u00f9 logico che matematico dei quesiti.\nOrganizzazione.\nI campionati internazionali di giochi matematici sono una serie di gare a sfondo matematico e logico. Si tratta principalmente di quelli che si potrebbero definire \"indovinelli\" di matematica, spesso posti al concorrente anche in forma abbastanza scherzosa. I quesiti sono generalmente graduati nella difficolt\u00e0 in base alla classe frequentata. Esistono infatti pi\u00f9 categorie, che in linea generale possiamo identificare cos\u00ec:\nLe iscrizioni si effettuano in gennaio e febbraio di ogni anno (parte del ricavato dalle iscrizioni \u00e8 devoluto ad associazioni ed enti di ricerca); le selezioni si svolgono in cento citt\u00e0 italiane un sabato di met\u00e0 marzo in cui i migliori 10% dei partecipanti passa, e a maggio si trovano alla Bocconi, a Milano, per selezionare i finalisti per la finale mondiale, che si svolge a Parigi alla fine di agosto.\nSono ormai tredici gli italiani che hanno vinto la finalissima parigina: Alessandro Pennazzato (Treviso), Giorgio Dendi (Trieste), Marco Pellegrini (Pisa, 3 volte), Edoardo Valori (Sassari, 3 volte), Giulio Genovese (Ancona), Federico Poloni (Bergamo), Antonino Leonardis (Milano) e Massimo Mongia (Lanciano CH), Simone di Marino (Pescara), Fabio Pruneri (Milano, 2 volte), Giovanni Paolini (Brescia), Matteo Silimbani (Forl\u00ec), Massimiliano Foschi (Civitavecchia RM, 3 volte).\nPrima della finale, ogni anno a Cald\u00e8 (Varese) si tiene un allenamento per la nazionale italiana nell'ambito di \"Tutto \u00e8 Numero\", Festival di Giochi e Cultura Matematica (www.tuttoenumero.it), giunto nel 2014 alla ventesima edizione.\nStoria.\nQuesto tipo di giochi matematici nacque in Francia nel 1987 grazie anche e soprattutto alla sponsorizzazione delle riviste \"Jeux et Strat\u00e9gie\" e \"Science et vie\".\nIn realt\u00e0 l'origine di giochi di logica e matematica simili a quelli proposti annualmente dalle sfide della Bocconi, si trova in tempi molto antichi, nell'antica Grecia e nell'antico Egitto. Attraversarono i secoli, studiati da menti importanti italiane e non, fra cui possiamo citare, solo per fare qualche esempio, Leonardo Fibonacci, Luca Pacioli, Nicolas Chuquet, Nicol\u00f2 Tartaglia, Girolamo Cardano, Claude-Gaspard Bachet de M\u00e9ziriac.\nAd essere un po' considerato il padre dei giochi matematici attuali \u00e8 comunque Martin Gardner, che nel 1957 cominci\u00f2 a tenere una rubrica dedicata su \"Scientific American\". La prima rivista interamente dedicata ai giochi usc\u00ec per\u00f2 solo nel 1990 e non in Italia.\nCon gli anni la loro organizzazione si diffuse in vari paesi: Belgio, Svizzera, Niger, Tunisia, Canada, Polonia, Lussemburgo, Bosnia, Ciad, Giappone, Slovenia, Ucraina, Russia, Algeria. \nIn Italia la prima edizione dei campionati si organizz\u00f2 e si disput\u00f2 nel 1994, anno in cui cominci\u00f2 la collaborazione del centro Pristem con la F\u00e9d\u00e9ration Fran\u00e7aise des Jeux Math\u00e9matiques. Alla prima edizione parteciparono poco pi\u00f9 di 400 concorrenti, tutti milanesi.\nNell'edizione del 2013, la 24\u00b0, hanno invece gareggiato circa 45.000 concorrenti, in oltre novanta sedi distribuite sul territorio nazionale.\nGiochi d'autunno.\nI giochi d'autunno sono dei giochi organizzati annualmente dalla Bocconi per le scuole italiane, principalmente rivolti alle scuole medie e superiori, ma possono partecipare anche gli alunni frequentanti le ultime due classi nelle scuole elementari che aderiscono all'iniziativa.\nSono una gara autonoma, che viene per\u00f2 usata come allenamento per il campionato internazionale.\nSi svolgono nelle varie scuole nel periodo di novembre e poi le risposte vengono inviate al centro di Milano che le corregge e fornisce ad ogni istituto i nominativi dei primi tre classificati per ogni categoria.\nLe categorie sono:\nOgni studente ha a disposizione 120 minuti (90 minuti categoria CE e C1) per completare individualmente i problemi proposti, senza l'ausilio di calcolatrici, tavole matematiche, appunti o altro. La comprensione del testo degli esercizi \u00e8 parte integrante della prova, motivo per cui non \u00e8 consentito chiedere alcun tipo di aiuto agli insegnanti. \nOgni problema ha un suo punteggio che viene ottenuto risolvendo correttamente e completamente l'esercizio. A parit\u00e0 di esercizi svolti correttamente viene considerato il punteggio, il tempo impiegato ed infine l'et\u00e0 (vince il pi\u00f9 giovane)."}
{"id": "1071266", "revid": "36426", "url": "https://it.wikipedia.org/wiki?curid=1071266", "title": "Courtauld Institute Galleries", "text": ""}
{"id": "1071267", "revid": "30753", "url": "https://it.wikipedia.org/wiki?curid=1071267", "title": "Franz Peter Schubert", "text": ""}
{"id": "1071271", "revid": "15756", "url": "https://it.wikipedia.org/wiki?curid=1071271", "title": "Bordertown (film 2006)", "text": "Bordertown \u00e8 un film del 2006 scritto e diretto da Gregory Nava, ed interpretato da Jennifer Lopez (anche produttrice), Antonio Banderas e Martin Sheen.\nIl film \u00e8 ispirato alla vera storia delle numerose donne messicane assassinate a Ciudad Ju\u00e1rez.\nIn Italia \u00e8 uscito nelle sale cinematografiche il 23 febbraio 2007.\nTrama.\nI titoli iniziali affermano che le societ\u00e0 americane stanno usando il North American Free Trade Agreement (NAFTA) per aprire grandi \"maquiladoras\" vicino al confine con gli Stati Uniti d'America. Le \"maquiladoras\" assumono soprattutto donne messicane per farle lavorare molte ore e pagandole poco in confronto alla grande quantit\u00e0 di beni che producono (1 televisore ogni 3 secondi, 1 computer ogni 7).\nLauren Adrian, un'appassionata giornalista americana del \"Chicago Sentinel\", vorrebbe occuparsi di questioni internazionali come la guerra d'Iraq, invece il suo direttore George Morgan le assegna un'inchiesta su una serie di crimini irrisolti in cui le vittime sono delle giovani donne che lavorano nelle \"maquiladora\" in una cittadina di confine messicana.\nEva, una di queste lavoratrici, originaria del Sud del Messico (e precisamente dallo stato di Oaxaca), viene seguita in un vicolo da un uomo e, scappando da questo, prende un bus per tornare a casa sua nella citt\u00e0-baraccopoli dove vive. Passano le fermate e tutti i passeggeri scendono dal bus, a quel punto l'autista le chiede se ha qualche problema se prima di portarla a casa si ferma a fare benzina, ed Eva accetta. Tuttavia, lui si dirige verso una zona molto isolata e l'assale e la stupra assieme ad un altro uomo, tentando alla fine di strangolarla. I due uomini, credendo Eva morta, la sotterrano viva. Pi\u00f9 tardi, con quel poco di energie che le sono rimaste, Eva riesce a dissotterarsi e a scappare.\nLauren va a Ciudad Ju\u00e1rez, Chihuahua, sul confine USA-Messico per investigare su questi omicidi. A Ju\u00e1rez reincontra Alfonso D\u00edaz, con il quale aveva gi\u00e0 lavorato insieme circa sei anni prima. D\u00edaz \u00e8 il caporedazione del giornale locale \"El Sol de Ju\u00e1rez\", giornale al quale Eva, cosciente del fatto che la polizia non la possa aiutare, va a chiedere giustizia.\nLauren e D\u00edaz riescono a nascondere Eva e sua madre dalle autorit\u00e0 locali che le stanno cercando: Eva racconta la sua vicenda a Lauren, dal suo lavoro alla maquiladoras fino all'assalimento, quindi cominciano a raccogliere prove fotografando i vari autisti degli autobus per tentare di trovare l'assalitore di Eva. Scoperti da questo e dalla polizia mentre fotografano gli autisti dei bus, i giornalisti riescono a sfuggire al killer. Eva, perseguitata dall'aggressore (che chiama \"el diablo\", il diavolo), riconosce l'autista. Durante una festa Eva riconosce anche il secondo assalitore, ma anch'egli riconosce Eva scoprendo cos\u00ec che \u00e8 ancora viva.\nLauren inizia a lavorare in una di quelle fabbriche, per servire da esca. Infatti, quando al termine del lavoro sale sull'autobus, l'autista si comporta proprio come fece con Eva, portandola in un luogo isolato con la scusa di fare benzina. Nonostante tutto fosse organizzato, la polizia e D\u00edaz sono appostati in un posto sbagliato. Lauren, a differenza di Eva, riesce a ferire l'aggressore al volto, intrappolandolo sull'autobus. Il secondo assalitore, anch'egli sul luogo, riesce a scappare. Quindi chiama la polizia che interviene arrestando l'autista. Si scopre che il luogo \u00e8 sede di diverse fosse comuni, soprattutto di donne.\nLauren scrive e spedisce l'articolo sulla vita di Eva e delle donne di Ciudad Ju\u00e1rez alla redazione del \"Chicago Sentinel\" e il suo articolo viene pienamente approvato da Morgan. A questo punto Eva deve testimoniare al processo contro l'autista, inizialmente non sapendo che il secondo uomo non \u00e8 stato arrestato dalle autorit\u00e0, mentre Lauren deve tornare a Chicago perch\u00e9 il suo articolo sulla vita di Eva non verr\u00e0 pubblicato da Morgan. Arrivata in redazione, Lauren scopre che il suo redattore \u00e8 stato corrotto da un senatore (che ha vasti interessi nelle \"maquiladoras\" di Ju\u00e1rez e, in generale, nel NAFTA) e non pubblicher\u00e0 l'articolo, che altrimenti rischierebbe di nuocere all'immagine degli accordi di libero scambio sul confine USA-Messico. Lauren decide quindi di licenziarsi, e viene svelato il suo passato: nata a Ju\u00e1rez, i suoi genitori vennero assassinati in un campo davanti ai suoi occhi e lei venne data in affidamento.\nNel frattempo, a Ju\u00e1rez, D\u00edaz viene ferito da alcuni sconosciuti che gli sparano da una macchina. \"Il diavolo\" tenta nuovamente di uccidere Eva, che decide di non voler pi\u00f9 testimoniare per la paura di venir assassinata, e prova ad emigrare negli Stati Uniti con altri emigranti, nascosta nel bagagliaio di una macchina. Viene scoperta dalla polizia americana e quindi arrestata per poche ore.\nLauren torna dopo pochi giorni a Ciudad Ju\u00e1rez, scoprendo la morte dell'ex collega e la misteriosa scomparsa di Eva. Tornata nella citt\u00e0-baraccopoli dove vive Eva, viene seguita e aggredita dal \"diavolo\" che \u00e8 riuscito quasi ad ucciderla prima che su di lui si avventi Eva, che uccide l'assassino e salva Lauren da una morte certa. Lauren riesce a convincerla a testimoniare per tutte le altre vittime messicane, prendendo il posto di D\u00edaz al \"El Sol de Ju\u00e1rez\" e cambiando vita, combattendo per la libert\u00e0 e la speranza di queste donne emarginate dal mondo.\nProduzione.\nIl film \u00e8 basato su una serie di assassini irrisolti a Ciudad Ju\u00e1rez, Chihuahua, una citt\u00e0/fabbrica lungo il confine statunitense col Messico, fra Rio Bravo del Norte e El Paso, Texas. Stime ufficiali parlano di circa 400 donne che sono state rapite, torturate (spesso stuprate) e assassinate dal 1993 in e nei dintorni di Ju\u00e1rez, ma probabilmente la stima reale \u00e8 molto superiore.\nQuando Gregory Nava \u00e8 venuto a sapere per la prima volta degli assassini a Ju\u00e1rez lui ha voluto fare qualcosa. Ha detto che la sua volont\u00e0 era di raccontare la storia come un thriller drammatico molto emozionante e ricco di suspense.\nNava chiese a Jennifer Lopez di fare questo film gi\u00e0 nel 1998 e lei accett\u00f2 con molto entusiasmo. La Lopez disse: \u00abFin dalla prima volta che venni a sapere di queste atrocit\u00e0 nel 1998, quando Gregory Nava venne da me parlandomi di questo progetto, ho voluto disperatamente raccontare questa storia. Ho iniziato a lavorare sul come poter realizzare il film e su come far porre l'attenzione del mondo su questa tragedia in modo da creare pressioni al governo messicano sperando che la giustizia faccia il suo corso\u00bb.\nIl regista Gregory Nava e il produttore esecutivo Barbara Martinez-Jitner previdero che il film avrebbe suscitato forti reazioni. Nava disse che la produzione e il cast ricevettero minacce. Inoltre, secondo quanto ha asserito la Martinez-Jitner, quando vennero girate le scene a Ciudad Ju\u00e1rez la polizia inizi\u00f2 a minacciare le persone del posto che aiutavano la produzione. Un furgone-camerino fu oggetto di vandalismo e circa 100.000 dollari di equipaggiamento furono rubati.\n\"Bordertown\" d\u00e0 la colpa per gli omicidi al governo messicano, al governo statunitense e alle \"maquiladoras\", la cui nascita \u00e8 stata accelerata dal North American Free Trade Agreement.\nSceneggiatura.\nL'ispirazione per la storia, secondo Nava, \u00e8 stata l'opera dello scrittore Miguel \u00c1ngel Asturias (scritto originario del Guatemala), il magico realismo del romanziere Gabriel Garc\u00eda M\u00e1rquez e il dramma sociale dell'Inghilterra di Charles Dickens. Nava ha anche detto che la sceneggiatura si rif\u00e0 al film (dello stesso Nava) \"El Norte\", che venne candidato all'Oscar proprio per la sceneggiatura. In \"El Norte\" lui ha creato la sceneggiatura basandosi su molte interviste da lui stesso condotte. Dice di aver fatto lo stesso per \"Bordertown\".\nFinanziamenti.\nMobius Entertainment, la compagna di produzione, prese in prestito dei soldi per completare il progetto dal New Mexico State Investment Council (NMSI) ma \u00e8 in ritardo con i pagamenti dal marzo del 2006.\nUn secondo prestito da 12.650.000 dollari potrebbe essere chiesto all'NMSI prima del novembre del 2008 a causa dei ritardi del pagamento. Il secondo prestito sarebbe a interessi zero perch\u00e9 lo stato del Nuovo Messico prenderebbe il 10% di tutti i profitti generati dal film. I produttori del film hanno detto che sono indietro con i pagamenti a causa di alcune riprese che sono durate pi\u00f9 di quanto fosse previsto.\nLocation.\nIl film \u00e8 stato girato negli Stati Uniti d'America ad Albuquerque (Nuovo Messico), e a Nogales (Sonora) e Ciudad Ju\u00e1rez (Chihuahua), in Messico.\nAccoglienza.\n\"Bordertown\" fu scelto per il concorso al Festival internazionale del cinema di Berlino del 2007.\nLe critiche iniziali al festival furono dure. Kirk Honeycut scrisse sul \"The Hollywood Reporter\" che il film non gli era piaciuto: \u00abIl film vuole essere un thriller, con una parte di giornalismo investigativo, una critica politica ed un veicolo per Jennifer Lopez, e non riesce per nessuna di queste cose\u00bb. Scrisse anche che la sceneggiatura era piena di buchi.\nSecondo i giornalisti, il pubblico reag\u00ec con un mix di fischi e senza applausi quando il film fin\u00ec di essere proiettato.\nIl critico Leslie Felperin del magazine \"Variety\" critic\u00f2 il film dicendo che il problema non era solo colpa del NAFTA e che la possibilit\u00e0 che cittadini statunitensi passassero il confine per uccidere liberamente non \u00e8 stata presa in considerazione.\nRiconoscimenti.\nAl Festival di Berlino Jennifer Lopez vinse il \"Artist for Amnesty\", premio presentato da Amnesty International, per il suo ruolo di produttrice e attrice."}
{"id": "1071272", "revid": "287204", "url": "https://it.wikipedia.org/wiki?curid=1071272", "title": "Parallela", "text": "Parallela"}
{"id": "1071273", "revid": "547034", "url": "https://it.wikipedia.org/wiki?curid=1071273", "title": "Whiskey for the Holy Ghost", "text": "Whiskey for the Holy Ghost \u00e8 il secondo album solista di Mark Lanegan, ex cantante dei Screaming Trees, pubblicato nel 1994 dalla Sub Pop."}
{"id": "1071275", "revid": "1543377", "url": "https://it.wikipedia.org/wiki?curid=1071275", "title": "GDAL", "text": "La Geospatial Data Abstraction Library o GDAL \u00e8 una libreria Open Source per leggere e scrivere numerosi formati di dati geografici, pubblicata dalla Open Source Geospatial Foundation sotto la licenza X/MIT. GDAL presenta un modello di dati astratto comune attraverso il quale le applicazioni possono accedere a tutti i formati di dati geografici raster supportati. Insieme alla libreria vera e propria GDAL \u00e8 accompagnata da numerose applicazioni a linee di comando che permettono di eseguire traduzioni di formato e semplici processamenti dei dati geografici.\nAll'interno del codice sorgente di GDAL \u00e8 presente la libreria OGR che offre simili funzionalit\u00e0 per i formati di dati geografici vettoriali.\nL'autore principale di GDAL \u00e8 stato Frank Warmerdam fino alla release 1.3.2 quando la manutenzione della libreria \u00e8 stata formalmente passata al \"GDAL/OGR Project Management Committee\" sotto la direzione della Open Source Geospatial Foundation.\nGDAL/OGR \u00e8 considerato uno dei principali progetti software sia dalla comunit\u00e0 GIS Open Source che dalle aziende commerciali del settore a causa dell'uso molto diffuso e dell'ampio insieme di funzionalit\u00e0 che offre.\nSoftware che usa GDAL/OGR.\nI programmi software che usano la libreria GDAL/OGR per l'accesso ai dati geografici sono molto numerosi e comprendono la quasi totalit\u00e0 del software GIS Open Source e anche numerosi programmi commerciali poich\u00e9 la licenza X/MIT non pone alcuna restrizione sull'uso commerciale. Solo alcuni esempi di sono:"}
{"id": "1071276", "revid": "1893", "url": "https://it.wikipedia.org/wiki?curid=1071276", "title": "Equazioni di Navier - Stokes", "text": ""}
{"id": "1071279", "revid": "287204", "url": "https://it.wikipedia.org/wiki?curid=1071279", "title": "Aquile della Terra di Mezzo", "text": "Le aquile sono creature di Arda, l'universo immaginario fantasy creato dallo scrittore inglese J. R. R. Tolkien. Sono tra le prime creature create in Arda e sono state concepite da Manw\u00eb, infatti vengono usualmente chiamate \"aquile di Manw\u00eb\". In certi scritti essi sono Maiar in forma animale. Sono di forma simile a un'aquila comune ma sono molto pi\u00f9 grandi (circa 6 metri di altezza e con un'apertura alare di circa 20 metri), possono comunicare con le altre creature di Arda e hanno un'intelligenza molto sviluppata. Hanno assunto molto spesso il ruolo di sentinelle e vennero inviate nella Terra di Mezzo per vigilare su Morgoth e .\nStoria.\nAll'inizio Thorondor, re delle aquile, pose i nidi sulle vette delle tre montagne del Thangorodrim. In questo periodo Thorondor aiut\u00f2 Fingon a liberare Maedhros, primogenito di F\u00ebanor. Pi\u00f9 tardi le aquile spostarono i loro nidi sui picchi montani, chiamati Crissaegrim, a sud di Gondolin, contribuendo a mantenere questa citt\u00e0 celata ad occhi indesiderati. Thorondor fer\u00ec al volto Morgoth stesso, dopo che egli ebbe ucciso in duello Fingolfin, re supremo dei noldor nel Beleriand, e riport\u00f2 il corpo di quest'ultimo all'Echoriat, dove fu seppellito. Alla fine della Prima Era le aquile combatterono al fianco di Elfi, Edain e Valar nella Guerra d'Ira.\nNella seconda era alcune aquile posero i loro nidi nella capitale numenoreana Armenelos, e sul monte Meneltarma, sempre in N\u00famenor, fino a quando i numenoreani non divennero ostili ai Valar.\nNella terza era vissero sulle Montagne Nebbiose i discendenti di Thorondor, Gwaihir e Landroval. Ne \"Lo Hobbit\" non viene nominata alcuna aquila specifica, ma viene raccontato solo del Signore delle aquile, sulla cui identificazione vi sono opinioni contrastanti. Ne \"Il Signore degli Anelli\", Gwaihir ebbe una parte molto importante, sia prima che durante la Guerra dell'Anello: liber\u00f2 Gandalf dalla torre di Orthanc e successivamente dal Zirak-zigil, uno dei monti di Moria; liber\u00f2 inoltre, con l'aiuto di alcuni suoi simili, Frodo e Sam dal Monte Fato dopo la distruzione dell'Unico Anello.\nElenco delle aquile principali.\nGwaihir.\nGwaihir \u00e8 l'aquila salv\u00f2 Gandalf dall'esilio sulla torre di Orthanc, la dimora del malvagio stregone Saruman.\n\u00c8 un amico fidato di Radagast. Gwaihir trasporta Gandalf per la seconda volta quando lo preleva dal picco di Zirak-zigil a seguito della lotta contro il Flagello di Durin. Accorre in aiuto dello stregone per la terza volta davanti al Nero Cancello per salvare lui e i suoi compagni, e di Frodo Baggins e Samvise Gamgee sul Monte Fato per salvarli dalla morte.\nNel libro \"Il ritorno del re\" si cita anche Landroval, suo fratello, definendolo uno dei pi\u00f9 potenti discendenti di Thorondor, la grande aquila abitante fra i Monti Circondanti all'epoca della dominazione malvagia di Morgoth.\nNell'opera \"Lo Hobbit\" appare un'altra aquila, denominata \"Signore dei venti\", ma non pu\u00f2 essere identificata con Gwaihir, poich\u00e9 Gandalf dice espressamente .\nLandroval.\nLandroval appartiene alla razza delle aquile che furono inizialmente mandate da Manw\u00eb a vigilare sui Noldor della Terra di Mezzo, dopo l'esilio di questi da Valinor. Insieme a suo fratello Gwaihir vola a Mordor per salvare Frodo e Sam dalla distruzione del Monte Fato.\nThorondor.\nThorondor \u00e8 il re delle aquile e viene definito come \u00abil pi\u00f9 possente di tutti gli uccelli che mai siano stati, le cui ali aperte misuravano trenta braccia (55 metri)\u00bb. Thorondor e le aquile vengono inviate da Manw\u00eb per vigilare su Morgoth e costruiscono i loro nidi a Crissaegrim, nei picchi montani a sud di Gondolin.\nThorondor, e le altre aquile sotto il suo comando, aiutano a pi\u00f9 riprese elfi ed uomini nella loro guerra contro Morgoth. Grazie al suo aiuto Fingon riusc\u00ec a liberare Maedhros quando venne appeso per il polso al Thangorodrim, e fu Thorondor a riportare agli elfi il corpo di Fingolfin, perito in duello contro Morgoth. Nella Guerra dell'ira Thorondor combatt\u00e9 con E\u00e4rendil contro Ancalagon, drago di Morgoth, abbattendolo. Dopo la guerra non viene pi\u00f9 citato, ma nella trama di \"Il Signore degli Anelli\" compaiono aquile che discendono da lui, tra cui Gwaihir e Landroval."}
{"id": "1071282", "revid": "82065445", "url": "https://it.wikipedia.org/wiki?curid=1071282", "title": "Episodi di Settimo cielo (quinta stagione)", "text": "La quinta stagione della serie televisiva Settimo cielo \u00e8 stata trasmessa per la prima volta negli Stati Uniti dal 2 ottobre 2000 al 21 maggio 2001 sulla rete The WB. In Italia \u00e8 andata in onda su Italia 1 dal 9 marzo al 6 aprile 2004.\nRitorno a scuola.\nIn casa Camden ci sono enormi cambiamenti: Mary ha preso la decisione di non frequentare il college angosciando cos\u00ec il padre, ma ha comprato una macchina che nonostante tutto non riesce a mantenere. Annie vuole completare gli studi cos\u00ec lascia Eric a badare alla casa. Lucy comincia l'ultimo anno di liceo ansiosa di rivedere Andrew Nayloss ma il ragazzo si trova ancora in Europa. La relazione tra Matt e Heather va e non va... e sembra che sia finita per sempre. Ruthie scopre che la sua insegnante \u00e8 la Signorina Riddle.\nAiuto.\nMary, ancora contenta della sua dipendenza, si trova a dover pagare una gran quantit\u00e0 di fatture dopo aver perso il lavoro. Intanto \"Il Colonnello\" sorprende Eric ed Annie con un'inaspettata visita. Matt ha fallito l'esame di chimica e trova tutte le scuse per non incolpare s\u00e9 stesso. Lucy chiede a Simon di aiutarla con la campagna per diventare \"Reginetta della Scuola\" e guadagnare un po' di popolarit\u00e0. Le preghiere di Ruthie ricevono risposta quando \u00e8 trasferita dalla sua vecchia classe in una prestigiosa scuola privata.\nPromesse.\nEric ed Annie trascorrono un venerd\u00ec sera separati. Eric non trova nessuno con cui uscire cos\u00ec chiama Matt. Annie si consulta con un professore. Una sera, dopo il lavoro, Mary viene convinta a bere e fumare da due ragazzi sposati che lavorano con lei, Frankie e Johnny, perdendo ancora di pi\u00f9 la fiducia che i suoi genitori avevano in lei. Matt doveva accompagnare Simon all'appuntamento con la sua nuova ragazza ma viene distratto da un'attraente donna e si dimentica dell'impegno. Lucy deve prendersi cura di un uovo con un suo compagno per un progetto scolastico.\nPrimi appuntamenti.\nA casa Camden \u00e8 stato raggiunto il livello massimo di esasperazione quando Eric ed Annie vedono la loro figlia maggiore e i suoi nuovi amici alle prese con la legge. Quando Frankie mostra interesse a frequentare il college, anche Mary decide di dare un'occhiata ai volantini presi a scuola da Lucy. Nel frattempo Simon ha un appuntamento molto \"caldo\" e un compagno di Lucy le fa una strana proposta. Ruthie, invece, deve tenere un diario per scuola, ma il compito diventa molto imbarazzante per Eric ed Annie quando i due scoprono che la figlia li ha visti copulare.\nCieca.\nJulie accetta di far fare Mary da baby-sitter ad Erica solo a condizione che la ragazza non inviti degli amici. Ma quando Frankie si presenta a casa e chiede alla ragazza di curare Mercy per poter seguire Johnny, Mary non sa rifiutare. Al ritorno di Julie, la donna scopre Mary bere birra. Intanto Lucy si \u00e8 offerta di fare da baby-sitter a Ruthie e i gemelli. Simon invece ha deciso di cambiare la sua immagine cos\u00ec si fa mettere un orecchino ad un orecchio. Matt insegue una ragazza che non vuole avere nulla a che fare con lui. Eric ed Annie hanno un incontro con gli amici di Mary, Frankie e Johnny.\nMenzogne.\nAncora disoccupata e piena di debiti, Mary sta per toccare il fondo di fronte a due disperati genitori che non sanno pi\u00f9 come fare con le bugie e il comportamento immaturo della figlia. Intanto la paura di quello che potrebbe succedere a Mary comincia a diffondersi nel resto della famiglia. Tutti i figli rompono i propri salvadanai per dare tutti i risparmi alla sorella e farle cos\u00ec saldare i debiti. Per aiutarla chiamano anche Matt che deve mentire alle telefonate che arrivano a casa chiedendo dei soldi di Mary. Tutti i figli mentono ai genitori per aiutare Mary, che continua imperterrita a ignorare le sue responsabilit\u00e0.\nAddio.\nEric ed Annie sono disperati e non sanno come Mary abbia potuto saldare tutti i debiti. Tutti i figli si alleano per aiutare la sorella e non far capire ai genitori cosa Mary stia combinando. Quando la battaglia genitori contro figli giunge al termine, vi sono grandi cambiamenti. Dopo aver appreso che Mary ha rubato i soldi dai gemelli per poter pagare i debiti, Eric ed Annie capiscono che \u00e8 ora di prendere una drastica decisione per salvare non solo Mary ma l'integrit\u00e0 della famiglia. Viene cos\u00ec indetta una riunione di famiglia per confrontarsi con Mary. Eric ed Annie decidono che la cosa migliore da fare \u00e8 mandarla a stare con \"Il Colonnello\" e la nonna Ruth a Buffalo per un po' di tempo.\nPettegolezzi.\nIl futuro di Mary potrebbe essere risolto ma per la citt\u00e0 girano moltissimi pettegolezzi che la riguardano. Mentre spregevoli pettegolezzi girano sull'improvvisa partenza di Mary, Simon \u00e8 persuaso ad usare la cattiva reputazione della sorella per aumentare i suoi risultati a scuola ed uscire con due gemelle, Carol e Sue Murphy. I pettegolezzi della comunit\u00e0 infastidiscono molto Eric. Lucy deve lottare con le voci che si sono diffuse a scuola. Ruthie s'inventa dei pettegolezzi per far distogliere l'attenzione da Mary. Matt \u00e8 attratto da una bella straniera. Annie esce con un vecchio fidanzato.\nNote stonate.\nA casa Camden i nuovi amici di Simon sono malvisti dopo che hanno insultato Annie e Lucy con osservazioni sciovinistiche. Norton, il nuovo amico di Simon, \u00e8 un fan violento del rap il cui comportamento negativo nei confronti delle donne sembra essere influenzato dal fatto che sia misogino. Nel frattempo Eric ed Annie si confrontano con Simon sui suoi nuovi amici e sul suo comportamento misogino verso le donne. Heather si rimette in contatto con Matt ma il ragazzo non \u00e8 sicuro delle intenzioni della ragazza. Matt scopre che Heather \u00e8 fidanzata con un altro ragazzo.\nSorpresa.\nNonostante la disapprovazione del resto della famiglia, Eric invita l'ex ragazzo di Mary, Robbie Palmer, a passare la notte a casa Camden dopo aver scoperto che \u00e8 senza casa. A casa Camden giunge anche Matt che \u00e8 stato mandato fuori dal suo appartamento da John che ha bisogno di passare pi\u00f9 tempo con la sua ragazza. Quando Mary chiama a casa e sente la voce di Robbie, pensa che il ragazzo stia uscendo con Lucy. John, davanti a Matt, chiede alla sua ragazza, Priscilla, di sposarlo.\nCasa propria.\nOrmai \u00e8 passato un mese da quando Eric ha invitato l'ex ragazzo di Mary a vivere in casa Camden. Robbie \u00e8 contento di essere entrato a far parte della famiglia anche se sta facendo diventare matta Annie. Robbie \u00e8 diventato infatti l'ultimo \"progetto\" di Eric, il migliore amico di Ruthie, il consulente finanziario di Simon, e secondo Mary, il nuovo ragazzo di Lucy. Egli inoltre cucina e piega i panni (anche se male!). Tesa e frustrata, Annie comincia a pensare che ormai nessuno ha pi\u00f9 bisogno di lei. Anche Matt si sente oppresso dalla presenza di Robbie e pensa di non essere pi\u00f9 utile. Va cos\u00ec a casa di Heather e conosce il nuovo fidanzato della ragazza.\nCento.\nAnnie passa la giornata a ripulire da cima a fondo la casa. Eric scopre che Mary \u00e8 scappata da \"Il Colonnello\" per portare a termine un piano organizzato con Robbie. In realt\u00e0 il piano \u00e8 a conoscenza di tutti i membri della famiglia. Quando Eric va in aeroporto a prendere Mary scopre che in realt\u00e0 la figlia \u00e8 tornata per il compleanno del padre ma potr\u00e0 restare solo poche ore. Nel frattempo di fronte a casa Camden Ruthie trova la bimba di Frankie e Johnny. Lucy passa la giornata con la madre di Mike, Matt e Simon accompagnano la signora Bink in ospedale. Al ritorno dall'aeroporto, una grande festa aspetta Eric a casa Camden.\nIl bacio.\nDopo il loro primo bacio, Lucy e Mike decidono di rimanere solo amici e uscire con altre persone. Matt \u00e8 geloso della nuova amicizia tra John e Robbie e si sente inutile e invisibile all'interno della famiglia. Inoltre Eric si sente estraneo dalla sua famiglia quando vede che tutti chiedono consigli ad Annie e non a lui. Inoltre Annie sente di essere messa in disparte quando i gemelli chiamano Ruthie \"mamma\" e non lei.\nSegreti e sorprese.\nI sentimenti di Mary per Robbie inaspettatamente rinascono quando la ragazza scopre che il suo ex ha un appuntamento segreto per il giorno di San Valentino. Anche il resto della famiglia Camden \u00e8 incuriosita da questa misteriosa ragazza con cui Robbie ha un appuntamento. Nel frattempo, con l'eccezione di Lucy che ha un appuntamento con Jeremy, gli altri Camden sono costretti a rimanere a casa per festeggiare il secondo compleanno di Sam e David. Il primo appuntamento di Lucy e Jeremy non va come si aspettavano perch\u00e9 incontrano tutti gli ex ragazzi di Lucy. Nonostante tutto la giornata, per Lucy, finisce con la realizzazione di un sogno.\nIl piano.\nSebbene Robbie sia solo nervoso, come d'altra parte tutto il resto della famiglia, la sua presenza in casa Camden durante il weekend in cui Mary \u00e8 tornata a casa, crea disagio. Matt e Lucy sono particolarmente sospettosi soprattutto dopo che la ragazza ha trovato un preservativo in un portafoglio di un ragazzo della casa. Si pu\u00f2 immaginare la loro sorpresa quando scoprono che il provocativo profilattico appartiene a Simon, che in quel momento sta passando la serata con la sua nuova fidanzata, Sasha.\nGenitori imperfetti.\nRobbie \u00e8 estasiato quando suo padre, Ed, torna ma Eric ed Annie sono molto sospettosi. Ed convince Robbie a trasferirsi con lui, contro i desideri di Eric. Nel frattempo, Ruthie chiama Mary per farsi consigliare su come convincere i genitori a comprarle dei trucchi e la sorella le consiglia di non farlo. Inoltre, Annie si preoccupa quando Lucy cerca di instaurare un'amicizia con la madre di una sua amica. Simon ha un brutto comportamento con Annie che gli impone di finire i compiti prima di uscire con gli amici.\nDiagnosi.\nMatt deve fare una perizia psichiatrica per l'universit\u00e0, ci\u00f2 lo fa andare in tilt. Durante il test, per\u00f2, Matt nota lo strano comportamento dello psichiatra. Nel frattempo, dopo che Ruthie \u00e8 finita nei guai perch\u00e9 ha saltato una lezione, la bambina persuade Robbie a parlare con la preside. Simon decide che non vuole stare con Sasha perch\u00e9 ha capito che non hanno niente in comune e che la ragazza non \u00e8 poi cos\u00ec intelligente, ma il piano si ritorce contro di lui. Mike vuole provare di nuovo ad avere una relazione con Lucy ma sfortunatamente la ragazza gli dice che entrambi devono riprendersi dalle relazioni con Jeremy e Lilian. Eric deve convincere un malato terminale ad apprezzare la vita nonostante le sue condizioni.\nPerdono.\nRobbie conosce una ragazza uguale come una goccia d'acqua a Mary. Tutti i Camden rimangono increduli di fronte a Marie, la nuova amica di Robbie. Alla stazione, mentre sta tornando a Buffalo, all'insaputa di Robbie, Mary incontra Wilson e il figlio Billy e decide di incontrarli la sera stessa. Mary chiede consiglio a tutta la sua famiglia se parlare a Robbie di Wilson o meno. Tutti le consigliano di dirlo a Robbie ma la ragazza decide di non seguire i loro consigli. Matt incontra la ex ragazza di Robbie, Cheryl, al ristorante dove lei lavora. Il ragazzo comincia a sentirsi attratto da Cheryl e prova ad avere un appuntamento con lei. Alla fine la ragazza accetta ma Matt deve dirlo a Robbie.\nVergine.\nAnnie scopre che Serena, la madre di un'amica di Lucy, sta vedendo Eric per una sessione di terapia. Annie chiede al marito di mandare Serena da qualcun altro. In seguito per\u00f2 si sente colpevole di essere troppo gelosa poich\u00e9 per Eric quegli incontri erano un lavoro. Simon \u00e8 mortificato quando gira voce a scuola che lui sia vergine. Annie lo ha confidato alla madre di Sasha, l'ex-ragazza di Simon, Rita. Intanto Matt non sa come dire a Robbie che si sta vedendo con Cheryl. D'altra parte per\u00f2 Matt non sa che Robbie si sta vedendo con Heather.\nLa confessione.\nLa comunit\u00e0 di Glenoak fa una petizione di protesta per il licenziamento di un'insegnante di Ruthie, la signorina Miller. Matt conosce il vero motivo per cui la donna ha lasciato la scuola perch\u00e9 l'ha incontrata all'ospedale per le cure per un cancro. Tutti quelli che avevano firmato la petizione sono in imbarazzo, compresi Simon e Lucy quando hanno scoperto che la signorina Miller \u00e8 la sorella di un insegnante della loro scuola. Il padre di Annie, Charles, arriva a Glenoak. Annie \u00e8 sorpresa e scioccata quando il padre gli rivela di avere un'altra figlia, Lily.\nOccasioni: Parte 1.\nMary torna a Glenoak per trascorrere l'estate con la sua famiglia ma \u00e8 spaventata all'idea di poter tornare insieme a Robbie. Ad Eric ed Annie vengono fatte delle avances rispettivamente da Serena e James. Simon ha dei problemi con la sua ex-ragazza, Deena, quando entrambi capiscono di provare ancora qualcosa l'uno per l'altra nonostante lei abbia un altro ragazzo. Matt non vuole rivelare alla sua famiglia di stare con Cheryl ma alla fine capisce che la cosa migliore \u00e8 essere sinceri. John e Priscilla sono ostacolati dai genitori della ragazza che vogliono avere il monopolio assoluto sul loro matrimonio. Lucy sorprende se stessa e gli altri quando propone a Jeremy di sposarla e prende in considerazione la possibilit\u00e0 di frequentare il college a New York con Jeremy. I piani per\u00f2 cambiano quando Mary rivela di aver avuto una \"relazione adulta\" con Jeremy a New York.\nOccasioni: Parte 2.\nMary prova a trovare le parole giuste per spiegare a Lucy che lei non ha mai avuto una relazione col suo ragazzo Jeremy. L'unico problema \u00e8 convincere per\u00f2 Lucy. Inaspettatamente Wilson arriva a casa Camden da New York per vedere se lui e Mary sono veramente pronti a ci\u00f2 che la ragazza gli ha chiesto. James parla ad Eric del fatto di aver provato a sedurre Annie mentre Serena rivela ad Annie di aver provato a sedurre Eric. Robbie e Wilson si trovano faccia a faccia e parlano di Mary. Matt scopre che Cheryl non ha detto ai suoi amici che lei e il ragazzo stanno insieme."}
{"id": "1071285", "revid": "33689", "url": "https://it.wikipedia.org/wiki?curid=1071285", "title": "Artabazo I di Frigia", "text": "Biografia.\nArtabazo fu uno dei generali dell'esercito che invase la Grecia sotto Serse I: comandava le truppe di riserva che controllavano la via di ritorno per l'Asia Minore. Fu lui a sedare la rivolta di Potidea.\nPur volendo inizialmente trattare con gli Elleni corrompendoli con le ricchezze dei Tebani, alleati dei Medi, prese parte alla disfatta persiana di Platea sotto il comando di Mardonio (479 a.C.), ma riusc\u00ec ad abbandonare il campo di battaglia con 40.000 uomini, compiendo un'abile ritirata verso l'Ellesponto; come ricompensa ricevette la satrapia di Frigia, che fu ereditata da suo figlio Farnabazo, da suo nipote Farnace, noto per essere stato satrapo all'inizio della guerra del Peloponneso, e dal figlio di quest'ultimo, Farnabazo II, noto per la sua rivalit\u00e0 con Tissaferne e per aver combattuto contro Sparta."}
{"id": "1071290", "revid": "113471093", "url": "https://it.wikipedia.org/wiki?curid=1071290", "title": "Come gli aeroplani", "text": "Come gli aeroplani \u00e8 il diciassettesimo e penultimo album in studio di Enzo Jannacci.\nIn copertina \u00e8 ritratto il padre di Jannacci.\nTracce.\n\"Via del Campo\" \u00e8 la celeberrima canzone cantata da De Andr\u00e9, quale omaggio all'artista scomparso 2 anni prima (1999), sebbene l'artista genovese fosse stato legato a Jannacci, in quanto ebbe modo di scrivere un testo sulla musica di \"La mia morosa la va alla fonte\", di Jannacci stesso, senza per\u00f2 citare il cantautore milanese nel suo disco.\n\"Brutta gente\", gi\u00e0 incisa prima su 45 giri nel 1974, fu anche inserita nell'album \"E allora...Concerto\" del 1981.\n\"Lettera da lontano\" vinse la Targa Tenco nel 2002: la canzone fu anche interpretata, durante questa manifestazione, da una coppia formata da Francesco Baccini e Davide Van de Sfroos.\n\"Rido\" era gi\u00e0 presente nell'album \"O vivere o ridere\" del 1976.\n\"Libel\u00e0\" era stata incisa da Cochi e Renato."}
{"id": "1071291", "revid": "986213", "url": "https://it.wikipedia.org/wiki?curid=1071291", "title": "Edoardo Agnelli (1954)", "text": "Biografia.\nCompie gli studi superiori al Liceo classico Massimo d'Azeglio di Torino, poi frequenta l'Atlantic College nel Regno Unito e l'Universit\u00e0 di Princeton negli Stati Uniti d'America, dove consegue una laurea in lettere moderne. Designato dal padre come eventuale successore al vertice dell'azienda di famiglia, ben presto riveler\u00e0 scarso interesse per il mondo degli affari, dedicando maggior attenzione a temi filosofici e spirituali. A 22 anni polemizza sulla stampa contro Margherita Hack, difendendo i valori dell'astrologia. Compie viaggi in India, dove incontra il Maestro Sathya Sai Baba, e successivamente si reca a Teheran, dove si avvicina all'Islam sciita.\nIn seguito torna molte volte in Iran, cos\u00ec come in Kenya, dove viene arrestato il 20 agosto 1990, a Malindi, poich\u00e9 trovato in possesso di eroina, venendo successivamente assolto dalle autorit\u00e0 locali. Agnelli viene inoltre prosciolto nell'autunno dello stesso anno dall'accusa di spaccio di stupefacenti.\nNelle rare interviste concesse alla stampa, afferma di voler prendere le distanze dai valori del capitalismo e sostiene di volersi dedicare a studi di teologia.\nLa mattina del 15 novembre 2000 il suo corpo senza vita venne rinvenuto presso la base del trentacinquesimo pilone del viadotto autostradale \"Generale Franco Romano\" della Torino-Savona, nei pressi di Fossano; la sua Fiat Croma, con il motore ancora acceso e il bagagliaio socchiuso, era parcheggiata a lato della carreggiata del viadotto sovrastante che attraversa il fiume Stura di Demonte. La magistratura concluse presto le indagini formulando l'ipotesi del suicidio.\n\u00c8 sepolto nella monumentale tomba di famiglia, che sovrasta il cimitero di Villar Perosa, accanto al cugino Giovanni Alberto Agnelli, agli zii Umberto e Giorgio e di fronte al padre e alla madre."}
{"id": "1071293", "revid": "767487", "url": "https://it.wikipedia.org/wiki?curid=1071293", "title": "Movimento autonomo portoricano", "text": "Il movimento autonomo portoricano fu uno dei primi movimenti per l'indipendenza di Porto Rico contro il dominio spagnolo, il quale sorse, dopo gli eventi del Grito de Lares, verso la fine del XIX secolo, per opera di Rom\u00e1n Baldorioty de Castro. Egli si fece portavoce dei diritti per l'autonomia di Porto Rico e trov\u00f2 un valido successore per la causa in Luis Mu\u00f1oz Rivera, che port\u00f2 avanti il movimento dopo la sua morte. Uno dei successi del movimento fu il riconoscimento, nel 1897, da parte del governo liberale spagnolo, dello Statuto per l'autonomia di Porto Rico, che pose le basi per il primo, anche se di breve durata, governo autonomo portoricano."}
{"id": "1071295", "revid": "599013", "url": "https://it.wikipedia.org/wiki?curid=1071295", "title": "Marko Rehmer", "text": "Carriera.\nClub.\nCresciuto nelle giovanili dell'Union Berlino, vi debutt\u00f2 in prima squadra nel 1990. Nel 1997 gioc\u00f2 la sua prima partita in Bundesliga con la maglia dell'. Dopo un interessamento da parte della Fiorentina nel 1998, pass\u00f2 nel 1999 all', squadra in cui milit\u00f2 fino al 2005. Termin\u00f2 la carriera nel 2007 dopo aver trascorso le ultime due stagioni all'Eintracht Francoforte.\nNazionale.\nCon la collezion\u00f2 35 presenze impreziosite da due reti. Debutt\u00f2 il 2 settembre 1998 a La Valletta contro (1-2) mentre gioc\u00f2 la sua ultima partita in Nazionale il 15 novembre 2003 a Gelsenkirchen contro la (0-3). Partecip\u00f2 inoltre al e al ."}
{"id": "1071300", "revid": "287204", "url": "https://it.wikipedia.org/wiki?curid=1071300", "title": "Episodi di Settimo cielo (ottava stagione)", "text": "Questa voce contiene riassunti, dettagli e crediti dei registi e degli sceneggiatori dellottava stagione della serie TV Settimo cielo. Negli Stati Uniti \u00e8 stata trasmessa per la prima volta il 15 settembre 2003 e si \u00e8 conclusa il 14 maggio 2004. In Italia \u00e8 andata invece in onda su Italia 1 dal 12 giugno 2004 al 2 luglio 2004\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star.\nLa lunga estate.\nI Camden stanno trascorrendo gli ultimi giorni dell'estate nella casa sulla spiaggia. All'inizio dell'estate, Simon aveva ucciso Paul Smith in un incidente d'auto. Cos\u00ec il ragazzo trascorre un'estate davvero difficile pensando che se fosse stato pi\u00f9 attento non sarebbe successo nulla. Tutti cercano di aiutarlo ma Simon sembra non voler parlare con nessuno. Eric ed Annie provano a convincere Simon a tornare a scuola, la quale ricomincerebbe una settimana dopo. Eric cerca di parlare con i genitori di Paul per convincerli ad accettare la somma offerta loro dalla compagnia di assicurazioni e non portare cos\u00ec Simon in tribunale. Il fratello di Paul scrive un graffito sull'insegna della chiesa: \"Thou Shalt Not Kill\". Simon si reca a New York, con l'aiuto di Cecilia, per allontanarsi dai problemi che lo affliggono a Glenoak. Lucy e Kevin discutono sulla possibilit\u00e0 di avere un bambino. Peter passa sempre pi\u00f9 tempo con Ruthie e la famiglia Camden. Ruthie scopre che Mary e Carlos sono sposati.\nUna cena affollata.\nMary fa una sorpresa ai Camden tornando a casa per rivelare un'inaspettata notizia a Eric ed Annie. Simon dice a Cecilia (Ashlee Simpson) di aver bisogno dei propri spazi. Lucy e Kevin si adeguano alla vita da sposati. Chandler rompe con Roxanne dopo che ha capito che la ragazza non vuole diventare la moglie di un pastore, ma la ragazza chiede aiuto a Kevin per capire come comportarsi con Chandler. I Camden scoprono che Mary \u00e8 incinta. Eric pensa ad un possibile futuro imminente all'universit\u00e0 per Simon mentre Annie prepara un'affollata cena...\nLe incognite del futuro.\nCon Annie fuori citt\u00e0, Eric \u00e8 lasciato da solo ad accompagnare Simon a visitare il consulente per discutere del suo prematuro diploma. Durante l'incontro, Simon si confida con il supervisore, Maynard (Cirroc Lofton), e scopre che anche lui \u00e8 figlio di un pastore. Lucy scopre Chandler a baciare un'attraente ragazza bionda in chiesa e rimprovera il reverendo associato per come sta trattando Roxanne. Il capo di Kevin, il detective Michaels, impone al ragazzo di far da baby-sitter alla sua nipotina di sei anni. Peter ha uno scontro con dei bulli della scuola che infastidiscono Ruthie a causa dell'incidente di Simon nel quale Paul \u00e8 morto. Cecilia accetta di fare da baby sitter ai gemelli per avere finalmente un confronto a quattr'occhi con Simon. \nUn fulmine a ciel sereno.\nQuando un misterioso ragazzo, Martin (Tyler Hoechlin), vaga per casa Camden e passa la giornata con la famiglia, tutti pensano che sia un amico di Simon. Il Rabbino Glass confida ad Eric di aver visto la moglie baciare un altro uomo. Kevin sente che la sua mascolinit\u00e0 \u00e8 diminuita dopo che \u00e8 stato attaccato e ferito da una donna durante una chiamata per disturbi domestici. Il suo comportamento verso Lucy cambia drasticamente perch\u00e9 \u00e8 preoccupata che il marito non sia pi\u00f9 attratto da lei come prima. Simon \u00e8 interessato al fatto che sembra che non importi a nessuno il fatto che mancano solo un paio di giorni alla sua partenza. Ruthie e Peter battibeccano per un progetto scolastico.\nLa mia vita.\nNel video prodotto per la sua ammissione al college, Simon racconta le esperienze dei membri della famiglia Camden comprese le loro relazioni, i loro amici e gli errori che hanno commesso negli anni a Glenoak, compreso quello di Simon di non essere stato abbastanza attento la sera in cui ha avuto l'incidente d'auto che ha causato la morte di Paul Smith.\nI buoni propositi.\nDurante il suo sermone domenicale, Eric propone di sostituire il contributo finanziario con l'impegno di ognuno di aiutare qualunque persona abbia bisogno di aiuto. Kevin suggerisce che sia lui sia Lucy lavorino insieme in un programma di sicurezza per i vicini, ma la ragazza sente il bisogno di lavorare con l'associazione \"Habitat for Humanity\" che si occupa della salvaguardia dell'ambiente. Eric chiama Carlos e gli chiede di prendere un volo da solo per cenare con la famiglia Camden. La richiesta del reverendo per\u00f2 rende Carlos nervoso che ha paura di aver fatto qualcosa di sbagliato nei confronti della famiglia della moglie. Ruthie decide di fare amicizia con una nuova ragazza della sua scuola, Jill, per poter cos\u00ec adempire al progetto dei buoni propositi, ma la ragazza non sembra ben disposta. Ruthie ben presto scopre che in realt\u00e0 Jill ha un segreto. Peter, non riuscendo a convincere Ruthie a fare il progetto dei buoni propositi insieme, decide di prendere come persona da aiutare, proprio Ruthie. Chandler e Roxanne si rivedono a casa della ragazza e sembra che tra loro sia di nuovo scoccata la scintilla. Annie comincia a sentirsi gelosa di tutto il tempo che i gemelli passano con Cecilia. \nL'equivoco.\nEric ed Annie organizzano una festa di benvenuto del vicinato per l'amica di Ruthie, Jill, e i suoi genitori. I Duprees per\u00f2 non vogliono esporsi nuovamente alle chiacchiere della gente e decidono di non andarci. Eric \u00e8 sorpreso e deluso quando scopre che il vicinato non \u00e8 amichevole con i musulmani. La casa di Cecilia viene derubata durante la serata organizzata da Kevin per tutto il vicinato per la sicurezza domiciliare. Roxanne, per il progetto dei buoni propositi, deve assistere un sedicenne che in passato ha causato non pochi problemi. Quando il ragazzo le regala gli orecchini che sono stati rubati a Cecilia, Roxanne capisce che egli sa chi sono i colpevoli del furto avvenuto la notte prima. Chandler si sente attratto dalla madre di Peter. \nCoppie in crisi.\nEric organizza per Peter e il suo cane un incontro con il centro di riabilitazione di Glenoak. Peter fa cos\u00ec la conoscenza di Nich e cerca di aiutarlo a ricongiungersi col figlio. Lucy scopre che Kevin, in segreto, sta facendo l'allenatore della squadra di softball moglie-mariti del dipartimento di polizia di Glenoak e decide cos\u00ec di voler giocare nella squadra causando per\u00f2 problemi al marito. Chandler riceve una lettera da Roxanne in cui la ragazza gli rivela il sentimento che ancora prova con lui. Per chiudere definitivamente la storia, Chandler decide di chiarire tutto la sera stessa dovendo per\u00f2 cos\u00ec rimandare il primo vero appuntamento con Paris, la madre di Peter. Martin si confronta con Cecilia riguardo alla loro storia e ai sentimenti della ragazza con Simon chiedendole di rivelare alla famiglia Camden che loro due escono insieme. Annie accetta di buon grado la storia tra Cecilia e Martin nonostante questo le faccia ricordare maggiormente che Simon \u00e8 ormai lontano. Annie ha anche modo di chiarirsi con Ruthie che si sente trascurata dalla madre che passa sempre molto tempo con Cecilia.\nLa verit\u00e0 di Alice.\nIl consiglio scolastico chiede ad Eric di scoprire di pi\u00f9 sul conto della signora Jone, preside della scuola superiore di Glenoak poich\u00e9 sembra che la donna non voglia concedere alcun permesso ai ragazzi. Quando una giovane studentessa scompare, tutti pensano che sia stata rapita dalla signora Jones, ma Eric crede che il padre della studentessa possa essere il vero colpevole. A scuola intanto girano pettegolezzi riguardo Martin che giungono alle orecchie di Cecilia. La ragazza riuscir\u00e0 a non credere alle voci degli studenti grazie all'aiuto di Ruthie che le far\u00e0 mettere al primo posto i propri sentimenti e il proprio cuore.\nUna decisione difficile.\nMatt e Sarah cominciano il tirocinio alla facolt\u00e0 di medicina ma sin dall'inizio tutto comincia male poich\u00e9 arrivano in ritardo facendo cos\u00ec arrabbiare il Dr. Norton. La relazione tra Matt e Sarah \u00e8 messa a dura prova quando il ragazzo dimostra molto velocemente una certa attitudine al lavoro. La ragazza lo accusa di voler dimostrare di essere migliore degli altri studenti, soprattutto di lei. La giornata di Matt finisce tragicamente lasciandolo a domandarsi cosa fare del suo futuro.\nCattive conversazioni.\nMatt torna a casa per dire ad Eric ed Annie che Sarah lo ha lasciato e che lui ha deciso di lasciare la facolt\u00e0 di medicina. Il Rabbino Glass offre a Matt dei consigli per salvare il suo matrimonio. Nel frattempo, Kevin deve decidere se dire o no ad una Lucy gelosa che la sua ex-moglie \u00e8 in citt\u00e0 e vuole andare a cena con lui e la moglie. La zia di Martin chiede ad Eric di dire a Martin che il ragazzo si deve trasferire a New York con lei e Chandler chiede a Peter cosa ne penserebbe se un giorno lui sposasse Paris. Ruthie rompe la biscottiera di Annie ma non lo rivela alla madre.\nIl ritorno a casa.\nPeter apprende che suo padre, un ex-alcolizzato che ha abbandonato la famiglia tre anni prima, ha cambiato strade e vuole rientrare a far parte della vita del ragazzo. All'arrivo della notizia, Chandler deve decidere come questo ricadr\u00e0 sulla relazione con Paris e Peter. Ruthie sente che Peter si sta allontanando da lei e il Reverendo Camden trova un modo per far conoscere Vic a tutta la comunit\u00e0 e alla sua famiglia.\nInseguire un sogno.\nEric sente il dovere di intervenire quando Martin, che si \u00e8 appena trasferito in casa Camden, viene reclutato dai Miami Gator, una squadra professionale di baseball, e considera l'idea di lasciare quindi la scuola. Ruthie chiede l'aiuto di Lucy per convincere Annie a lasciarla andare ad una festa per coppie con Peter. La madre di Chandler arriva a Glenoak a richiedere i suoi soldi a Chandler dopo che egli \u00e8 stato nominato esecutore del patrimonio di suo padre. Tra Lucy ed Annie si crea una profonda ferita che porta Lucy alla convinzione di lasciare per sempre casa Camden. Cecilia insegna a Sam e David ad andare in bicicletta senza rotelle.\nLa guerra e la pace.\nIl padre di Martin, Bill Brewer, torna a casa per pochi giorni per persuadere il figlio a non abbandonare l'idea del college per giocare a baseball. Il loro discorso tarda a venire creando nervosismo in Martin che si arrabbia quando vede il padre baciare Roxanne. Nel frattempo l'ex-marito di Paris, Vic, ora rientrato nella vita di Peter, cerca di convincere la ex-moglie a rivalutare la loro soluzione. Roxanne e Betsy hanno una discussione riguardo all'utilit\u00e0 della guerra in Iraq e i danni che causa.\nParlar troppo.\nLa sorellastra di Annie vuole discutere con lei delle questioni importanti riguardanti il padre delle donne, Charle. Eric prova a capire perch\u00e9 Annie non vuole parlare con Lily quando la donna le telefona. Intanto Cecilia \u00e8 alla ricerca di una ragazza per Mac, un amico di Martin. Pam sarebbe disponibile ma Mac non vuole uscire con lei per via di un episodio accaduto in prima elementare. Ruthie e Peter devono fare una ricerca scolastica riguardo due presidenti americani. Roxanne chiede aiuto a Chandler per un dilemma morale che riguarda il Detective Michaels e del quale non vuole parlarne con Kevin.\nUn anniversario molto particolare.\nMatt torna a Glenoak per festeggiare con Ruthie in gran segreto i due anni di matrimonio con Sarah. La ragazzina prova a non far capire alla sua famiglia di essere a conoscenza del motivo che ha spinto Matt a tornare a Glenoak. Quando Lucy scopre che il fratello \u00e8 tornato a casa, lo dice ad Eric ed Annie che diventano pazzi cercando di trovare dei possibili motivi per il ritorno a Glenoak del figlio. Eric e Lucy vanno cos\u00ec dalla famiglia Glass per saperne di pi\u00f9. Martin condivide qualcosa di speciale con Cecilia che riguarda se stesso dopo che per tutto il giorno ha evitato tutti gli amici. Annie durante una telefonata, accidentalmente, dice all'infermiera Kelly che Matt e Sarah sono sposati. Vic invita Paris a passare una serata speciale con lui ma la donna non vuole accettare l'invito perch\u00e9 pensa che l'ex-marito le voglia chiedere di sposarlo.\nFiori d'arancio.\nLa sorellastra di Annie, Lily, si sta per sposare e vorrebbe che fosse il padre, Charles, ad accompagnarla all'altare. Annie per\u00f2 \u00e8 preoccupata che il matrimonio di Lily possa essere troppo faticoso per Charles. Nel frattempo Fred e la signora Bink frequentano il corso prematrimoniale di Chandler ma la madre di Fred prova a impedire il matrimonio perch\u00e9 pensa che la signora Bink sia interessata solo al denaro dell'uomo. Jimmy e Pat invece si sono conosciuti la sera prima e hanno deciso di sposarsi nonostante il padre di Jimmy sia d'accordo. \nL'angelo.\nI Camden, specialmente Lucy e Ruthie, sono sconcertati dal comportamento allegro di Annie che non corrisponde con quello che dovrebbe mostrare avendo da poco perso il padre Charles. L'allegria di Annie contagia tutta la famiglia ma anche l'intera citt\u00e0. Nel frattempo Eric prova a convincere un infelice Chandler ad adottare un bambino e gli organizza cos\u00ec un incontro con l'avvocato (Randy Spelling). Nello stesso tempo Chandler \u00e8 avvicinato da una misteriosa ragazza che gli dice di recarsi ad un certo indirizzo e poi scompare.\nLa mia casa.\nSi prospetta aria di sfida tra Lucy e Kevin e Chandler e il suo quasi figlio adottato Jeffrey quando entrambi vogliono acquistare la stessa casa in fondo alla stessa via di casa Camden. Comunque, il conflitto fa in modo che Eric ed Annie decidano di acquistare finalmente la casa nella quale vivono ormai da molti anni ma che in realt\u00e0 \u00e8 sempre appartenuta alla Chiesa. Nel frattempo Ruthie \u00e8 arrabbiata con Martin perch\u00e9 pensa che il ragazzo andr\u00e0 ad abitare nell'appartamento sul garage non appena Lucy e Kevin si trasferiranno. Peter sospetta che suo padre possa avere in ballo un \"affare\"\nUna birra di troppo.\nLucy e Kevin festeggiano il loro primo anniversario di matrimonio e riflettono di quando saranno pronti ad avere una famiglia ma le cose cambiano quando Lucy si rifiuta di bere champagne con il marito durante la cena d'anniversario. Cecilia e Martin capiscono che la loro relazione finir\u00e0 non appena Cecilia andr\u00e0 al college. Jeffrey chiede a Chandler di buttare tutti gli alcolici presenti in casa. Peter mente a Ruthie riguardo agli impegni della serata quando la ragazzina gli chiede di aiutarla a fare da baby-sitter ai gemelli. Con questo, Peter viene ritenuto scomparso ma crea delusione quando Eric, Vic e Kevin lo trovano a bere alcool con alcuni amici al parco. Infine, una nuova coppia della citt\u00e0 invita Eric ed Annie a cena perch\u00e9 hanno un grandissimo problema... come decorare la loro nuova casa!\nI bambini perduti.\nLucy trova suo marito Kevin e la sua partner di lavoro Roxanne in una posa compromettente durante un appostamento alla gioielleria. La relazione tra Marin e Cecilia si complica quando capiscono di non poter passare molto tempo insieme a causa degli allenamenti di lui e del lavoro di lei. Nel frattempo, Ruthie e Peter, che si perdono durante una gita scolastica, passano il pomeriggio in attesa dell'arrivo del Reverendo Camden con i \"Bambini Perduti\" Nicodemus e Jacob, che raccontano loro la loro storia strappa lacrime della vita in Sudan durante la guerra e dell'arrivo in America.\nPiccole bugie: Parte 1.\nMatt, che ha dei problemi nel suo matrimonio con Sarah, torna a Glen Oak per una visita e durante il viaggio in aereo incontra la sua ex fidanzata Heather. Simon, inaspettatamente, annuncia il suo ritorno a casa per l'estate. Inoltre, Lucy \u00e8 determinata a scoprire perch\u00e9 Roxanne \u00e8 improvvisamente troppo occupata per uscire con lei; Lucy \u00e8 convinte che l'amica sta segretamente cercando di diventare detective alle spalle di Kevin. Ruthie ha un segreto verso i suoi genitori riguardo alla visita di una ragazza messicana. Infine, Martin viene a sapere da Mac che tutta la squadra pensa che lui e Cecilia facciano sesso.\nPiccole bugie: Parte 2.\nIn casa Camden permane il caos con Matt che sta cercando di salvare il suo matrimonio e nel frattempo cerca di capire cosa prova per la sua ex fidanzata Heather. Nel frattempo, il ritorno di Simon a Glen Oak crea dei conflitti di sentimento per la sua ex ragazza Cecilia, che non capisce cosa prova veramente per Simon e nel frattempo \u00e8 fidanzata con Martin. Inoltre, Maria, la ragazza messicana che viene ospitata da Ruthie per lo scambio culturale, appare molto interessata al fidanzato di Ruthie, Peter. Infine i neo-nonni Eric ed Annie prendono un volo per New York nonostante Mary non voglia avere la sua famiglia intorno durante il parto."}
{"id": "1071301", "revid": "6923", "url": "https://it.wikipedia.org/wiki?curid=1071301", "title": "Soccorso Rosso Militante", "text": "Il Soccorso Rosso Militante, inizialmente nato come semplice Soccorso Rosso (in riferimento a quello comunista), fu una struttura organizzativa italiana creatasi negli anni di piombo inizialmente per fornire aiuto agli operai nelle lotte di fabbrica e ai militanti colpiti dalla repressione, poi per fornire assistenza legale, economica e monitoraggio delle condizioni carcerarie dei militanti della sinistra extraparlamentare nelle carceri italiane. Contribu\u00ec, insieme al movimento di Lotta Continua, a sensibilizzare l'opinione pubblica riguardo alla situazione carceraria in Italia.\nStoria.\nDall'autunno 1968 il Collettivo teatrale \"La Comune\", del quale facevano parte Dario Fo e Franca Rame, incominci\u00f2 a raccogliere, in maniera irregolare e discontinua, fondi \u00abper fabbriche occupate, per sostenere compagni incarcerati nel corso delle lotte antifasciste ed antimperialiste a livello nazionale ed internazionale\u00bb, resuscitando l'idea del Soccorso Rosso Internazionale attivo tra i partigiani durante la guerra di Liberazione. In quel modo si voleva garantire un supporto legale attraverso degli avvocati di sinistra agli attivisti. Oltre alla raccolta di fondi e al supporto legale le attivit\u00e0 di Soccorso Rosso includevano l'invio di lettere, pacchi e soldi ai detenuti politici e alle rispettive famiglie; la visita in carcere dei detenuti; la denuncia delle ingiustizie e degli abusi sui carcerati alla stampa, ai parlamentari italiani e ai magistrati; la denuncia delle torture e dei maltrattamenti subiti durante gli interrogatori e la detenzione, e delle condizioni disumane nelle carceri.\nDopo la strage di piazza Fontana del 1969, giudicata una \u00abstrage di Stato\u00bb, e la morte in Questura dell'anarchico Giuseppe Pinelli, Soccorso Rosso diede inizio a una campagna per la liberazione di Pietro Valpreda, sospettato di essere colpevole per la strage. Franca Rame instaur\u00f2 un rapporto epistolare con il carcerato e gli altri anarchici detenuti per molti mesi. Valpreda scrisse anche un \u00abdiario dalla galera\u00bb. Gli scritti furono riprodotti su volantini e opuscoli e fecero luce per la prima volta sulle condizioni del carcere: ad esempio dei luoghi di detenzione piccoli e sporchi, il tempo contingentato e il sesso negato.\nA met\u00e0 del 1972 il Soccorso Rosso divent\u00f2 formalmente Soccorso Rosso Militante (nome gi\u00e0 utilizzato nei manifesti a partire dal '69) per rispondere in modo pi\u00f9 efficace alle richieste sempre maggiori di sostegno economico e legale dei carcerati. L'aiuto si estese anche ai detenuti \"comuni\" che lottavano per migliorare le condizioni carcerarie (dette \u00abavanguardie interne\u00bb) e che mostravano interesse per le lotte esterne. Ogni carcerato veniva messo in contatto con i simpatizzanti (dei sottoscrittori) che risiedevano nelle vicinanze del carcere. In pochi mesi le persone coinvolte nell'aiuto ai carcerati furono circa 10.000 in tutta Italia. I comitati locali pi\u00f9 attivi, come Roma e Bologna, organizzavano iniziative di sensibilizzazione dell'opinione pubblica sulle condizioni carcerarie attraverso mostre fotografiche sulle lotte dei detenuti, volantini, manifestazioni politiche e assemblee.\nNel 1974, in seguito all'omicidio del giovane militante del FUAN Carlo Falvella da parte dell'anarchico Giovanni Marini, Soccorso Rosso Militante organizz\u00f2 una campagna innocentista e pubblic\u00f2 un pamphlet intitolato \"Il caso Marini\", nel quale si illustrava la difesa dell'anarchico Giovanni Marini. Parteciparono alla stesura del documento Pio Baldelli, Lanfranco Binni, Marco Boato, Sandro Canestrini, Dario Fo, Giambattista Lazagna, Roberto Matta, Franca Rame, Giulio Savelli, Giuliano Spazzali e Pietro Valpreda. Nello stesso anno Marini, nonostante l'intervento in sua difesa di Umberto Terracini, fu comunque condannato per omicidio preteintenzionale.\nLa loro azione si estese anche a fornire aiuti ai ricercati in fuga all'estero. Si svilupp\u00f2 anche nella produzione di documenti sulla situazione carceraria e pi\u00f9 in generale sulla lotta politica e le tematiche della sinistra italiana in quel periodo. Un intervento molto conosciuto fu quello in favore degli autori della strage conosciuta come il Rogo di Primavalle, in cui Soccorso Rosso sostenne l'innocenza degli autori dell'incendio della casa di un militante dell'MSI (fatto che caus\u00f2 la morte di due dei suoi figli). La battaglia innocentista di Soccorso Rosso fu uno dei fattori che port\u00f2 all'assoluzione in primo grado degli autori, poi condannati definitivamente in secondo grado, quando ormai erano scappati all'estero.\nNel 1976 SRM pubblica, presso Feltrinelli, un libro dossier sulle Brigate Rosse fornendo un'interpretazione di sinistra militante delle loro azioni. La attivit\u00e0 di \"Soccorso Rosso Militante\" fu oggetto di indagini da parte della magistratura italiana con l'accusa di associazione sovversiva e sostegno al terrorismo. Si ridusse durante gli anni ottanta detti del \"riflusso\" e molti dei suoi componenti si spostarono verso posizioni politicamente meno radicali.\nEsponenti.\nTra le persone che hanno pubblicamente dichiarato o di cui \u00e8 stata accertata l'appartenenza all'associazione troviamo:"}
{"id": "1071304", "revid": "228587", "url": "https://it.wikipedia.org/wiki?curid=1071304", "title": "Sulla spiaggia", "text": "Sulla spiaggia (\"La Baignade\") \u00e8 un dipinto realizzato il 12 febbraio 1937 dal pittore spagnolo Pablo Picasso.\n\u00c8 conservato nel Peggy Guggenheim di Venezia.\nAll'inizio del 1937, l'artista si dedic\u00f2 a disegni e incisioni di denuncia contro la Guerra civile spagnola: da questi nacque anche Guernica. Nel frattempo, realizz\u00f2 opere di tutt'altro genere, come questa, che si rif\u00e0 a Le tre bagnanti del 1920.\nL'opera \u00e8 stata realizzata in Francia, nei pressi di Versailles: se ne conservano due disegni preparatori.\nLe due giovani bagnanti sembrano scolpite in pietra pomice, ma nonostante questo sono dotate di un'estrema grazia e gentilezza."}
{"id": "1071305", "revid": "88558066", "url": "https://it.wikipedia.org/wiki?curid=1071305", "title": "Episodi di Settimo cielo (nona stagione)", "text": "Questa voce contiene riassunti, dettagli e crediti dei registi e degli sceneggiatori della nona stagione della serie TV Settimo cielo. Negli Stati Uniti \u00e8 stata trasmessa per la prima volta il 13 settembre 2004 e si \u00e8 conclusa l'23 maggio 2005. In Italia \u00e8 andata invece in onda su Italia 1 dal 23 giugno al 1\u00ba agosto 2005.\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star."}
{"id": "1071306", "revid": "159018", "url": "https://it.wikipedia.org/wiki?curid=1071306", "title": "Simulatore di induttanza", "text": ""}
{"id": "1071307", "revid": "767487", "url": "https://it.wikipedia.org/wiki?curid=1071307", "title": "Ritratto di Nush Eluard", "text": "Ritratto di Nush Eluard \u00e8 un dipinto a olio su tela (203x188 cm) realizzato nel 1937 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nLa donna ritratta \u00e8 la moglie del poeta Paul \u00c9luard. Due luci diverse - una solare, l'altra lunare - investono il viso della donna, creando un effetto di divisione del volto."}
{"id": "1071308", "revid": "44638", "url": "https://it.wikipedia.org/wiki?curid=1071308", "title": "Il Sassarese", "text": ""}
{"id": "1071309", "revid": "38120", "url": "https://it.wikipedia.org/wiki?curid=1071309", "title": "Mister E", "text": "Mister E, il cui vero nome \u00e8 Erik, \u00e8 un personaggio dei fumetti creato da Bob Rozakis e Dan Spiegle, pubblicato dalla DC Comics. Appartiene principalmente nell'universo Vertigo, nonostante appaia talvolta anche nell'Universo DC. La sua prima apparizione \u00e8 in \"Secrets of the Haunted House\" n. 31 (dicembre 1980), ed \u00e8 stato un personaggio ricorrente della serie per dieci numeri. \u00c8 stato poi modificato radicalmente da Neil Gaiman per essere utilizzato in \"The Books of Magic\", dopo il quale \u00e8 apparso in una miniserie propria. Questa miniserie sembra non essere in \"continuity\" poich\u00e9 alcuni dettagli presenti in essa contraddicono quanto narrato nella successiva serie regolare della Vertigo \"Books of Magic\".\nBiografia del personaggio.\nQuando era un ragazzo Erik veniva ripetutamente picchiato dal padre. Erik cerc\u00f2 di proteggere sua sorella Katarina da suo padre ma non ci riusc\u00ec. Un giorno Erik trov\u00f2 delle fotografie di sua madre e di sua sorella nascoste sotto il letto del padre. Questi scopr\u00ec che Erik era a conoscenza dei suoi segreti, cos\u00ec cav\u00f2 gli occhi di Erik con un cucchiaio affilato. Suo padre credeva che l'umanit\u00e0 fosse intrinsecamente malvagia e pensava che accecando suo figlio, egli lo stava salvando dalla tentazione. Queste esperienze giovanili resero Erik uno psicotico e un pericoloso fanatico: ama ancora profondamente suo padre, cos\u00ec tanto da cancellare dalla sua mente il motivo per cui egli l'ha menomato, inventandosi che lo ha fatto perch\u00e9 aveva colto Erik mentre sbirciava furtivamente una rivista per adulti.\nErik si spost\u00f2 a Boston e sotto il nome di Mister E raggiunse la fama sia come storico che come vigilante che scova e distrugge ci\u00f2 che percepisce essere malvagio. Il suo forte \u00e8 il soprannaturale e nel corso degli anni si \u00e8 scontrato con molte creature magiche.\nMister E si \u00e8 unito a Dottor Occult, John Constantine e allo Straniero Fantasma per insegnare al giovane Tim Hunter la magia. Tim era destinato a diventare il pi\u00f9 potente mago del mondo e che sarebbe stato l'ago della bilancia che avrebbe cambiato le sorti del destino del mondo portandolo a un futuro completamente nuovo. Ma Mister E credeva che un giorno egli sarebbe potuto diventare una minaccia per l'umanit\u00e0. Mister E viaggi\u00f2 nel futuro con Tim, mostrandogli una linea temporale in cui Tim guidava le forze del male contro il mondo. Tuttavia, come ammesso da E, nessun futuro \u00e8 scritto e non \u00e8 chiaro quale sar\u00e0 quello che si verificher\u00e0 alla fine. Mister E cerc\u00f2 quindi di uccidere Tim, ma fu fermato da Destino e Morte. Essi rispedirono Tim indietro nel suo tempo, ed indebolirono temporaneamente Mister E in modo tale che egli potesse andare indietro nel tempo un passo alla volta.\nMister E era determinato a tornare ed uccidere Tim, ma fu distolto dal proposito in tempo dalla Tentatrice e dallo Shadower. Questi due esseri mistici rappresentavano parti represse della mente di Mister E. Alla fine Mister E e lo Shadower distrussero la Tentatrice.\nNel suo viaggio di ritorno dalla fine del tempo, E si \u00e8 imbattuto in Pyotr Konstantin che lo ha seguito passo passo fino al presente.\nMister E ha preso la difficile decisione di lasciare vivere in pace Tim Hunter, spezzando in questo modo il ciclo di violenza iniziato dal padre di E.\nPoteri e abilit\u00e0.\nIn origine, Mister E era stato accecato da un incidente misterioso. Questo incidente gli diede la capacit\u00e0 soprannaturale di \"sentire\" gli altri. Spesso porta con s\u00e9 armi per combattere creature soprannaturali (proiettili in argento, paletti, crocifissi ecc.).\nNella narrazione di \"Books of Magic\" Mister E fu accecato quando era ancora un bambino, dopo che il padre squilibrato gli cav\u00f2 gli occhi per aver fissato una donna di basso carattere morale (sua madre). Ha anche la capacit\u00e0 mistica di vedere \"ci\u00f2 che deve essere visto\", e pu\u00f2 vedere il bene e il male nell'animo delle persone. Mister E soffre anche di un disordine dissociativo dell'identit\u00e0 (prima noto come disordine della personalit\u00e0 multipla), passando dall'essere una persona moderata ad essere un Cristiano fondamentalista psicotico."}
{"id": "1071310", "revid": "949200", "url": "https://it.wikipedia.org/wiki?curid=1071310", "title": "Donna seduta (Picasso 1938)", "text": "Donna seduta \u00e8 un dipinto a olio su tela (65x50 cm) realizzato nel 1938 dal pittore spagnolo Pablo Picasso. Fa parte di una collezione privata.\nTra il 1937 ed il 1938 Picasso speriment\u00f2 la tecnica della cosiddetta \"ragnatela\", cio\u00e8 una struttura a rete nella quale forme e colori sono imprigionati da una spirale variopinta.\nPicasso realizz\u00f2 un altro quadro intitolato \"Donna seduta\" nel 1920."}
{"id": "1071315", "revid": "72396", "url": "https://it.wikipedia.org/wiki?curid=1071315", "title": "Muco", "text": "Il muco \u00e8 un colloide viscoso formato dalle ghiandole mucipare di numerosi tessuti del corpo. \nViene prodotto nei ripiegamenti delle mucose degli organi e generalmente contiene enzimi antisettici. \u00c8 fatto di proteine glicosilate e di sali disciolti in acqua.\nFunzioni.\nSistema respiratorio.\nNel sistema respiratorio il muco ha il compito di catturare batteri e pulviscolo evitandone l'entrata nel corpo; questo accade prevalentemente nel naso. Inoltre ha un compito fondamentale nel tenere le mucose del corpo sempre umide per evitarne l'essiccamento.\nSegno di numerose e spesso comuni malattie \u00e8 il raffreddore mucoso, contenente componenti dell'infiammazione e muco. Tuttavia, ad opera dell'infezione virale e della risposta infiammatoria, avviene la distruzione delle cellule deputate a produrre muco nelle prime vie respiratorie, s\u00ec che in tali condizioni non si debba pi\u00f9 parlare di muco, ma di essudato.\nApparato digerente.\nNell'apparato digerente, il muco \u00e8 usato come lubrificante per il passaggio del cibo attraverso l'intestino e a rendere flessibili le superfici interne. Nello stomaco il muco ha un'importanza fondamentale, poich\u00e9 funge da ulteriore protezione alla mucosa gastrica dagli acidi digestivi (HCl) presenti nel succo gastrico.\nIl muco non solo forma una barriera fisica, ma influenza le capacit\u00e0 immunogene intestinali aumentando la tolleranza immunologica, cio\u00e8 la mancata risposta dei linfociti verso i batteri saprofiti.\nApparato riproduttivo.\nNell'apparato riproduttivo femminile aiuta a prevenire le infezioni e aiuta il movimento del pene all'interno della vagina durante il rapporto sessuale.\nIl muco cervicale, invece, aiuta la corsa degli spermatozoi. Questo tipo di muco cambia consistenza a seconda del periodo del ciclo mestruale: durante l'ovulazione il muco cervicale \u00e8 chiaro, adatto al passaggio degli spermatozoi; dopo l'ovulazione diventa pi\u00f9 denso e tende a impedire l'accesso di eventuali agenti patogeni all'utero. Uno dei metodi di riconoscimento della fertilit\u00e0 (metodo Billings) consiste appunto nel verificare costantemente aspetto e consistenza del muco cervicale per prevedere o impedire le possibilit\u00e0 di fecondazione.\nNell'apparato genitale maschile viene prodotto in quantit\u00e0 modeste ed \u00e8 uno dei componenti minori dello sperma."}
{"id": "1071316", "revid": "726373", "url": "https://it.wikipedia.org/wiki?curid=1071316", "title": "Wings (videogioco)", "text": "Wings \u00e8 un videogioco sviluppato dalla Cinemaware per i computer Amiga nel 1990 e in seguito portato su Game Boy Advance. \u00c8 stato pubblicato negli Stati Uniti dalla stessa Cinemaware, mentre in Europa \u00e8 stato commercializzato da Mirrorsoft.\nModalit\u00e0 di gioco.\nIl gioco include varie modalit\u00e0 con grafica bidimensionale e tridimensionale. Il gioco ha un gameplay orientato all'azione e include una serie di intermezzi che servono a creare l'atmosfera di un classico film sulla prima guerra mondiale. Il simulatore tridimensionale non \u00e8 basato su reali aeroplani dell'epoca, ma su aeroplani verosimili, con prestazioni adeguate per l'epoca.\nWings per Game Boy Advance incluse una grafica migliorata, nuove opzioni e un gameplay aggiornato.\nRemake.\nNe \u00e8 stata realizzata una versione Flash che pu\u00f2 essere giocata gratuitamente tramite web browser; questa versione include delle missioni di combattimento singolo con grafica tridimensionale.\nNel novembre 2013 \u00e8 partita una campagna sul sito Kickstarter, poi conclusa positivamente con la pubblicazione nell'ottobre 2014 del remake del videogioco, \"Wings\", disponibile per sistema Windows e successivamente per iOS e Android."}
{"id": "1071319", "revid": "159018", "url": "https://it.wikipedia.org/wiki?curid=1071319", "title": "Circuito di girazione", "text": ""}
{"id": "1071326", "revid": "45891", "url": "https://it.wikipedia.org/wiki?curid=1071326", "title": "Tesla coil", "text": ""}
{"id": "1071328", "revid": "59948", "url": "https://it.wikipedia.org/wiki?curid=1071328", "title": "Aceldama", "text": ""}
{"id": "1071329", "revid": "36426", "url": "https://it.wikipedia.org/wiki?curid=1071329", "title": "Castello di Rodengo", "text": "Il castello di Rodengo (ted.: Schloss Rodenegg) \u00e8 un castello medioevale che si trova nei pressi del paese di Rodengo, all'inizio della val Pusteria, in Alto Adige. L'interno \u00e8 visitabile in alcuni periodi durante l'anno.\nStoria.\nLa fortezza fu eretta da Friedrich von Rodank nel 1140 sopra uno sperone roccioso che domina la valle sottostante e rimase in suo possesso fino al 1300. Il castello \u00e8 rimasto nel corso della storia imprendibile, ed \u00e8 oggigiorno ben tenuto e anche per questo ammirato.\nIl castello fu ampliato dei discendenti del noto poeta Oswald von Wolkenstein nel 1530, affermandosi come uno dei pi\u00f9 imponenti dei castelli dell'Alto Adige. Attualmente sono rimasti la torre, un modesto palazzo e una cappella.\nAl giorno d'oggi all'interno degli edifici si trova un museo, visitabile dal 15 marzo fino al 15 ottobre (escluso il luned\u00ec); inoltre spesso viene utilizzato per cerimonie come matrimoni.\nIl castello e il paese sono situati in una particolare posizione che gode di un panorama mozzafiato e una strada panoramica costantemente soleggiata; infatti da Rodengo, si apre in tutta la sua bellezza l'alpe di Rodengo, un altipiano che sorge a ben 1800 m di quota.\nDescrizione.\nIl castello \u00e8 famoso soprattutto per i suoi affreschi, rinvenuti solo nel 1972, che rappresentano 11 scene del \"Ciclo di Ywain\" (dell'inizio del XIII secolo) composto da Hartmann von Aue, in cui l'eroe \u00e8 basato sulla figura storico-leggendaria di Owain mab Urien. Tali affreschi sono i pi\u00f9 antichi d'Europa nel loro genere.\nNotevoli anche il \"serraglio\" e la cappella dedicata a San Michele."}
{"id": "1071330", "revid": "1226", "url": "https://it.wikipedia.org/wiki?curid=1071330", "title": "Sulle spirali", "text": "Sulle spirali \u00e8 un trattato di Archimede contenente 28 proposizioni, 7 problemi e 21 teoremi."}
{"id": "1071331", "revid": "1543377", "url": "https://it.wikipedia.org/wiki?curid=1071331", "title": "Contea di Ravalli", "text": "La contea di Ravalli (in inglese Ravalli County) \u00e8 una contea del Montana. Il suo capoluogo amministrativo \u00e8 Hamilton. La contea si trova nella vallata montana tra i monti Sapphire ad est ed i monti Bitterroot ad ovest, alla quale spesso ci si riferisce col nome di Valle Bitterroot.\nStoria.\nLa contea di Ravalli fu il territorio della trib\u00f9 indiana dei Bitterroot Salish. La suddetta trib\u00f9 ebbe un incontro nel 1805 con la spedizione capitanata da M. Lewis e W. Clark, i quali notarono subito le intenzioni amichevoli dei nativi. La Chiesa romana cattolica trov\u00f2 subito un grande interesse nel creare una missione nella zona e nel 1841 fu fondata Stevensville. Nel 1891 la trib\u00f9 venne relegata nell'attuale riserva di Flathead secondo quanto stabilito dal Trattato di Hellgate.\nNel 1877 Capo Giuseppe con la sua trib\u00f9 dei Nez-Perc\u00e9 attravers\u00f2 la contea di Ravalli, cercando di raggiungere il Canada scappando dalla loro riserva.\nLa Contea di Ravalli fu creata dal Parlamento del Montana il 3 marzo 1893. Prende nome dal gesuita ferrarese Antonio Ravalli, che giunse nella Bitterroot Valley nel 1845.\nGeografia fisica.\nLa contea ha un'area di 6.217 km\u00b2, di cui lo 0,25% \u00e8 coperto d'acqua. Confina con le seguenti contee:\nEconomia.\nLa storia economica della contea riguarda principalmente l'agricoltura ed il legname. Marcus Daly, uno dei \"Re del rame\" provenienti da Butte, inizi\u00f2 le operazioni di insediamento nell'area. Recentemente la principale fonte di guadagno arriva dal turismo.\nLa valle tocca il Selway-Bitterroot Wilderness, un'area protetta che offre una grande variet\u00e0 di ambienti selvaggi ed ospita le rimanenti comunit\u00e0 di orsi Grizzly e lupi della zona."}
{"id": "1071332", "revid": "59948", "url": "https://it.wikipedia.org/wiki?curid=1071332", "title": "Fiume Sha Tau Kok", "text": ""}
