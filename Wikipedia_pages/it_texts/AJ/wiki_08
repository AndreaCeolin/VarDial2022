{"id": "1079365", "revid": "1080414", "url": "https://it.wikipedia.org/wiki?curid=1079365", "title": "Giusto Pio", "text": "Biografia.\nLa formazione e gli anni in RAI.\nFiglio del capo ufficio tecnico della Fervet, trascorre l'infanzia a San Floriano, frazione di Castelfranco Veneto. Il padre, tra i primi della provincia ad acquistare una radio, infonde in Giusto Pio la passione per la musica, che coltiva studiando solfeggio e violino. Allo scoppiare della guerra \u00e8 renitente alla leva, ma negli ultimi anni del conflitto viene arruolato nell'Organizzazione Paladino, costituita da giovani manovali col compito di riparare i danni provocati dai bombardamenti.\nNel 1947 si diploma in violino e composizione al Conservatorio Benedetto Marcello di Venezia, sotto la guida del violinista Luigi Ferro e, per la composizione, di Gian Francesco Malipiero. Tre anni dopo, vince un concorso di ammissione e diventa violino di concertino dell'orchestra di musica sinfonica della RAI di Milano, guidata a quel tempo da Cinico Angelini. Pio si trasferisce quindi nel capoluogo lombardo, dove abiter\u00e0 fino al 1988. Nel novembre 1952 sposa Maria Bottari, da cui avr\u00e0 i due figli Stefano e Giulietta.\nAll'attivit\u00e0 in RAI affianca la partecipazione a complessi cameristici dal repertorio medievale e rinascimentale (\"Letitiae Musicae\") e barocco (\"Complesso Strumentale Italiano\", \"Symposium Musicum Milano\"), formati insieme a musicisti come Rinaldo Tosatti, Giuseppe Magnani e i fratelli Riccardi, Tito e Riccardo. In queste formazioni suona strumenti d'epoca, tra cui la viella, la ribeca e la lira da braccio. Nel 1953 vince con il \"Giovane Quartetto di Milano\" una borsa di studio dell'Accademia Nazionale di Santa Cecilia e il Concorso internazionale di Ginevra. Durante il suo soggiorno a Ginevra ha l'occasione di suonare nel castello di Merlinge alla presenza della principessa Maria Jos\u00e9.\nPrende parte in qualit\u00e0 di turnista alle incisioni di canzoni per molti cantanti pop degli anni '50 e '60, tra cui Luciano Tajoli, Claudio Villa, Nilla Pizzi, Tony Dallara, Modugno, Celentano e Mina. Registra anche alcuni dischi di musica classica e jazz, come \"Concerti Grossi\" di Francesco Geminiani, \"Quartetto Creolo\" di Livio Cerri e \"Cantate ed arie\" di Alessandro Stradella.\nIl sodalizio con Battiato e il passaggio alla musica leggera.\nA met\u00e0 degli anni '70 comincia a dare lezioni di violino al musicista d'avanguardia Franco Battiato, presentatogli dal pianista Antonio Ballista. I due diventano in breve tempo amici, accomunati da uno stesso modo di intendere la musica. Entrambi provano una certa avversione verso la rigidit\u00e0 degli schemi che si applicano nell'interpretazione della musica classica. Fra le prime collaborazioni del duo si ricorda il singolo di Ombretta Colli \"Pop Star\"/\"La solfa del destino,\" nel quale seppur non accreditati su disco, collaborano agli arrangiamenti, musiche e testi . Nello stesso periodo producono l'album \"Juke Box\", in cui Pio suona nei brani \"Martyre C\u00e8leste\" e \"Telegrafi\". Pio comincia anche a esibirsi dal vivo con improvvisazioni al violino in coppia con Battiato, eseguendo composizioni come \"Nevrastenia\". Nel confrontare queste nuove esperienze con le precedenti in ambito orchestrale, Giusto Pio afferma: \u00abIl triste del far musica consiste nel suonare quello che vogliono gli altri, quando vogliono gli altri, come vogliono gli altri. Qui invece suono quello che voglio io, quando voglio io, come voglio io. L\u00e0 mi considerano solo se sbaglio, stecco, non intono, fischio. Qui la gente ascolta quello che ho da dire. Non mi sembra di essere un acrobata del circo equestre che per il piacere degli altri cammina su un filo ed ha paura di cadere.\u00bb Per diversi anni, Battiato e Pio saranno in strettissima collaborazione, componendo, arrangiando e registrando insieme quasi tutti i progetti a cui prendono parte. I due condivideranno anche l'interesse per la dottrina filosofico-esoterica di Gurdjieff, appresa da Pio con la frequentazione di corsi tenuti a Milano da Henri Thomasson. In quegli anni Pio e Battiato realizzarono un disco, tutt'ora inedito, al cui progetto partecip\u00f2 anche Juri Camisasca, sotto la produzione di \"Angelo Carrara\", menzionato come \"Cigarettes\", del quale ben poco si conosce, se non che due brani dell'album, \"Halley e Capitano Nemo\", furono inseriti nell'LP \"Note\" pubblicato nel 1987 . Il disco, costituito da nove tracce, non vide mai la luce, probabilmente a causa dello scarso interesse dimostrato dalle case discografiche . Nel 1978 il duo produce il 33 giri di Affredo Cohen \"Come barchette dentro un tram,\" mentre l'anno successivo compongono \"Valery\" (archetipo di Alexanderplatz, poi affidata e portata al successo da Milva) e \"Roma\". Sempre nel 1978 Battiato e Pio curano gli arrangiamenti dello spettacolo teatrale di Giorgio Gaber, \"Polli d'allevamento\", mentre nei primi mesi del 1979 esce \"Motore immobile\", primo album in studio di Pio, caratterizzato dallo stile sperimentale e meditativo tipico delle sue esibizioni dal vivo di quel periodo. Battiato e Pio tentano un approccio in prima persona alla musica leggera con il singolo \"Adieu/San Marco\", pubblicando il disco col falso nome \"Astra\" sulla cui copertina \u00e8 presente una foto del figlio di Giusto Pio, Stefano, studente di violino a La Fenice di Venezia, incaricato poi di partecipare a tutte le iniziative promozionali collegate al disco. \"Adieu\" verr\u00e0 interpretata col nome \"Canterai se canter\u00f2\" da Catherine Spaak e infine da Milva col titolo \"Una storia inventata\", portandola al successo. Nel settembre 1979, esce il primo LP di musica pop di Battiato, \"L'era del cinghiale bianco\", che ottiene un discreto riscontro commerciale. I consensi aumentano col successivo \"Patriots\". Sempre nello stesso anno \u00e8 coautore dell'album \"Capo nord\" di Alice contenente il primo vero successo commerciale firmato Battiato-Pio: \"Il vento caldo dell'estate\". Ulteriore conferma arriv\u00f2 nel 1981 con \"La voce del padrone\", pietra miliare della musica leggera italiana, che decret\u00f2 l'abilit\u00e0 compositiva dei due: fu infatti il primo long playing a superare il traguardo del milione di copie vendute in Italia. Tra i brani entrati nella cultura popolare si ricorda; \"Centro di gravit\u00e0 permanente, Cuccurucucu, Bandiera bianca\". Il disco rest\u00f2 al primo posto in classifica per diciotto settimane non consecutive fino all'ottobre del 1982 per cedere il posto al successivo album \"L'arca di No\u00e8\". Da questo periodo in avanti la collaborazione tra i due musicisti port\u00f2 a inanellare continui successi: compongono e producono l'album \"Alice,\" contenente \"Per Elisa\", brano vincitore del festival di Sanremo 1981; oltre a questo, un altro grande successo fu \"Una notte speciale\", che entr\u00f2 in classifica in Germania restandoci per due anni. \u00c8 la volta poi di \"Energie\" pubblicato nell'ottobre 1981 per Giuni Russo diventato anche questo pietra miliare della musica italiana. Nello stesso anno Pio abbandona definitivamente il suo posto in RAI per dedicarsi completamente alla musica leggera, pubblicando l'anno seguente \"Legione straniera\", album di pop strumentale per cui viene realizzato anche un videoclip del brano principale. A quest'ultimo seguir\u00e0 un secondo singolo \"Ostinato,\" utilizzato come sigla del programma televisivo \"Sereno variabile\". Eseguir\u00e0 le musiche di questo disco come apri concerto della tourn\u00e9e de \"La voce del padrone\". \nCompone con Battiato i pezzi per l'album \"Milva e dintorni\" fra i quali spicca la splendida \"Alexanderplatz\", divenuto un grande successo della cantante. Collabora anche al disco \"Azimut\" di Alice componendo con Battiato un altro grande successo: \"Messaggio\". \u00c8 la volta poi di \"Un'estate al mare:\" entr\u00f2 in classifica il 7 agosto 1982 per restarci fino al 20 novembre dello stesso anno, salendo di giorno in giorno fino ai vertici della Top Ten. Compone con Battiato, \"L'arca di No\u00e8\", che super\u00f2 presto il mezzo milione di dischi, portandosi in prima posizione della classifica; tra i brani pi\u00f9 significativi: \"Radio Varsavia\" e \"Voglio vederti danzare\". Nel 1983 esce l'album \"Restoration\", dalle sonorit\u00e0 pi\u00f9 elettroniche rispetto al precedente, ottenendo ottimi riscontri. Il disco contiene, tra gli altri, anche il brano \"Rodolfo Valentino\" proposto lo stesso anno alla cantante Farida che lo incise assieme ad \"Oceano Indiano\" per il relativo singolo\".\" Parallelamente esce \"Orizzonti perduti\" e partecipa poi al disco \"Vox\", di Giuni Russo, firmando con Battiato il singolo \"Good Good Bye/Post moderno\". Per Sibilla compone \"Oppio\", portata a Sanremo 1983, oltre ai brani \"Sud Africa, Alta tensione, Svegliami e Sex appeal to Europe\", i quali dovevano far parte, con \"Plaisir d'amour\" di un album prodotto dal duo Battiato-Pio, ma mai realizzato a causa dal calo di interesse del pubblico per la cantante, dovuto probabilmente all'esecuzione poco soddisfacente di Sanremo (forse imputabile ad un disguido tecnico). Nell'aprile dell'84 Alice e Battiato rappresentarono l'Italia all'Eurofestival con il brano \"I treni di Tozeur\", ottenendo il quinto posto; il brano venne pubblicato nel singolo \"I treni di Tozeur/Le biciclette di Forl\u00ec\" che entr\u00f2 nell'hit parade di diversi paesi europei, raggiungendo la terza posizione della classifica italiana. Nello stesso periodo Pio e Battiato collaborano al disco \"Una donna tutta sbagliata\" di Ombretta Colli, poco dopo esce il singolo \"Auto-motion\" utilizzato come sigla per il programma di divulgazione scientifica \"Chip\".\nDopo l'LP \"Mondi lontanissimi\", Pio comincia ad allontanarsi gradualmente dalla produzione del cantautore siciliano. Smette infatti di collaborare con Battiato alla fase compositiva delle nuove canzoni, ma continua ad accompagnarlo nelle sue esibizioni, in qualit\u00e0 di violinista e conduttore d'orchestra. In particolare nel 1989 ha occasione di dirigere l'orchestra di Battiato in un concerto in Vaticano alla presenza di papa Giovanni Paolo II. Nel 1990 Battiato e Pio compongono insieme le musiche della tragedia \"I Persiani\", per la regia di Mario Martone. Nel 1992 partecipano al Concerto di Baghdad, presso il Teatro Nazionale, un evento che faceva parte dell'iniziativa umanitaria per l'infanzia irachena \"Un ponte per Baghdad\". Nello stesso periodo collabora all'opera in due atti \"Gilgamesh\". L'anno seguente prende parte all'opera \"Messa Arcaica\" dirigendone l'orchestra durante alcune rappresentazioni live\".\" Dopo il 1994 Pio smette di seguire Battiato nei suoi concerti, per non risultare una \u00abpalla al piede\u00bb, dato l'avanzare dell'et\u00e0. Rimarr\u00e0 comunque immutato il loro rapporto di profonda amicizia e stima reciproca. Torna un'ultima volta a dirigere la sua orchestra durante il Festival di Sanremo del 1999, durante il quale Battiato canta fuori gara \"Shock in my town\", \"Il mantello e la spiga\" e \"Vite parallele\".\nLa carriera da solista e il ritiro dalle scene.\nNel 1987 pubblica \"Note\", il suo ultimo album di musica pop, che abbandona i tratti rock dei due lavori precedenti per una musica pi\u00f9 calma e riflessiva. L'anno seguente esce \"Alla corte di Nefertiti\", che sancisce il ritorno di Pio alla musica sperimentale, con nuove influenze new age. Nel 1989 scrive le musiche per il film \"Un uomo di razza\" di Bruno Rasia. Nel 1990 \u00e8 la volta dell'album \"Attraverso i cieli\", lavoro ispirato dalla strage di Tienanmen, e nel 1995 di \"Missa populi\", dedicata al pontefice Giovanni Paolo II, figura profondamente ammirata dal musicista, convinto cattolico.\nDopo la \"Missa\", Pio decide di ritirarsi dal mercato discografico, continuando a comporre nel privato e per alcune mostre d'arte. Lavori inediti di questi anni comprendono la colonna sonora allo spettacolo teatrale \"Me Dea\", la musica d'accompagnamento alla mostra \"Per un altro futuro\" e il divertissement \"Preludio e morte del solfeggio\". Si dedica anche alla pittura, con l'obiettivo di rappresentare visivamente la sua musica.\nUna figura artistica che stima particolarmente \u00e8 il pittore e poeta Masi Simonetti, alle cui opere dedica diverse composizioni, tra cui \"Ou est donc?\", \"La morte del poeta\" e \"Sua maest\u00e0 il Pelmo\". Instaura anche un sodalizio con lo scultore friulano Romano Abate, per le cui mostre compone i brani \"Mater dolorosa\" e \"Stratifonia\".\nNel 2000 viene contattato dalla fondazione Villa Benzi Zecchini di Caerano di San Marco per realizzare le musiche d'accompagnamento alla mostra dell'artista Bruno Gripari, \"Le vie dell'oro\", che verranno poi commercializzate su CD. Il 6 maggio 2003 al Teatro Accademico di Castelfranco Veneto riceve dal Rotary Club il premio \"Paul Harris Fellow\". Negli anni seguenti compone due opere sacre, \"Trittico\" e \"Il cammino della croce\".\nL'11 gennaio 2011, in occasione del suo 85\u00ba compleanno, viene presentata la biografia \"Dedicato a Giusto Pio,\" pubblicata nel 2010 da Zanetti Editore,\"\" da una proposta della fondazione Villa Benzi Zecchini. Il libro \u00e8 accompagnato da un CD nel quale \u00e8 presente la \"Dolomiti Suite\", eseguita dalla nuova banda di Castelfranco Veneto e in seguito proposta all'UNESCO come inno ufficiale delle Dolomiti. A fine anno vengono inseriti i suoi ultimi due inediti, \"Centro di accoglienza\" e \"Clandestino\", nel CD allegato al volume \"Suoni versi colori sapori\", realizzato per una rassegna d'arte.\nNel 2011 rilascia un'intervista, registrata anche in video, al sito Musicletter.it e nel 2012 la sua ultima intervista a Il Giornale della Musica.\nIl 12 febbraio 2017 muore a Castelfranco Veneto all'et\u00e0 di 91 anni."}
{"id": "1079367", "revid": "36426", "url": "https://it.wikipedia.org/wiki?curid=1079367", "title": "Paesaggio estivo (Case a Murnau)", "text": ""}
{"id": "1079368", "revid": "72396", "url": "https://it.wikipedia.org/wiki?curid=1079368", "title": "Numero di Euclide", "text": "In matematica, i numeri di Euclide sono gli interi della sequenza \"E\"\"n\" = \"p\"\"n\"# + 1, dove \"p\"\"n\"# \u00e8 il primoriale di \"p\"\"n\", che \u00e8 l\"'n\"-esimo numero primo.\nDevono il loro nome al matematico greco Euclide, che li us\u00f2 nella sua dimostrazione sull'esistenza di infiniti numeri primi.\nI primi numeri di questa sequenza (identificata con il codice A006862 nell'archivio dell'OEIS) sono: 3, 7, 31, 211, 2311, 30031, 510511, ...\n\"E\"\"6\" (30031 = 59 \u00d7 509) \u00e8 il primo dei numeri di Euclide a non essere primo.\n\"E\"\"11\" \u00e8 nuovamente primo.\n\u00c8 stato congetturato, ma non dimostrato, che esista un'infinit\u00e0 di numeri di Euclide che sono anche primi."}
{"id": "1079370", "revid": "1543377", "url": "https://it.wikipedia.org/wiki?curid=1079370", "title": "Porta Catularia", "text": "Sono scarsissime le notizie sulla Porta Catularia, sulla quale ci sono solo pochi riferimenti letterari. La sua posizione sembra dover coincidere con la base della cordonata michelangiolesca che sale alla piazza del Campidoglio.\nNon \u00e8 compresa nella originale cinta delle mura serviane (che in quel punto non scendevano cos\u00ec in basso), ma appartiene alla seconda cinta in cappellaccio costruita nell'87 a.C., relativa probabilmente alla sistemazione che del colle capitolino cur\u00f2 Lutazio Catulo.\nFu aperta verosimilmente per consentire un accesso pi\u00f9 agevole al Campidoglio dalla parte del quartiere del Campo Marzio, che aveva ormai assunto notevoli dimensioni, oltre ad aver accresciuto la sua importanza dal punto di vista politico e militare.\nL'origine del nome va ricercata con molta probabilit\u00e0 nel nome dello stesso Lutazio Catulo, ma Festo la farebbe invece risalire al sacrificio di un cane che veniva annualmente celebrato nelle vicinanze. Anche Ovidio descrive il sacrificio di un cane, celebrato al V miglio della via Claudia durante la festa dei \"Robigalia\" (il 25 aprile) per scongiurare \"Robigus\", dio (o d\u00e8a?) della ruggine del grano, a non bruciare le messi con il caldo eccessivo, la \"canicula\", che viene dopo la levata eliaca di Sirio nella costellazione di Canis Maior.\nBibliografia.\nDario Sabbatucci; \"La regione di Roma antica\". Mondadori ed., Milano 1988, pagg. 138 - 140."}
{"id": "1079371", "revid": "729019", "url": "https://it.wikipedia.org/wiki?curid=1079371", "title": "Distretto di Neunkirchen", "text": "Neunkirchen \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 44 comuni, di cui 3 con status di citt\u00e0 e 17 con diritto di mercato. I dati sulla popolazione sono relativi al 15 maggio 2001."}
{"id": "1079375", "revid": "111625006", "url": "https://it.wikipedia.org/wiki?curid=1079375", "title": "Testimonianza pericolosa", "text": "Testimonianza pericolosa (\"Double Jeopardy\") \u00e8 un film per la televisione statunitense del 1992, diretto dal regista Lawrence Schiller. \u00c8 noto anche col titolo Doppio rischio.\nTrama.\nJack Hart, insegnante di Salt Lake City assiste impotente all'omicidio commesso dalla sua ex amante Lisa Burns Connelly. La ragazza, per\u00f2 afferma che si stava difendendo dal fidanzato violento, cos\u00ec viene difesa dall'avvocato Karen Hart, nonch\u00e9 moglie di Jack."}
{"id": "1079397", "revid": "228587", "url": "https://it.wikipedia.org/wiki?curid=1079397", "title": "Om (personaggio)", "text": ""}
{"id": "1079399", "revid": "6923", "url": "https://it.wikipedia.org/wiki?curid=1079399", "title": "SIMCA 1000", "text": ""}
{"id": "1079403", "revid": "125747383", "url": "https://it.wikipedia.org/wiki?curid=1079403", "title": "Beringen (Belgio)", "text": "Beringen \u00e8 un comune belga di abitanti, situato nella provincia fiamminga del Limburgo belga."}
{"id": "1079405", "revid": "1522738", "url": "https://it.wikipedia.org/wiki?curid=1079405", "title": "Ruthie Camden", "text": ""}
{"id": "1079406", "revid": "125838041", "url": "https://it.wikipedia.org/wiki?curid=1079406", "title": "Charles Bettelheim", "text": "Fu il fondatore del \"Centro per lo Studio dei Modi dell'Industrializzazione\" (in francese, \"Centre pour l'\u00c9tude des Modes d'Industrialisation\", o CEMI) alla Sorbona, e consigliere economico di governi di numerosi paesi in via di sviluppo (nel periodo della decolonizzazione). Fu una personalit\u00e0 molto influente della Nuova Sinistra francese e venne considerato \"uno dei marxisti pi\u00f9 in vista nel mondo capitalista\" (\"Le Monde\", 4 aprile 1972), non solo in Francia ma anche in Spagna, Italia, America Latina e India.\nBiografia.\nSuo padre, Henri Bettelheim, era un austriaco viennese di origine ebraica, rappresentante di una banca svizzera a Parigi, mentre sua madre era di origine francese. La famiglia lasci\u00f2 la Francia dopo lo scoppio della Prima guerra mondiale nel 1914, per trasferirsi prima in Svizzera e poi Egitto. Nel 1922, Charles Bettelheim torn\u00f2 a Parigi con sua madre mentre suo padre, rimasto in Egitto, si suicid\u00f2.\nDopo la presa del potere di Hitler nel 1933, Bettelheim ruppe i legami con la sua famiglia e ader\u00ec prima ai \"Giovani Comunisti\" (\"Jeunesses communistes\") e in seguito al Partito Comunista Francese. In aggiunta ai suoi studi di filosofia, sociologia, legge e psicologia, impar\u00f2 anche il russo. Nel luglio del 1936 arriv\u00f2 a Mosca con un visto turistico. Grazie alla padronanza della lingua ottenne un permesso di soggiorno per cinque mesi, durante i quali lavor\u00f2 prima come guida turistica, pi\u00f9 tardi con l'edizione francese del \"Giornale di Mosca\" e infine al Mosfil'm, studio cinematografico di Mosca, dove fu direttore di doppiaggio. Le sue esperienze durante il soggiorno moscovita, nella fase delle Grandi Purghe contro gli oppositori di Stalin, lo spinsero a mantenere una distanza critica dall'Unione Sovietica, senza abbandonare le sue convinzioni comuniste. Fu tuttavia espulso dal Partito Comunista per le sue critiche \"calunniose\". Nel 1937 spos\u00f2 una giovane militante comunista, Lucette Beauvallet. Durante l'occupazione nazista della Francia, cooper\u00f2 con i trotskisti francesi.\nLa sua scelta di dedicarsi all'economia non fu facile, dato che all'epoca era considerata una scienza minore; comunque avendo acquisito numerose conoscenze sull'Unione Sovietica e sulla pianificazione economica, Bettelheim pot\u00e9 colmare le sue lacune. Dopo la Seconda guerra mondiale divenne un funzionario del Ministero del Lavoro in Francia. Nel 1948 entr\u00f2 nella \"Sesta Sezione\" (Scienze Economiche e Sociali) della \"\u00c9cole Pratique des Hautes \u00c9tudes\" (EPHE), sezione che nel 1975 divenne un istituto autonomo, la \"\u00c9cole des Hautes \u00c9tudes en Sciences Sociales\" (EHESS), e che diresse fino al 1983.\nNegli anni cinquanta, Bettelheim inizi\u00f2 a lavorare come consigliere economico per i governi dei paesi del Terzo Mondo, quali quelli di Nasser in Egitto, di Nehru in India e di Ben Bella in Algeria, per i quali fu anche un portavoce. Nel 1958 cre\u00f2 una base istituzionale per le sue ricerche fondando il CEMI (vedi sopra). Nel 1963 Che Guevara lo invit\u00f2 a Cuba, dove partecip\u00f2 a un \"grande dibattito\" sull'economia socialista.\nDal 1966 crebbe particolarmente l'interesse di Bettelheim per la Cina. Aiut\u00f2 l'\"Union des jeunesses Communistes (marxiste-leniniste)\" (\"Unione dei Giovani Comunisti (Marxisti-Leninisti)\") - organizzazione maoista francese - fornendole una piattaforma teorica, senza entrarvi a farne parte direttamente. In qualit\u00e0 di presidente dell'\"Associazione Amicizia Franco-Cinese\" (\"Association des amiti\u00e9s franco-chinoises\"), visit\u00f2 numerose volte la Repubblica Popolare Cinese, con lo scopo di studiare i nuovi metodi di sviluppo industriale creati dalla Rivoluzione Culturale. Dopo la morte di Mao Tse-Tung (1976), Bettelheim divenne molto critico nei confronti dei nuovi leader che gli successero (Hua Guofeng e Deng Xiaoping), poich\u00e9 questi iniziarono ad abbandonare i principi maoisti rimpiazzandoli con una politica di modernizzazione che egli considerava reazionaria e autoritaria.\nDagli anni ottanta in poi, Bettelheim fu sempre meno al centro dell'attenzione, a seguito sia dei profondi mutamenti politici nel Terzo Mondo che del declino (poi fallimento) del socialismo reale in Europa, che rendeva obsoleto ogni dibattito sui paradigmi dello sviluppo nei paesi del sud del mondo, nella prospettiva di un'economia pianificata e indipendente dal mercato mondiale - alla quale aveva contribuito molto Bettelheim stesso.\nBettelheim visse a Parigi, ma non pubblic\u00f2 nulla nei suoi ultimi anni (inizi\u00f2 a scrivere un libro di memorie, rimasto incompiuto). Il suo principale allievo e compagno di lungo corso Bernard Chavance \u00e8 tra i maggiori esponenti della cosiddetta Regulation theory. Tra coloro che furono influenzati dalle sue teorie vi \u00e8 l'economista marxista italiano Gianfranco La Grassa.\nMor\u00ec a Gentilly, alle porte di Parigi, il 20 luglio 2006 all'et\u00e0 di 92 anni.\nPensiero.\nNonostante le sue esperienze negative a Mosca, Bettelheim mantenne un giudizio favorevole verso il socialismo sovietico fino agli anni sessanta, guardando soprattutto agli obiettivi economici raggiunti dall'Unione Sovietica, che egli apprezzava sebbene da un punto di vista indipendente. Nel 1956 appoggi\u00f2 la \"destalinizzazione\" inaugurata da Nikita Khrusciov al XX Congresso del Partito Comunista dell'Unione Sovietica, cos\u00ec come le riforme concepite dall'economista sovietico Evsei Liberman, che si basavano su una decentralizzazione delle decisioni prese nell'ambito della direzione della pianificazione.\nDal dibattito cubano alla critica dell'economicismo.\nNel dibattito cubano del'63, Bettelheim si oppose alle idee \"volontariste\" di Che Guevara, che voleva abolire il libero mercato e la produzione di merci attraverso un'industrializzazione molto rapida e centralizzata, che avrebbe determinato la nascita dell'\"uomo nuovo\" della societ\u00e0 socialista. Bettelheim prese posizione contro questo piano - che anche Fidel Castro aveva sottoscritto: sia Guevara che Castro preferivano la monocultura dello zucchero come base dell'economia cubana, piuttosto che una pi\u00f9 stretta analogia all'economia dell'URSS. Per Cuba, Bettelheim sugger\u00ec un'economia diversificata, basata sull'agricoltura, accompagnata da industrializzazione prudente, ampia pianificazione centrale e forme miste di propriet\u00e0 con elementi di mercato - una strategia pragmatica e simile a quelle della nuova politica economica (NEP) portata avanti in Russia da Lenin nel 1922. In contrapposizione a Guevara, Bettelheim affermava (in linea con gli ultimi scritti di Stalin) che la \"legge del valore\" rappresentava obiettivi e istanze sociali che non potevano affermarsi tramite scelte volontaristiche, ma solo grazie a un processo di trasformazione sociale a lungo termine.\nDa quel momento in poi furono evidenti le profonde differenze del pensiero politico di Bettelheim rispetto alla tradizione marxista, che considerava il socialismo il risultato \"lo sviluppo della massima centralizzazione di tutte le forze della produzione industriale\". Per Bettelheim, il socialismo era un modello alternativo di sviluppo, un processo di trasformazione di istanze sociali. Ispirato dalla Rivoluzione Culturale cinese e dal pensiero di Mao Tse-Tung - e congiuntamente a un altro pensatore marxista quale il filosofo Louis Althusser - Bettelheim contrastava l'economicismo e il \"primato dei mezzi di produzione\" del marxismo tradizionale: contro l'idea che la trasformazione socialista dei rapporti sociali fosse un effetto necessario dello sviluppo delle forze produttive (liberando quei rapporti da esse, secondo l'ortodossia marxista, dato che la propriet\u00e0 privata le domina nella societ\u00e0 borghese), affermando la necessit\u00e0 di trasformare politicamente e attivamente le relazioni sociali. Nel suo libro \"Calcolo economico e forme di propriet\u00e0\" (\"Calcul \u00e9conomique et formes de propriet\u00e9\"), Bettelheim riformul\u00f2 i problemi della transizione al socialismo, criticando il presupposto che le nazionalizzazioni e la propriet\u00e0 statale dei mezzi di produzione siano gi\u00e0 \"socialisti\" - poich\u00e9 non \u00e8 la forma \"legale\" di propriet\u00e0, ma la \"vera socializzazione\" della rete produttiva che caratterizza quella stessa transizione; il problema cruciale nella pianificazione socialista \u00e8 la sostituzione della forma del \"valore\" con lo sviluppo di un metodo di misurazione che tenga conto dell'utilit\u00e0 sociale della produzione.\nL'esperienza cinese e l'analisi dell'URSS.\nIn Cina, Bettelheim sent\u00ec di essere testimone di un grande processo di trasformazione. Pi\u00f9 precisamente, not\u00f2 che la Rivoluzione Culturale - che coinvolgeva la sovrastruttura politica, ideologica e culturale - aveva cambiato l'organizzazione industriale accompagnandola a un coinvolgimento generale dei lavoratori in tutte le decisioni, superando la divisione tra lavoro manuale e intellettuale. In questi anni, la Cina fu il punto di riferimento per una \"scuola radicale di economia\" neo-marxista rappresentata, oltre che da Bettelheim, da Paul Sweezy, Andre Gunder Frank, Samir Amin e altri che, contrastando le teorie della \"modernizzazione\", sosteneva che alla periferia del sistema capitalista globale, in paesi \"sottosviluppati\", lo sviluppo \u00e8 possibile solo nelle condizioni in cui essi si liberino dei loro iniqui e asimmetrici legami con il mercato mondiale, dominato dai paesi imperialisti, per intraprendere un percorso differente ed autonomo. Questa teoria lasciava dunque una possibilit\u00e0 di demolire le fondamenta politiche del capitalismo per praticare un modello alternativo di sviluppo della produzione, che non avesse come scopo n\u00e9 l'accumulazione e il profitto, n\u00e9 il conseguimento di un benessere solo astratto, ma fosse piuttosto orientato - grazie a una giusta proporzione tra agricoltura e industria - verso un'economia che tenesse conto dei bisogni quotidiani degli individui.\nNel segno di questo approccio \"maoista\", Bettelheim cominci\u00f2 la sua voluminosa opera sulla storia dell'Unione Sovietica: \"Le lotte di classe in URSS (1974-1982)\" (\"Les luttes de classes en URSS (1974-1982)\"), nella quale vengono esaminate le ragioni delle distorsioni del socialismo sovietico, il quale per Bettelheim non \u00e8 altro che un \"capitalismo di stato\". Bettelheim rilev\u00f2 inoltre che dopo la Rivoluzione d'Ottobre i bolscevichi non erano riusciti a stabilizzare a lungo l'alleanza tra lavoratori e contadini poveri che in precedenza fu concepita e messa in atto da Lenin. Durante gli anni venti a essa si era sostituita invece un'alleanza fra lavoratori d'elite e intellettuali tecnologici contro i contadini, che port\u00f2 alla collettivizzazione forzata dell'agricoltura nel 1928. L'ideologia \"economicistica\" (il \"primato delle forze produttive\"), nata con la socialdemocrazia e supportata dagli interessi dell'\"aristocrazia operaia\" e degli intellettuali progressisti, fu riadottata nei provvedimenti del Partito Bolscevico, agendo come legittimazione delle nuove elites tecnocratiche che stabilirono le stesse gerarchie, divisioni del lavoro e differenze sociali del capitalismo. Il miraggio \"legale\", secondo il quale la propriet\u00e0 dello stato \u00e8 definita \"socialista\", cela quindi una situazione di sfruttamento.\nIn conclusione, Bettelheim mise in dubbio il carattere socialista della Rivoluzione di Ottobre, interpretandolo come la conquista del potere da parte di un settore radicale dell'intellighenzia russa, che \"confisc\u00f2\" una rivoluzione popolare.\nInfine, in relazione alla tesi dello \"sviluppo\" nel Terzo Mondo, possibile solo grazie a una rottura politica con l'imperialismo e con il mercato globale, la posizione di Bettelheim fu nettamente critica verso il ruolo internazionale dell'URSS, di cui considerava le politiche economiche solo un'altra variante dei modelli di accumulazione capitalistici.\nIl declino del blocco comunista.\nQuando nel 1978 in Cina, con la leadership di Deng Xiaoping, si mise fine alla strategia maoista di sviluppo autarchico per motivi di priorit\u00e0 politiche, con lo scopo di riaffermare il primato dell'economia e aprirsi al mercato mondiale, i paradigmi teorici dello sviluppo autonomo persero la forza delle loro convinzioni. Contemporaneamente, il marxismo vide ridurre progressivamente la sua influenza, specialmente in Francia, dove un'ondata di anticomunismo fin\u00ec per screditare non solo l'ortodossia \"veterocomunista\", ma anche i marxisti critici come Bettelheim, che scegliendo di non rinunciare alle sue idee fu condannato a uscire di scena. Nel 1982 egli pubblic\u00f2 anche i due volumi della terza parte di \"Le lotte di classe in URSS\", dedicato ai \"dominati\" e ai \"dominanti\" dello stalinismo. Attualmente, l'India \u00e8 il solo paese dove Bettelheim \u00e8 ancora oggetto di discussione.\nEredit\u00e0.\nSebbene il suo nome e il suo lavoro siano stati dimenticati, Charles Bettelheim ha comunque lasciato tracce. Il suo marxismo eterodosso contribu\u00ec a mettere in dubbio il \"progressismo\" e il \"produttivismo\", idee da sempre molto diffuse a sinistra, per costruire un pensiero \"alternativo\", che non solo diede origine all'idea di \"emancipazione sociale dalla crescita industriale\" come fine in se stesso, ma aspirava a inserire lo sviluppo produttivo in un contesto di coscienza sociale (in pratica, l'idea gi\u00e0 elaborata da Karl Marx di mettere fine allo sfruttamento nel processo produttivo tramite una \"conscia sottomissione\" alla produzione per bisogni sociali). Bettelheim fu infine anche intermediario tra Socialismo ed Ecologia e, nel campo delle teorie economiche, le sue analisi - che distinguevano forme differenti di capitalismo - influenzarono la cosiddetta \"Regulation school\". Tra gli italiani, Gianfranco La Grassa \u00e8 considerato il suo maggiore allievo."}
{"id": "1079408", "revid": "446353", "url": "https://it.wikipedia.org/wiki?curid=1079408", "title": "Lota", "text": ""}
{"id": "1079409", "revid": "74801", "url": "https://it.wikipedia.org/wiki?curid=1079409", "title": "Artois", "text": "L'Artois () era una delle antiche province francesi, corrispondendo alla gran parte dell'attuale dipartimento del Passo di Calais, con un'area di circa e una popolazione di circa un milione di persone.\nLe citt\u00e0 principali erano Arras (capoluogo), Saint-Omer, Lens e B\u00e9thune.\nStoria.\nI confini dell'Artois hanno nel corso dei secoli subito variazioni in funzione degli eventi storici e delle successive annessioni o separazioni delle contee vicine. L'Artois corrisponde all'incirca all'antico territorio della trib\u00f9 celtica degli Atrebati (da cui prende nome), la cui capitale \"Nemetocenna\" \u00e8 l'odierna Arras. Compreso nella provincia romana \"II Belgica\", il Paese fu conquistato nel V secolo dai Franchi, e donato nell'863 da Carlo il Calvo a sua figlia Judith che andava in sposa a Baldovino I di Fiandra.\nDopo aver fatto parte per molto tempo dei possedimenti dei conti di Fiandra, sotto la sovranit\u00e0 francese, l'Artois torn\u00f2 possedimento diretto della Corona con Filippo Augusto nel 1180, per poi essere donato nel 1237 da Luigi IX, come contea a Roberto I d'Artois.\nDopo essere appartenuto ai duchi di Borgogna, l'Artois pass\u00f2 in eredit\u00e0 agli Asburgo di Spagna, per poi tornare definitivamente alla Francia dopo la guerra dei trent'anni, nel 1659, con la pace dei Pirenei.\nL'Artois conobbe un rapido sviluppo industriale durante la seconda met\u00e0 del XIX secolo, sostenuto dai ricchi giacimenti di carbone. Durante la prima guerra mondiale la linea del fronte attraversava la provincia, causando enormi danni. Dalla seconda met\u00e0 del XX secolo l'Artois sub\u00ec, come altre zone ad analoga vocazione, la crisi dell'industria carbonifera."}
{"id": "1079410", "revid": "78273", "url": "https://it.wikipedia.org/wiki?curid=1079410", "title": "Prima battaglia di Copenaghen", "text": ""}
{"id": "1079411", "revid": "21880", "url": "https://it.wikipedia.org/wiki?curid=1079411", "title": "Hylobates hoolock", "text": ""}
{"id": "1079412", "revid": "106456", "url": "https://it.wikipedia.org/wiki?curid=1079412", "title": "Seconda battaglia di Copenaghen", "text": ""}
{"id": "1079415", "revid": "599013", "url": "https://it.wikipedia.org/wiki?curid=1079415", "title": "Angainor", "text": "Angainor o, in una scrittura pi\u00f9 antica, Angaino \u00e8 un oggetto di Arda, l'universo immaginario fantasy creato dallo scrittore inglese J.R.R. Tolkien. \u00c8 la catena costruita dal Vala Aul\u00eb per imprigionare Melkor all'interno delle Aule di Mandos. \u00c8 il capolavoro di Aul\u00eb nonch\u00e9 l'oggetto pi\u00f9 resistente di Arda, e il suo nome significa \"Colei che opprime\".\nStruttura.\nAngainor fu fatta di un materiale creato per l'occasione da Aul\u00eb, che con la sua magia mischi\u00f2 sei metalli, rame, argento, stagno, piombo, ferro e oro. Il risultato egli lo chiam\u00f2 tilkal, usando la prima lettera di ognuno di quei metalli nella lingua degli Elfi: Tamb\u00eb\" (il rame), Ilsa\" (il nome \"magico\" di \"telp\u00eb\", l'argento), Latuken\" (lo stagno), Kanu\" (il piombo), Anga\" (il ferro), Laur\u00eb\" (altro nome di \"kulu\", l'oro). Tale materiale risultava di colore tra il verde chiaro ed il rosso, a seconda della luce, e non poteva essere spezzato da nessuno, nemmeno da Aul\u00eb stesso, che era l'unico in grado di lavorarlo.\nQuindi la catena Angainor fu forgiata usando tutti e sette i metalli, saldandoli tra loro tramite complicati incantesimi, fino a raggiungere una sostanza dura e liscia; oltre alla catena, Aul\u00eb fabbric\u00f2 anche due manette, le Vorotemnar, cio\u00e8 \"che legano per sempre\", e quattro ceppi, gli Ilterendi, \"che non possono essere infranti\".\nUtilizzo.\nCome gi\u00e0 detto, la catena fu usata per incatenare Melkor le due volte che venne catturato dai Valar; la prima, durante le prime Ere di Arda, egli vi rimase legato per tre ere, dopo aver una prima volta combattuto, e perso, contro i Valar. La seconda, invece, fu alla fine della Prima Era, quando fu sconfitto definitivamente dai \"Potenti\", e quando la sua Corona ferrea fu trasformata in un collare. In quest'occasione rimase ancora per poco prigioniero di Angainor (che Tolkien descrive cos\u00ec lunga che Melkor \"si trov\u00f2 avvolto trenta volte nelle [sue] smisurate lunghezze\"), poich\u00e9 fu esiliato da E\u00e4, e gettato nel Vuoto fuori oltre Arda."}
{"id": "1079417", "revid": "1522738", "url": "https://it.wikipedia.org/wiki?curid=1079417", "title": "Sam e David Camden", "text": ""}
{"id": "1079419", "revid": "547034", "url": "https://it.wikipedia.org/wiki?curid=1079419", "title": "Suzanne (brano musicale)", "text": "Suzanne \u00e8 una celebre canzone di Leonard Cohen contenuta nel suo disco d'esordio del 1967, il cui testo fu inizialmente pubblicato nel 1966 come poesia.\nIspirazione e genesi.\nLa canzone \u00e8 ispirata alle visite che il cantautore compiva presso Suzanne Verdal, ballerina, e suo marito, il noto scultore Armand Vaillancourt, con offerta di t\u00e8 e fette d'arancia. Alcune interpretazioni affermano che, in questa canzone, Cohen fa riferimento a un suo rapporto sessuale con Suzanne. In una intervista del 1970 tuttavia Cohen afferm\u00f2 che mai aveva avuto relazioni con Suzanne e la canzone conteneva elementi della realt\u00e0 mescolati con l'immaginazione - affermazione confermata dalla stessa Suzanne in un'intervista del 2006. Stando alla lettura di Riccardo Bertoncelli, \"la canzone intreccia una visita a casa sua (\"della Verdal, n.d.r.\"), vicino al fiume St. Lawrence, e le fantasie scatenate da una visita a una piccola chiesa dei marinai sempre a Montreal, la Chapelle de Bonsecours\". Incontrata a Montreal, Suzanne aveva peraltro gi\u00e0 ispirato alcune poesie pubblicate in \"Parasites of Heaven\" (1966): tra queste era compreso anche il futuro testo per canzone (inserito all'ultimo momento, per mancanza di materiale nuovo), con il titolo \"Suzanne Takes You Down\".\nCome poi far\u00e0 in molte altre canzoni, Cohen usa metafore bibliche per raccontare il sognato rapporto. Il racconto sfuggente e intessuto di immagini sognanti, unito alla musica prevalentemente acustica e al pacato tono di voce del cantante, restituisce una sensazione di delicatezza che sembra quasi risolvere il rapporto tra vita spirituale e passione carnale - tematica tra le pi\u00f9 tipiche del repertorio coheniano. Come sempre nelle sue canzoni, \u00e8 una donna a rappresentare iconicamente tale rapporto, tramite l'enigma della propria bellezza.\nDiritti.\nSebbene Suzanne sia la canzone pi\u00f9 conosciuta di Leonard Cohen, l'autore non ne ha detenuto i diritti per lungo tempo. Essi furono detenuti da Jeff Chase che aveva fatto firmare un documento a Cohen in cui gli cedeva \"temporaneamente\" appunto i diritti. Tra il 1983 e il 1984 Chase cerc\u00f2 di rivendere i diritti a Cohen; i due si incontrarono e Chase chiese a Cohen quanto proponeva. Cohen rispose: \"Un dollaro, figlio di puttana\", al che Chase lasci\u00f2 la stanza. I due si accordarono solo nel 1987.\nCover.\nMolti autori hanno poi tradotto in diverse lingue e cantato questo brano come ad esempio il nostro Fabrizio De Andr\u00e9 che la tradusse in italiano:"}
{"id": "1079420", "revid": "1910947", "url": "https://it.wikipedia.org/wiki?curid=1079420", "title": "Cacciatoia", "text": "Una cacciatoia (o cacciachiodi) \u00e8 uno strumento cilindrico, normalmente realizzato in metallo duro, della lunghezza di 150/180 mm.\nPresenta un'estremit\u00e0 di diametro maggiore (a sezione circolare od esagonale), identificabile come impugnatura e l'altra estremit\u00e0 pi\u00f9 sottile e con la punta piana.\nViene utilizzata nella lavorazione del legno quando un chiodo piantato sporge dalla superficie o quando la vista della testa del chiodo stesso risulti essere anti-estetica.\nSi opera impugnandola con la mano sinistra ed appoggiando la punta dell'attrezzo sulla testa del chiodo. Percuotendo a colpi secchi con un martello, la punta pianta ulteriormente il chiodo fino ad affogarlo nel legno. Con la successiva operazione di stuccatura viene mascherata completamente la presenza del chiodo stesso.\nPer questa sua funzione, la cacciatoia \u00e8 conosciuta in falegnameria anche con il nome di \"cacciachiodi\", oppure, se viene utilizzata per chiodi di piccolo diametro, di \"cacciaspilli\".\nIn meccanica \u00e8 conosciuta invece con il nome di \"cacciaspine\", in quanto la sua funzione \u00e8 quella di riuscire a battere una spina fuori dal suo alloggiamento."}
{"id": "1079421", "revid": "119799882", "url": "https://it.wikipedia.org/wiki?curid=1079421", "title": "Kiss Me, Kate", "text": "Kiss Me, Kate \u00e8 un musical con le musiche di Cole Porter e il libretto di Samuel e Bella Spewack. Debuttato a Broadway nel 1948, fu il primo spettacolo a vincere il Tony Award come miglior musical, nel 1949. Lo spettacolo racconta la vicenda di due attori che un tempo erano marito e moglie, e che si trovano a recitare a Broadway nella versione musicale della commedia shakespeariana \"La bisbetica domata\", con l'ovvia nascita di bisticci e ripicche. Il tutto prende una piega ancora peggiore quando entrano in scena alcuni gangster creditori del produttore dello spettacolo.\nTrama.\nAtto I.\nIl cast di un adattamento musicale de \"La bisbetica domata\" di Shakespeare sta facendo le prove in vista della prima (\"Another Op'nin', Another Show\"). L'egocentrico Fred Graham \u00e8 regista, produttore e primattore del musical e la sua ex moglie, Lilli Vanessi, \u00e8 la Caterina del suo Petruchio. I due litigano costantemente e Lilli, in particolare, \u00e8 gelosa del fatto che l'ex stia cercando di sedurre la giovane Lois Lane, che interpreta Bianca. Dopo le prove Bill Calhoun, fidanzato di Lois, arriva a teatro: \u00e8 in ritardo perch\u00e9 ha scommesso forti somme con dei gangster e ha firmato una cambiale da 10000$ a nome di Fred; venutolo a sapere, Lois rimprovera il fidanzato (\"Why Can't You Behave\"). Prima della prima, Fred e Lilli si incontrano e la donna, dopo aver ricordato all'ex che \u00e8 l'anniversario del loro divorzio, gli mostra l'anello di fidanzamento donatale dal suo nuovo amore, Harrison Howell. I due ricordano l'operetta in cui si incontrarono e danzano sulle note del loro numero in quello spettacolo (\"Wunderbar\"). Due gangster vengono a teatro per riscuotere la somma e Fred nega di aver mai fatto una cosa del genere; i due allora gli concedono del tempo per \"ricordarsi\" della sua scommessa. Lilli riceve un mazzo di fiori da Fred e confessa a se stessa di essere ancora innamorata di lui (\"So in Love\"). Tuttavia, i fiori non erano per lei, ma per Lois: per evitare che l'ex moglie lo scopra, Fred si vuole far ridare il biglietto allegato ai fiori, ma l'attrice porta la busta con s\u00e9 sul palco, con la promessa di leggerlo dopo lo spettacolo.\nInizia quindi lo spettacolo (\"We Open in Venice\"): Battista, il padre di Caterina e Bianca, non permetter\u00e0 alla figlia minore di sposarsi prima che la maggiore, l'acida Caterina, abbia trovato marito. Tre pretendenti, Lucentio, Ortensio e Gremio, provano a conquistare Bianca e la donna pondera la decisione (\"Tom, Dick, or Harry\"). Petruchio, un amico di Lucentio, viene in citt\u00e0 per sposare una donna facoltosa (\"I've Come to Wive It Wealthily in Padua\"). Le speranze di sposarsi di Bianca sono frustrate dal carattere di Caterina, che ribadisce il suo odio per gli uomini (\"I Hate Men\"). Mentre sul palco Petruchio prova a conquistare Caterina (\"Were Thine That Special Face\"), dietro le quinte Lilli legge i biglietto e si sente umiliata. Tornata in scena, Lilli/Caterina picchia Fred/Petruchio, che prova a rimanere nel personaggio; nel musical, Battista d\u00e0 Caterina in sposa a Petruchio. Lilli intanto continua a colpire Fred, che la sculaccia; tornati dietro le quinte, Lilli annuncia di voler lasciare lo spettacolo. I gangster sono tornati a teatro e Fred li informa che se Lilli lascer\u00e0 il musical lo spettacolo sar\u00e0 un fiasco e lui non potr\u00e0 restituire loro i soldi: i due criminali allora costringono Lilli a tornare sul palco; intanto, in scena, Bianca e Lucentio cantano \"We Sing of Love (Cantiamo D'Amore)\".\nIl sipario si apre sulla scena del matrimonio di Caterina e Petruchio, mentre in scena i gangster, vestiti da personaggi shakespeariani, si assicurano che Lilli non scappi; il prete li dichiara marito e moglie, ma Lilli rifiuta di baciare Fred. L'attore allora se la mette in spalla per portarla fuori scena, mentre la sua ex moglie lo prende a pugni sulla schiena (\"Kiss Me, Kate\").\nAtto II.\nDurante l'intervallo, cast e tecnici si rilassano nel vicolo dietro al teatro e Paul, l'assistente di Fred, si lamenta che c'\u00e8 troppo caldo per incontrare le loro donne (\"Too Darn Hot\"). Lo spettacolo va avanti e Petruchio rimpiange la vita da scapolo mentre cerca di rendere Caterina pi\u00f9 mansueta (\"Where Is the Life That Late I Led?\"). Harrison Howell, intanto, arriva a teatro per vedere la fidanzata Lilli; qui incontra Lois e si scopre che i due sono stati amanti, ma l'attrice promette all'uomo di non dirlo alla primadonna. Anche se fidanzata, Lois \u00e8 ancora innamorata di Harrison (\"Always True to You in My Fashion\"). Trovato il fidanzato, Lilli prova a dirgli che due criminali la stanno trattenendo sul palco, ma Harrison non le crede e vuole parlare del matrimonio. Fred li sente ed insinua con Lilli che la sua vita con Harrison sar\u00e0 una noia, specie se le far\u00e0 abbandonare le scene. Bill intanto canta una canzone d'amore scritta per Lois (\"Bianca\").\nI gangster scoprono che il loro capo \u00e8 stato ucciso e il debito di Fred \u00e8 cancellato; l'attore intanto cerca di convincere l'ex moglie a non andarsene (\"So in Love (Reprise)\"). Intanto, per un disguido, i due criminali rimangono soli sul palco e devono improvvisare un numero musicale su Shakespeare (\"Brush Up Your Shakespeare\"), in cui spiegano al pubblico come conquistare le donne con la cultura. Intanto il cast si prepara per la scena finale del matrimonio di Bianca e Lucentio, anche se manca un attore. Lilli torna sul palco giusto in tempo per la canzone finale di Caterina (\"I Am Ashamed That Women Are So Simple\"). Tramite i loro personaggi, Lilli e Fred si riconciliano sulla scena e nella vita e il sipario cala mentre si baciano appassionatamente (\"Kiss Me Kate (finale)\").\nProduzioni principali.\nDopo l'anteprima del 2 dicembre 1948 a Filadelfia, il musical debutt\u00f2 per il Broadway theatre al New Century Theatre il 30 dicembre, con la regia di John C. Wilson e le coregografie Hanya Holm. Il cast comprendeva Alfred Drake, Patricia Morison, Lisa Kirk, Harold Lang e Harry Clark. Grazie alla trama spumeggiante, ai meravigliosi numeri di ballo e alle splendide canzoni di Cole Porter (tra cui vanno ricordate \"So in Love\" e \"Too Darn Hot\"), quest'opera ottenne un trionfale consenso di pubblico arrivando a 1077 recite e di critica, tanto da aggiudicarsi ben cinque Tony Awards, ovvero quelli per Miglior musical, Miglior autore di musical, Miglior compositore, Migliori costumi e Miglior produzione di un musical.\nL'8 marzo 1951 ha la prima con la Morison al London Coliseum per il Teatro del West End arrivando a 400 recite.\nNel 1970 venne ripreso a Londra per il Sadler's Wells Theatre.\nNel 1973 ha la prima al Theater an der Wien. \nNel 1999 \"Kiss Me, Kate\" fu riportato con successo a Broadway, con la regia di Michael Blakemore e le coreografie di Kathleen Marshall e Rob Ashford; tra gli interpreti figuravano, tra gli altri, Marin Mazzie, Brian Stokes Mitchell, Amy Spanger e Carolee Carmello.\nNel Regno Unito torna nel 2001 a Londra con Brent Barrett e Mazzie, nel 2012 per la regia di Trevor Nunn con Hannah Waddingham a Chichester e poi all'Old Vic Theatre di Londra, nel 2015 al Grand Theatre di Leeds per l'Opera North ed in seguito a Newcastle upon Tyne, Citt\u00e0 di Salford e Nottingham e nel 2016 per la Welsh National Opera al Wales Millennium Centre di Cardiff ed in seguito a Liverpool, Bristol, Oxford, Southampton e Llandudno. Nel 2019 torna a Broadway con Kelli O'Hara nel ruolo di Lilli Vanessi, Will Chase nella parte di Fred e Corbin Bleu in quella di Bill.\nIn Italia \"Kiss Me, Kate!\" (\"Baciami, Caterina!\") \u00e8 portato sulle scene nel 1959 nel Castello di San Giusto per il Teatro Verdi (Trieste).\nAdattamento cinematografico.\nDalla commedia musicale \u00e8 tratto il film stereoscopico \"Baciami Kate!\" (\"Kiss Me Kate\", 1953), diretto da George Sidney e interpretato da Kathryn Grayson e Howard Keel."}
{"id": "1079424", "revid": "314295", "url": "https://it.wikipedia.org/wiki?curid=1079424", "title": "Pialletto a registro", "text": ""}
{"id": "1079428", "revid": "35707", "url": "https://it.wikipedia.org/wiki?curid=1079428", "title": "Marina Lothar", "text": ""}
{"id": "1079433", "revid": "35707", "url": "https://it.wikipedia.org/wiki?curid=1079433", "title": "Marina Hedman", "text": ""}
{"id": "1079434", "revid": "1305772", "url": "https://it.wikipedia.org/wiki?curid=1079434", "title": "Battaglia di Copenaghen", "text": ""}
{"id": "1079459", "revid": "124153438", "url": "https://it.wikipedia.org/wiki?curid=1079459", "title": "Beretta Cx4 Storm", "text": "La Beretta Cx4 Storm \u00e8 una carabina semiautomatica, prodotta in quattro calibri differenti, ideata per attivit\u00e0 sportiva, difesa personale e uso da parte di organi di Polizia. \u00c8 un'arma molto versatile in quanto compatibile con i caricatori di pistole Beretta gi\u00e0 diffusamente presenti sul mercato: nei calibri 9 mm, .40 S&amp;W e .45 ACP dei modelli 92/96, Cougar e Px4.\nIn Italia questa carabina \u00e8 dotata di caricatori dedicati, tuttavia sono in commercio adattatori originali Beretta che consentono di utilizzare caricatori della Px4 o della 92/98.\nEsiste poi anche una versione semiautomatica in calibro 4,5 mm (.177 in) (velocit\u00e0 alla volata 170m/s, potenza 7.5J) con caricatore da 30 colpi alimentata in bombola da 88gr di CO2, data dalla Beretta in produzione su licenza alla Umarex.\nCaratteristiche.\nLa Cx4 \u00e8 costruita in tecnopolimeri, una scelta innovativa che si distacca dalla tradizione Beretta. Questo ha permesso comunque di creare una carabina leggera, ergonomica e dal design moderno e futuribile caratterizzato da forme arrotondate che dovrebbero favorire l'uso e l'imbracciata degli operatori data l'assenza di spigoli vivi. La reversibilit\u00e0 da un fianco all'altro dell'estrattore, espulsore, pulsante sgancio caricatore, sicura manuale e tiretto d'armamento \u00e8 inoltre di semplice esecuzione e ne facilita l'impiego da parte di tiratori mancini.\nDotata di mire metalliche abbattibili, la CX4 pu\u00f2 essere arricchita da numerosi accessori come slitte superiori e laterali Picatinny, maniglie frontali e sistemi di puntamento ottico e laser.\nLa canna, lunga 422mm, \u00e8 cromata internamente e garantisce un elevato standard di precisione.\n\u00c8 un'arma multi-calibro, pensata originariamente come arma di supporto per le forze di Polizia, \u00e8 compatibile nei diversi modelli con i pi\u00f9 diffusi calibri da pistola.\nSicure.\n\u00c8 dotata di quattro diverse sicure ovvero una manuale azionabile dal tiratore mediante pulsante e tre automatiche studiate per prevenire spari accidentali in caso di urti o forti sollecitazioni: una sicura automatica al percussore svincolata solo quando la leva di sparo \u00e8 premuta, un dispositivo per prevenire lo sganciamento accidentale del cane, un sistema di blocco corsa dell'otturatore.\nFamiglia Storm.\nQuesta carabina \u00e8 parte della nuova famiglia d'armi sviluppata dalla Beretta: la pistola Px4 e la carabina Rx4 in .223 REM.Sono armi di nuova concezione, infatti per la prima volta Beretta progetta e produce armi in tecnopolimeri e sfruttando la leggerezza e resistenza di questa plastica ha creato armi dal design futuristico e accattivante pur mantenendo un alto coefficiente di sicurezza e una grande maneggevolezza.\nQuesti materiali plastici erano gi\u00e0 in uso da tempo nel settore armiero e sono alla base del successo delle armi Glock."}
{"id": "1079467", "revid": "767487", "url": "https://it.wikipedia.org/wiki?curid=1079467", "title": "Charlotte Krona", "text": "Biografia.\nDopo aver vinto un concorso di bellezza in Svezia, arriva in Italia nel 2002 lavorando come modella.\nIn quell'anno viene scelta per realizzare un servizio fotografico per lo speciale \"Photobook Model 2002\" il mensile \"Max\" al fianco di Camilla Sjoberg, Monika Lohmus, Laura Esposto, Swetlana Maslowski e Cassie Lane. L'anno successivo \u00e8 invece impegnata nella moda, per Armani, venendo scelta per la campagna pubblicitaria \"Armani Underwear\" di quell'anno. Sempre in quell'anno posa per un altro servizio fotografico per la rivista \"Fox\", venendo anche inserita nella copertina di ottobre e scelta come soggetto del calendario 2004 del mensile. Il suo calendario risulter\u00e0 in seguito essere stato il secondo pi\u00f9 venduto di quell'anno.\nProprio nel 2004, nel canale tematico di Mediaset Happy Channel, comincia la sua attivit\u00e0 di conduttrice al fianco di Jennipher Rodriguez e Omar Fantini, con \"Space Girls\", programma di punta dell'emittente, in onda numerose volte al giorno. Contemporaneamente partecipa a svariati programmi come il \"Maurizio Costanzo Show\", \"Buona Domenica\" e \"Markette\".\nNel 2005 comincia anche la sua attivit\u00e0 di violinista, passione che coltiva da quando aveva sei anni, esibendosi in tutta l'Italia in prestigiosi locali notturni. Contemporaneamente firma un contratto con il \"gruppo Elica\" per realizzare il suo secondo calendario, per l'anno 2005.\nLa sua attivit\u00e0 di violinista prosegue anche negli anni a seguire, insieme a nuovi ruoli e lavori, come la partecipazione alla trasmissione \"Il malloppo\" al fianco di Alda D'Eusanio nel ruolo di valletta, in prima serata su Raiuno. Sempre nel 2005 fonda, insieme a Nena Risti\u0107, Patricia Regina e Natalia Dolgova le \"Maximangels\", un gruppo musicale che pubblicher\u00e0 un album, intitolato \"Maxim Tribut Compilation\" contenente, tra le altre, una \"cover\" di \"Papa Don't Preach\" interpretata da Charlotte. Affiancher\u00e0 cos\u00ec, al tour da violinista, quello da cantante, che la porter\u00e0 in numerosi locali italiani. Nel 2006 partecipa anche al programma televisivo di Italia 1 \"On the Road\".\nCuriosit\u00e0.\nIl coordinamento de Il Popolo della Libert\u00e0 lombardo, nel corso di una cena in Brianza svoltasi nell'aprile 2011, presenti il governatore della Lombardia Roberto Formigoni e l'allora sindaca di Milano Letizia Moratti, ha presentato a Silvio Berlusconi un uovo di Pasqua di quasi due metri, contenente Charlotte Krona con il suo violino (1)"}
{"id": "1079474", "revid": "110157", "url": "https://it.wikipedia.org/wiki?curid=1079474", "title": "Kollmar", "text": "Kollmar \u00e8 un comune tedesco del circondario di Steinburg, nella regione dello Schleswig-Holstein. Ha circa 1700 abitanti."}
{"id": "1079480", "revid": "767487", "url": "https://it.wikipedia.org/wiki?curid=1079480", "title": "Kollmoor", "text": "Kollmoor \u00e8 un comune tedesco del circondario di Steinburg, nella regione dello Schleswig-Holstein. Ha circa 30 abitanti."}
{"id": "1079481", "revid": "1568601", "url": "https://it.wikipedia.org/wiki?curid=1079481", "title": "Gaggiolo (torrente)", "text": "Il torrente Gaggiolo, chiamato anche Lanza, Ranza, Morea o Clivio \u00e8 un torrente del Canton Ticino e della Lombardia, affluente di sinistra dell'Olona. \nNasce a quota 800 metri dalle pendici meridionali del Monte San Giorgio, nel comune svizzero di Mendrisio (quartiere Meride) con il nome di \"Gaggiolo\" ed attraversa la Valle Porina e successivamente i quartieri di Mendrisio di Tremona ed Arzo prima di entrare nel territorio italiano ed assumere il nome di \"Clivio\", per poi proseguire attraverso i territori dei comuni di Clivio, Saltrio, Viggi\u00f9 e Cantello, tutti in Provincia di Varese. \nAll'altezza della frazione \"Gaggiolo\" del comune di Cantello, rientra brevemente in territorio elvetico, nel comune di Stabio, riassumendo il nome di \"Gaggiolo\" e sul punto esatto dove \u00e8 ubicata la recinzione confinale, a circa 2 metri di altezza sulla verticale del corso d'acqua \u00e8 posta una rete metallica che delimita i due stati.\nLe acque proseguono il loro corso entrando nel territorio della provincia di Como e nella Valle Morea (da cui uno dei suoi nomi) ed attraversano i comuni di Bizzarone, Rodero e Cagno prima di entrare nella provincia di Varese, attraversare di nuovo il comune di Cantello e confluire infine nel fiume Olona che raggiunge in localit\u00e0 \"Folla\" di Malnate. \nNel tratto tra Bizzarone e Malnate, assume il nome di \"Lanza\" ma \u00e8 anche chiamato \"Ranza\" od \"Anza\".\nI suoi maggiori tributari sono il \"Porcino\", il \"Rio dei Gioghi\", il \"Ripiantino\", il \"Valmeggia\" ed il \"Riale Renone\".\nLa qualit\u00e0 delle acque del fiume \u00e8 di grado \"accettabile\". Solo alla foce, le acque sono di grado \"scadente\". &lt;br&gt;\nLa fauna ittica comprende la trota fario, il vairone, lo scazzone e la trota iridea.\nNel territorio italiano, lungo una buona parte del torrente esiste ancora il tracciato della ferrovia della Valmorea (oggi dismessa) e che un tempo collegava la citt\u00e0 di Mendrisio con Castellanza.\nParco Valle del Lanza.\nCostituito nel 2002, comprende le valli italiane del torrente e si estende anche pi\u00f9 a sud lungo il fiume Olona. Il parco ha un'estensione di 1064 ettari ed \u00e8 caratterizzato da zone umide, costruzioni rurali ed archeologia industriale, chiese ed edifici di interesse storico e culturale nonch\u00e9 una ricca fauna e vecchie cave di Molera (una pietra locale utilizzata per l'affilatura delle lame)."}
{"id": "1079484", "revid": "106908", "url": "https://it.wikipedia.org/wiki?curid=1079484", "title": "Ranza", "text": ""}
{"id": "1079485", "revid": "158064", "url": "https://it.wikipedia.org/wiki?curid=1079485", "title": "F/X 2 - replay di un omicidio", "text": ""}
{"id": "1079486", "revid": "158064", "url": "https://it.wikipedia.org/wiki?curid=1079486", "title": "Replay di un omicidio", "text": ""}
{"id": "1079489", "revid": "123122925", "url": "https://it.wikipedia.org/wiki?curid=1079489", "title": "Avvitatore", "text": "Un avvitatore \u00e8 uno strumento atto a avvitare le viti e praticare fori di vario genere e in vari tipi di materiale, anche nel terreno.\nDescrizione.\nPu\u00f3 essere definito come una versione motorizzata del giravite e strutturalmente assomiglia ad un trapano, es alcuni di essi possono anche esser utilizzati come tali; infatti si distingue da esso per la presenza di alcune funzioni peculiari e per una minore potenza, ma \u00e8 comunque in grado di eseguire alcune operazioni di foratura.\nL'avvitatore \u00e8 provvisto di un riduttore di velocit\u00e0 che diminuisce il numero di giri dell'utensile detto \"inserto\", alcuni riduttori hanno la possibilit\u00e0 di avere due o pi\u00f9 velocit\u00e0. Le pi\u00f9 lente per avvitare, le pi\u00f9 veloci per forare. In alcuni modelli, il tasto funziona in modo analogico e la velocit\u00e0 del mandrino varia in modo proporzionale alla sua pressione.\nAltra caratteristica che distingue un avvitatore \u00e8 la possibilit\u00e0 di invertire il senso di rotazione del mandrino per permettere di avvitare e svitare. I modelli pi\u00f9 completi sono dotati di un meccanismo a frizione che permette di regolare la forza (o la coppia, per l'esattezza) con cui viene avvitata la vite.\nTipologie.\nGli avvitatori si dividono in varie tipologie dipendente la fonte di alimentazione del motore. Si dividono in avvitatori elettrici, a batteria e ad aria compressa.\nAd alimentazione elettrica.\nSi tratta di avvitatori provvisti di filo e spina per permettere il collegamento alla prese della corrente. Solitamente sono robusti e potenti. Molto spesso sono sprovvisti di mandrino in quanto montano direttamente l'attacco per l'inserto.\nA batteria.\nSono avvitatori provvisti di batterie ricaricabili. Sono i pi\u00f9 utilizzati sia nell'industria che nel bricolage. Normalmente possono funzionare sia da avvitatore che da trapano avendo il riduttore a due velocit\u00e0 e la frizione con il blocco per forare.\nGli avvitatori a batteria si differenziano principalmente per il tipo di batteria montata. Si possono trovare batterie al nichel-cadmio (Ni-Cd), al nichel-metallo idruro (NiMh) e al litio. Le tipologie sono in ordine di qualit\u00e0: il nichel-cadmio corrisponde a qualit\u00e0 e tecnologia pi\u00f9 bassa, litio a qualit\u00e0 e tecnologia pi\u00f9 avanzata. La tensione delle batterie va dai 7,2 volt ai 12 fino a 24 volt. Solitamente una tensione maggiore distingue un avvitatore pi\u00f9 potente, anche se per una corretta valutazione occorrerebbe considerare il valore della coppia massima, espressa in Nm.\nAltri progetti.\n "}
{"id": "1079494", "revid": "1059402", "url": "https://it.wikipedia.org/wiki?curid=1079494", "title": "Alexandre Ledru-Rollin", "text": "La Monarchia di Luglio.\nNato a Parigi il 2 febbraio 1807, Alexandre Ledru-Rollin si laure\u00f2 in giurisprudenza nel 1828, e divenuto avvocato due anni dopo, nel 1832 rese gi\u00e0 note le sue opinioni politiche, protestando contro lo stato d'assedio, e pi\u00f9 tardi le dimostr\u00f2 ancor pi\u00f9 difendendo i giornali contrari al governo orleanista sottoposti a processo (la \"Nouvelle Minerve\", lo \"Charivari\", il \"Journal du Peuple\", ecc.).\nAssai giovane, si arrol\u00f2 nella Societ\u00e0 Segreta dei Diritti dell'Uomo (insieme a Fran\u00e7ois ed \u00c9tienne Arago, Louis Blanc, Victor Schoelcher, Louis Auguste Blanqui): essa tent\u00f2, il 15 aprile 1834, un'insurrezione a Parigi: come gi\u00e0 quattro anni avanti, furono erette in citt\u00e0 numerose barricate, stroncate col famoso massacro della rue Transnonain.\nNel 1841, con un programma repubblicano, fu eletto a grande maggioranza deputato per il collegio di Le Mans rimasto vacante per la morte di \u00c9tienne Joseph Louis Garnier-Pag\u00e8s, e alla camera divenne in breve il rappresentante pi\u00f9 autorevole dell'estrema sinistra. Nel 1846 pubblic\u00f2 un manifesto nel quale reclamava il suffragio universale e ricopr\u00ec un ruolo molto attivo nella campagna dei banchetti (1847-48).\nLa Seconda Repubblica.\nDopo la caduta di Luigi Filippo, con la rivoluzione di febbraio, Ledru-Rollin, che sulle barricate aveva arringato il popolo alla rivolta e alla camera combattuto a oltranza la proposta di affidare la reggenza alla duchessa d'Orl\u00e9ans, fu uno dei massimi esponenti del governo provvisorio, ma si trov\u00f2 presto in contrasto con i suoi colleghi, specialmente con Alphonse de Lamartine, intenti ad arginare gli effetti della rivoluzione. Ebbe tuttavia parte notevole nei primi atti di cambiamento di regime, che furono specialmente l'abolizione della pena di morte e della schiavit\u00f9, la proclamazione del governo repubblicano, il riconoscimento del diritto al lavoro, ecc.\nCome ministro dell'Interno ebbe parte principale nella preparazione del suffragio universale e nella repressione del tentativo insurrezionale del 16 aprile, tendente ad abbattere il governo provvisorio. Eletto all'Assemblea costituente, vi ebbe fredda accoglienza, contrariamente ai suoi colleghi; e, quando il 15 maggio tent\u00f2 ancora una volta di calmare gli accesi umori di coloro che pure lo ritenevano per loro capo, si accorse che la sua popolarit\u00e0 andava sempre pi\u00f9 scemando, mentre l'elemento repubblicano moderato lo guardava con diffidenza. Rimase al potere fino al 24 giugno 1848, e si schier\u00f2 all'opposizione quando la commissione esecutiva lasci\u00f2 il posto alla dittatura del generale Cavaignac. Candidatosi alla presidenza della Repubblica, ottenne solo 370 119 voti. \nVenne, invece, eletto alla Assemblea Legislativa, in occasione delle elezioni generali del 13 maggio 1849. Da deputato, si oppose con veemenza alla politica del principe-presidente Luigi Napoleone Bonaparte: leader della Montagna, avvers\u00f2 con energica arte oratoria tutti gli atti del governo, specialmente la spedizione del generale Oudinot nello Stato della Chiesa, per reprimere la neonata Repubblica Romana. Rieletto all'Assemblea legislativa nel maggio, si mise alla testa del moto rivoluzionario del 13 giugno, che fu violentemente represso dal generale Nicolas Changarnier; quando si rese conto che il suo arresto era imminente emigr\u00f2 di nascosto in Inghilterra, dove visse fino al gennaio del 1870, quando fu autorizzato a fare ritorno in patria.\nDurante il suo lungo esilio congiur\u00f2 sempre contro Napoleone III, formando con Giuseppe Mazzini e Lajos Kossuth il Comitato democratico europeo. In quegli anni, oltre a una narrazione degli avvenimenti che lo avevano costretto a lasciare la Francia (\"Le 13 juin 1849\") scrisse \"De la d\u00e9cadence de l'Angleterre\" (Parigi 1850), violento atto d'accusa contro il governo britannico, e fu uno dei principali redattori della \"Voix du Proscrit\".\nLa Terza Repubblica.\nTornato a Parigi il 28 marzo 1870, fu eletto all'Assemblea nazionale, ma si dimise poco dopo, e fece un nuovo soggiorno in Inghilterra fino al 1873; tuttavia fu rieletto deputato nel 1874, ma prese scarsa parte ai lavori parlamentari. \u00c8 sepolto a Parigi, nel cimitero di P\u00e8re-Lachaise. Nella stessa citt\u00e0 gli \u00e8 stata dedicata una stazione della metropolitana."}
{"id": "1079501", "revid": "1283253", "url": "https://it.wikipedia.org/wiki?curid=1079501", "title": "Punteruolo", "text": "Il punteruolo \u00e8 un utensile a mano utilizzato in falegnameria, assimilabile al bulino utilizzato in meccanica.\nCaratteristiche.\nIl punteruolo \u00e8 composto da un manico in legno o in plastica a cui \u00e8 saldamente attaccato un tondino in ferro appuntito alla sua estremit\u00e0 e l'affilatura pu\u00f2 essere a cono o a piramide. L'affilatura a piramide consente di operare in modo pi\u00f9 agevole.\nDifferisce da una lesina da calzolaio per la forma del gambo e la punta, nella lesina il primo \u00e8 curvo e la punta \u00e8 appiattita.\nUtilizzo.\nIl punteruolo serve a incidere la superficie nel punto in cui deve essere inserita una vite.\nSi adopera appoggiando la punta nel punto individuato dove inserire la vite, e premendo con forza si opera una leggera rotazione a destra e a sinistra alternatamente per agevolare la penetrazione della punta tra le fibre del legno. Si crea cos\u00ec un piccolo foro conico dove inserire la vite.\nPu\u00f2 risultare utile anche per segnare i centri di foratura."}
{"id": "1079505", "revid": "287204", "url": "https://it.wikipedia.org/wiki?curid=1079505", "title": "Daubentonia", "text": "Daubentonia (E. G\u00e9offroy, 1795) \u00e8 un genere di primati strepsirrini, che comprende un'unica specie vivente, l'aye aye (\"Daubentonia madagascariensis\"), ed una specie attualmente estinta, l'aye aye gigante (\"Daubentonia robusta\").\nTassonomia.\nSi tratta dell'unico genere ascritto alla famiglia dei Daubentoniidae (Gray, 1863), che a sua volta \u00e8 l'unica famiglia ascritta all'infraordine dei Chiromyiformes (Anthony &amp; Coupin, 1931): questo perch\u00e9 gli aye aye hanno caratteristiche uniche fra i primati, tanto da spingere i primi studiosi europei a classificare questi animali come roditori piuttosto che come proscimmie.\nAttualmente, resta da chiarire se questi animali siano pi\u00f9 affini ai lemuriformi od ai lorisiformi, che assieme ad essi compongono il sottordine degli Strepsirrhini, o se ancora gli aye aye costituiscano un gruppo ancestrale, differenziatosi dagli altri due milioni di anni fa ed evolutosi per proprio conto."}
{"id": "1079506", "revid": "21583", "url": "https://it.wikipedia.org/wiki?curid=1079506", "title": "Rutina", "text": "La rutina, comunemente nota anche come rutoside o oxerutina, \u00e8 un glicoside flavonoico presente in piante quali quelle del genere \"Citrus\", nel grano saraceno, nel vino rosso, nella menta piperita, nell'eucalipto, in foglie e petali del genere \"Rheum\", Sophora e in altre fonti vegetali. Il glicoside \u00e8 formato dal flavonolo quercetina (aglicone) legato al disaccaride rutinosio. Pur non essendo un composto essenziale per l'uomo, alcuni la definiscono anche \"vitamina P\". \u00c8 un composto solido che cristallizza con una o tre molecole di acqua.\nRuolo biologico.\nNelle piante, la rutina \u00e8 in grado di combinarsi con i cationi permettendo alle cellule di ricevere i nutrienti dal terreno. \nAlcuni studi hanno mostrato che la rutina \u00e8 in grado di agire come agente chelante nei confronti del ferro bivalente contenuto nell'emoglobina, impedendo reazioni radicaliche con ioni idrossile e perossile. Svolge quindi funzione di antiossidante e potrebbe avere un ruolo importante nell'inibire la formazione di alcuni tipi di tumore.\nLa rutina e i suoi derivati glicosidici hanno anche la propriet\u00e0 di rafforzare la parete dei capillari, riducendo sintomi di sanguinamento come quelli legati a ematomi o emorroidi. Viene anche utilizzata per fornire sollievo dai sintomi dovuti alla circolazione linfoematica degli arti inferiori, contrastando l'edema. La rutina pu\u00f2 ridurre gli effetti legati all'ossidazione del colesterolo LDL e diminuire il rischio di malattia cardiaca. Possiede anche attivit\u00e0 antistaminica e antiandrogena."}
{"id": "1079510", "revid": "81195", "url": "https://it.wikipedia.org/wiki?curid=1079510", "title": "Rutoside", "text": ""}
{"id": "1079511", "revid": "585241", "url": "https://it.wikipedia.org/wiki?curid=1079511", "title": "Vitamina P", "text": ""}
{"id": "1079512", "revid": "212348", "url": "https://it.wikipedia.org/wiki?curid=1079512", "title": "Nuoto ai Giochi della XXVIII Olimpiade - 200 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 8 batterie di qualificazione. I primi 16 atleti si sono qualificati per le semifinali."}
{"id": "1079515", "revid": "81103", "url": "https://it.wikipedia.org/wiki?curid=1079515", "title": "Guido Bonarelli", "text": "Mente eclettica, appassionato a campi diversi del sapere, Bonarelli \u00e8 stato una delle figure italiane pi\u00f9 significative della geologia, in specie petrolifera, della paleontologia e dell'antropologia, ma seppe offrire anche originali contributi alla ricerca storica, affrontata sempre con rigoroso metodo scientifico.\nBiografia.\nNacque dal conte Giulio, discendente dall'antica famiglia dei Bonarelli d'Ancona, e dalla contessa Giulia Salvadori Paleotti.\nGli anni giovanili e la carriera universitaria.\nSi trasfer\u00ec nel 1883 a Gubbio, dove il padre Giulio divenne amministratore delle finanze comunali. A Gubbio, citt\u00e0 che diverr\u00e0 il centro dei suoi interessi e dei suoi affetti, Guido termin\u00f2 il corso di studi fino alla terza ginnasiale, frequentando i restanti anni del ginnasio e del liceo a Perugia. Fu in questi anni, durante una visita nella tenuta di famiglia a Montanaldo, che raccolse alcuni fossili ed ebbe dal padre un'esauriente spiegazione sulla loro origine, evento che doveva appassionarlo a tal punto alla geologia e alla paleontologia da determinare la sua vocazione scientifica e professionale.\nSi iscrisse a Scienze Naturali prima a Roma nel 1890, quindi nel 1891 a Torino, ove, dopo aver seguito il corso di quella universit\u00e0, si laure\u00f2 nel 1894 e nel 1896 consegu\u00ec la libera docenza in Geologia e Paleontologia, confermata nel 1900. Ebbe, tra i maestri, lo zio conte T. Salvadori Paleotti, L. Camerano, docenti di eccellenza nelle discipline biologiche, e C. F. Parona, che lo avvi\u00f2 verso i primi studi paleontologici.\nDal 1895 al 1897 venne chiamato quale assistente nell'Istituto di Geologia dell'Universit\u00e0 di Bologna, diretto da G. Capellini, e nel 1897 ottenne la cattedra di Geologia e Mineralogia all'Istituto Agrario Sperimentale di Perugia, fondato l'anno precedente. Nel biennio 1899-1901 torn\u00f2 a Torino come assistente alla cattedra di Geologia tenuta dal Parona, incarico che gli verr\u00e0 riconfermato, nella vana speranza di un suo ritorno dalle Indie Olandesi, per il biennio 1902-1903. Nel 1909 venne incaricato dell'insegnamento di Geologia Agraria all\u2019Universit\u00e0 di Perugia.\nDal 1891, anno della sua prima pubblicazione, al 1903, pubblic\u00f2 oltre cinquanta lavori geologici e paleontologici sull'Appennino Centrale (Marche, Umbria e Abruzzo), ma anche sulla Lombardia, Savoia, Nizzardo, Liguria occidentale, Piemonte, Emilia e Calabria, che lo resero in breve tempo uno dei migliori conoscitori della struttura geologica del paese, e sull'isola di Creta. In particolare i lavori paleontologici, alcuni eseguiti con il Parona, rappresentano un contributo notevole sotto i due diversi aspetti stratigrafico e paleontografico, con la descrizione di varie forme nuove descritte, compresi alcuni generi di Ammoniti.\nL'avventura dell'esplorazione.\nMa al suo spirito irrequieto, esuberante, alla sua vivace intelligenza e propensione a interessarsi di discipline diverse, come testimonia tutta l'opera scientifica di Bonarelli, quasi naturalmente si dischiusero presto nuovi orizzonti anche geografici.\nLa Royal Dutch e Borneo.\nNel 1901, su invito del conte C. Porro, che aveva esplorato per la Royal Dutch alcune aree petrolifere della zona settentrionale di Sumatra, accett\u00f2 infatti di essere assunto dalla compagnia olandese per proseguire l'attivit\u00e0 di ricerca. Egli abbandonava cos\u00ec la via promettente dell\u2019insegnamento per quella dell'esplorazione petrolifera di regioni lontane e ignote, dividendo da allora la sua vita tra l'Italia e i molti paesi esteri ove effettu\u00f2 missioni scientifiche.\nDal 1901 al 1907 dunque, con una breve interruzione tra l'estate del 1904 e quella del 1905, esegu\u00ec per conto della Royal Dutch ricerche petrolifere, ma anche aurifere, nelle Indie olandesi (a Sumatra, Celebes, ma soprattutto nelle province e nei sultanati della costa orientale di Borneo), conducendo una vita pionieristica e avventurosa, abitando tra i cacciatori di teste Dajacchi, raccogliendo materiale naturalistico, etnografico e documentario riguardante quei luoghi e quelle popolazioni, contraendo la malaria, navigando i corsi d'acqua - uniche vie percorribili con una certa velocit\u00e0 - con imbarcazioni non sempre sicure e in condizioni meteorologiche spesso avverse, fino a subire nel 1906 un naufragio che avrebbe potuto costargli la vita.\nDei risultati degli studi geognostici e stratigrafici rese conto in oltre 30 rapporti corredati di carte, sezioni, schizzi geologici e analisi dei terreni petroliferi e auriferi.\nPetrolio argentino.\nNel 1911 si trasfer\u00ec in Argentina, dove, salvo qualche interruzione, svolse sino al 1927 un ruolo fondamentale attraverso un'intensa opera di esplorazione e di organizzazione della ricerca, prima quale geologo specialista in ricerche petrolifere presso la Divisi\u00f3n (poi Direcci\u00f3n General) de Minas, Geolog\u00eda e Hidrolog\u00eda, quindi dal 1923 come direttore della divisione geologica dei Yacimientos Petrol\u00edferos Fiscales, avvalendosi di collaboratori italiani come E. Feruglio ed E. Fossa Mancini, che ne continuarono l'opera contribuendo a costruire una valida conoscenza della geologia petrolifera di quel paese.\nL'attivit\u00e0 esplorativa di Bonarelli in Argentina, come nelle Indie Olandesi, avvenne sovente in condizioni di particolare avversit\u00e0. Inizi\u00f2 da nord con la Zona Subandina, da lui stesso cos\u00ec denominata e ritenuta zona petrolifera strategica per eccellenza, che da sud nel distretto di Tucum\u00e1n risale a nord sino al distretto di Tartagal e si prolunga sempre pi\u00f9 a nord oltre il confine in Bolivia fino quasi a Santa Cruz, eseguendone il rilievo topografico e stabilendo l'ubicazione delle aree di Capiazuti e Campo Dur\u00e1n, effettuando numerose indagini geologiche nel Chaco subandino e nelle province di Tucum\u00e1n, e quindi prosegu\u00ec nel centro e sud del paese, a Mendoza, Entre R\u00edos, Corrientes, Neuqu\u00e9n, Buenos Aires meridionale, costa patagonica fino alla Terra del Fuoco e in Cile, Punta Arenas e costa del Pacifico. In uno studio del 1921 elencava tutte le regioni petrolifere del paese con le migliori prospettive: Comodoro Rivadavia, Neuqu\u00e9n e Mendoza meridionale, Cacheuta a Mendoza, la Puna de Jujuy e le regioni subandine di Jujuy, Salta e Bolivia.\nNel secondo periodo argentino, dal 1923 al 1927, continu\u00f2 con gli studi dei giacimenti petroliferi dell'YPF a Comodoro Rivadavia, Neuqu\u00e9n, Mendoza e province settentrionali, e realizz\u00f2, a partire dal 1926, in collaborazione con E. Longobardi, lo studio e il rilevamento geo-agrologico e minerario della provincia di Corrientes, con l'elaborazione di una carta pubblicata nel 1929.\nL'esplorazione per le societ\u00e0 italiane.\nNel frattempo, dal 1919 al 1921, svolse la sua attivit\u00e0 professionale per la SIPEBA, societ\u00e0 privata con capitale italiano, nella Penisola Balcanica (Turchia, Bulgaria, Romania, Albania), in alcune regioni minerarie dell\u2019Asia Minore e dell\u2019Egitto e in Italia nel Parmense.\nIn Italia lavor\u00f2 per l'AGIP fin dalla sua creazione (1926-1935), diresse dal 1936 al 1938 il servizio geologico in Africa Orientale, quindi gli venne affidata la direzione ricerche (1939-1944) dell'Ente Nazionale Metano (ENM), organismo che doveva poi confluire nell'ENI. Nel secondo dopoguerra, a partire dal 1946, sostenne con convinzione Enrico Mattei nella ricostituzione dell'AGIP e dell'ENM, processo che doveva portare nel 1953, due anni dopo la sua scomparsa, alla nascita dell'ENI.\nIn Italia Bonarelli fu tra i fautori, anche se non unico, di una ricerca approfondita nella Pianura Padana, gi\u00e0 allora considerata fra i bacini pi\u00f9 promettenti in Italia e le cui potenzialit\u00e0 in idrocarburi egli aveva intuito continuassero oltre la costa adriatica, mentre approfond\u00ec le ricerche, sempre negli anni Trenta, nella regione della Val d\u2019Agri sull\u2019Appennino Lucano, in Basilicata, ponendo le basi - e doveva poi rivelarsi una delle sue pi\u00f9 felici intuizioni - per la scoperta del pi\u00f9 grande giacimento onshore d\u2019Europa.\nMentre svolgeva la sua attivit\u00e0 di esplorazione per l\u2019AGIP riprese anche gli studi e i rilevamenti geologici nell\u2019ltalia Centrale, contribuendo alla redazione dei fogli geologici di Pesaro (109), Gubbio (116), Jesi (117), Ancona (118) e Macerata (124), pubblicati a cura dell\u2019Ufficio Geologico di Roma, e iniziandone alcuni nuovi nella Sicilia e nell\u2019Appennino Settentrionale.\nIn Africa Orientale, tra il 1936 e il 1938, effettu\u00f2 ricerche minerarie (lignite a circa 250 km da Addis Abeba) e petrolifere (in Ogaden, in preparazione della missione AGIP dell'anno successivo) e, nel basso Barca, di quarzi auriferi.\nIl \"livello Bonarelli\".\nBonarelli \u00e8 inoltre internazionalmente noto per avere individuato, sorprendentemente nella sua prima pubblicazione, un livello guida, o marker stratigrafico di notevole estensione su scala mondiale, databile a circa 94 milioni di anni fa, che, nel Cretaceo Superiore, segna il limite fra Cenomaniano e Turoniano, il cosiddetto \"livello Bonarelli\" e si caratterizza per un elevato potenziale petrolifero.\n\u201cUn banco di scisto nero bituminoso al massimo d\u2019un metro circa - scriveva Bonarelli - ... formato da una serie di esilissimi straterelli prevalentemente argilloso-selciferi di colore intensamente nero con macchie rugginose frequenti, dovute alla idrossidazione di numerosi noccioli piritici che vi sono contenuti; il tenore di sostanze bituminoidi che si possono estrarre da questo scisto rappresenta al massimo il 17% del suo peso totale.\u201d\nPresente in Italia dalla Lombardia all'Appennino Centrale (in particolare nella successione umbro-marchigiana), ma anche, con caratteristiche analoghe e correlabili come et\u00e0, in Nord Africa, Spagna, America Centrale e nei sedimenti oceanici profondi dell'Atlantico e del Pacifico, il livello o orizzonte Bonarelli, anche conosciuto come , costituisce l'espressione sedimentaria di un evento anossico oceanico globale, con stagnazione e assenza di ossigenazione sul fondale marino e conseguente estinzione degli organismi bentonici viventi (il livello \u00e8 spesso ricco di resti fossili di vegetali, pesci e talora rettili). Dalla materia organica depositata si svilupp\u00f2, per opera di batteri anaerobi, il contenuto petrolifero.\nGli studi antropologici.\nI suoi viaggi - attraverso l'osservazione dell'ambiente e l'incontro con genti diverse - furono il naturale terreno di coltura del suo interesse per l'origine dell'uomo e l'antropologia fisica, cos\u00ec che nello studio dei caratteri umani consider\u00f2 tutto lo spettro della conoscenza dall'uomo fossile alle razze umane contemporanee.\n\"Aver veduto in gran parte cogli occhi miei di naturalista quello che appena \u00e8 possibile intravedere nei limiti assai pi\u00f9 ristretti dei libri e dei crani\", com'egli scrisse, gli permise cos\u00ec di affrontare, nel 1909, la sua prima fatica con uno scritto sulle razze umane, adottando una classificazione che doveva acquistare un posto di rilievo nella sistematica antropologica. Nel suo lungo percorso scientifico il tema dell'origine dell'uomo prese quindi il sopravvento, con scritti e pubblicazioni anch'essi prevalentemente di contenuto sistematico, fino all'ultimo studio sugli Ominidi fossili che conterr\u00e0 l'anticipazione del falso di Piltdown.\nLa ricerca storica.\nI suoi studi classici e la conoscenza delle lingue antiche, come di molte lingue moderne, lo portarono ad accostarsi anche all'archeologia e alla storia, sia antica sia medievale e moderna.\nTra i primi scritti archeologici \"La stele pesarese\", del 1929, nacque da una conversazione con il famoso grecista E. Romagnoli che, affascinato dalle deduzioni formulate da Bonarelli su un reperto che figurava nella \"Guida illustrata del Museo Nazionale di Ancona\", lo invit\u00f2 a insistere nelle ricerche, che egli prosegu\u00ec anche con un secondo volume del 1944, \"Elementi toponomastici nella stele pesarese\".\nNel 1942, nominato presidente della Commissione della Deputazione di Storia Patria per le Marche incaricata di risolvere l\u2019annoso problema della localit\u00e0 dove era avvenuta la battaglia del Metauro, contribu\u00ec con un\u2019opera di raccolta e commento delle fonti storiche, nella quale attraverso le sue conoscenze geologiche arriv\u00f2 a individuare scientificamente la localit\u00e0 della battaglia ripercorrendo l\u2019alveo del fiume Metauro quale si presentava in epoca romana.\nIn altro scritto, \"Effemeridi anconitane\", egli esamin\u00f2 le date salienti della storia della citt\u00e0 di Ancona dalle origini al termine dell'evo antico, mettendone in luce discordanze ed errori che figurano nelle opere dei vari autori di vicende anconitane.\nUn'opera di particolare interesse \u00e8 infine quella dedicata alla propria famiglia, ma che costituisce anch'essa una preziosa documentazione sulla storia di Ancona, citt\u00e0 legata all'origine e allo svolgersi nei secoli della progenie dei Bonarelli d'Ancona, ottenuta attraverso la raccolta di fonti edite e inedite, durante i suoi viaggi e le sue attivit\u00e0 di ricerca sovente nei luoghi che videro protagonisti i personaggi di questa narrazione.\nRapporti con le associazioni scientifiche.\nVenne nominato membro della Societ\u00e0 Romana di Antropologia, socio corrispondente della Sociedad Cientifica Argentina nel 1921, socio corrispondente della Reale Deputazione di Storia Patria per le Marche nel 1923, socio della Sociedad Argentina de Estudios Geogr\u00e1ficos Gaea nel 1925, socio corrispondente dell\u2019lstituto Marchigiano di Scienze Lettere e Arti nel 1926, membro del Consiglio Nazionale delle Ricerche nel 1929, socio nel 1933 dell'Accademia delle Scienze di Torino, presidente della Societ\u00e0 Geologica Italiana nel 1946, socio corrispondente della Societ\u00e0 Italiana di Antropologia e Etnologia nel 1947.\nNel 1989 l'European Association of Geoscientists and Engineers (EAGE) ha istituito un premio annuale intitolato a Guido Bonarelli per il migliore contributo scientifico con presentazione orale (Guido Bonarelli Award).\nUna breve esperienza politica.\nGuido Bonarelli conobbe anche una breve parentesi politica come sindaco di Gubbio, dalla sua elezione nel febbraio 1923 fino all'ottobre dello stesso anno, quando lasci\u00f2 la carica dopo aver conseguito risultati di rilievo come l'istituzione del liceo classico, ovvero di un curriculum scolastico che, attraendo anche giovani allievi dalle citt\u00e0 vicine, potesse portare direttamente agli studi universitari, la riforma sanitaria e l'invito alla valorizzazione delle miniere di lignite di Branca da parte del governo nazionale.\nPubblicazioni.\nDi Bonarelli si contano, in varie lingue, oltre duecento tra scritti editi e inediti di geologia e paleontologia, in gran parte sull'Appennino centrale, sulle regioni italiane in genere e sull'Argentina, nonch\u00e9 di antropologia, storia, glottologia, e altrettante relazioni geologiche redatte per i diversi enti con i quali collabor\u00f2.\nTra le pubblicazioni, degne di nota particolare sono il suo primo lavoro \"Il territorio di Gubbio\", edito nel 1891, cio\u00e8 nel primo anno di frequenza universitaria, che conteneva gi\u00e0 l'osservazione di quel marker stratigrafico che poi sarebbe stato approfondito con maggiore dettaglio, mettendone in rilievo l\u2019importanza ai fini petroliferi, nella \"Descrizione geologica dell'Umbria Centrale\", del 1901 ma pubblicata nel 1967, e che verr\u00e0 pi\u00f9 tardi chiamato, dal nome del suo scopritore, \"livello Bonarelli\".\nStudi e ricerche dell'attivit\u00e0 professionale nelle Indie Olandesi sono contenute in altrettante relazioni svolte per la Royal Dutch, mentre dell'attivit\u00e0 esplorativa in Argentina rimangono una copiosissima documentazione e pregevoli pubblicazioni, a cominciare dal testo della conferenza che tenne il 14 maggio\n1913 alla Sociedad Cientifica Argentina con il titolo: \u201cLa formaci\u00f3n petrol\u00edfera de Salta y Jujuy\u201d, che risult\u00f2 \u201cprof\u00e9tica con el trascurso de los a\u00f1os \u201d.\nLe sue osservazioni etno-paleo-antropologiche, che ebbero origine dal campo vivo delle sue esplorazioni, vennero invece raccolte in diversi studi successivi, a partire dai primi scritti frutto dell'esperienza nelle Indie Olandesi, ovvero \"Trenta mesi a Borneo\" e \"Le razze umane e le loro probabili affinit\u00e0\", ambedue del 1909, fino a \"Sylloge synonymica hominidarum fossilium hucusque cognitorum systematice ordinata\", del 1944, dove metter\u00e0 in evidenza il falso dell'uomo fossile di Piltdown.\nEgli svolse inoltre ricerche storiche sulle Marche, sulla propria citt\u00e0 natale, Ancona, e sull'origine e le vicende della famiglia Bonarelli, che raccolse in altrettante opere.\nPrincipali pubblicazioni:"}
{"id": "1079516", "revid": "298229", "url": "https://it.wikipedia.org/wiki?curid=1079516", "title": "New World Order (wrestling)", "text": "Il New World Order, conosciuto anche con l'acronimo nWo, \u00e8 stata una stable di wrestling attiva nella World Championship Wrestling tra il 1996 e il 2000 e nella World Wrestling Federation nel 2002, originariamente composta da \"Hollywood\" Hulk Hogan, Kevin Nash e Scott Hall.\nIl New World Order ebbe origine in WCW il 7 luglio 1996, in seguito al turn-heel di Hulk Hogan ai danni di Randy Savage a \"Bash at the Beach\"; il gruppo, formato anche da Kevin Nash e Scott Hall, assunse subito la gimmick di una banda di strada volta a comandare la federazione, e nel suo periodo di massima popolarit\u00e0 port\u00f2 la WCW a superare la WWF nella Monday Night War. Nel 2002 Hogan, Hall e Nash tornarono in WWF dopo sei anni e riformarono la stable per alcuni mesi, mentre nel 2010 si riunirono nella Total Nonstop Action Wrestling sotto il nome The Band, senza per\u00f2 mai accennare al gruppo originale per motivi di copyright.\nLa storyline riguardante il New World Order \u00e8 generalmente considerata una delle pi\u00f9 importanti nella storia del wrestling.\nStoria.\nWorld Championship Wrestling (1996\u20132000).\nTutto ebbe inizio il 3 giugno 1996, quando Scott Hall, da poco arrivato alla WCW, disse al pubblico che aveva in serbo una piccola sorpresa. La settimana dopo infatti approd\u00f2 alla WCW l'ex WWF Champion Kevin Nash in una puntata di \"Monday Night Nitro\".\nNash e Hall diventarono cos\u00ec gli \"Outsiders\", due che andavano nel backstage a distrarre i wrestler prima dei loro match, interferire nei match altrui e anche nelle telecronache. Dopo alcune settimane i due annunciarono che a loro si sarebbe aggiunto un terzo componente. In realt\u00e0 questo membro avrebbe dovuto essere Sting, ma sorprendentemente pochi giorni prima dell'angle che avrebbe dovuto portarlo dalla parte dei cattivi, lo stesso Sting dichiar\u00f2 che non avrebbe mai voluto diventare heel in quel periodo. La WCW si trov\u00f2 spiazzata e cerc\u00f2 in tutti i modi di accaparrarsi Bret Hart dalla WWF, ma il wrestler canadese rifiut\u00f2 pi\u00f9 volte e la federazione di Atlanta riusc\u00ec ad averlo nel suo roster solo un anno dopo. Ormai sembrava che la WCW non avesse pi\u00f9 altre soluzioni se non mandare a \"Bash at the Beach\" solamente gli Outsiders senza un terzo membro cos\u00ec il match divent\u00f2 un handicap match, 3 contro 2: da una parte Hall &amp; Nash, dall'altra Sting, Lex Luger e Randy Savage. Durante il match Luger si infortun\u00f2 e i paramedici lo portarono fuori dal ring, la situazione era in parit\u00e0: due contro due. Verso la fine del match Hulk Hogan apparve a sorpresa e aiut\u00f2 Hall e Nash a vincere il match. La folla era incredula davanti a ci\u00f2 che aveva visto: il top face della federazione turn\u00f2 Heel. Il motivo era che si sentiva troppo stanco dei suoi fan che lo trattavano male e parl\u00f2 di una nuova stable: \"New World Order of professional wrestling\" diventato in seguito semplicemente nWo.\nIl nWo prese ben presto il controllo della WCW; nell'edizione di Nitro del 10 agosto 1996 Hogan, ora chiamato Hollywood Hogan, sconfisse The Giant grazie all'aiuto di Kevin Nash e Scott Hall, divenendo per la 2\u00aa volta campione del mondo WCW. Nei mesi successivi, vari wrestler entrarono nel New World Order, a partire a sorpresa proprio da The Giant, che per\u00f2 fu escluso dalla stable a inizio 1997, quando entr\u00f2 in contrasto con Hogan, il quale si rifiutava di concedergli la shot al titolo vinta nella 3 ring battle royal di \"World War III 1996\"; nel febbraio 1997 anche \"Macho Man\" Randy Savage entr\u00f2 a sorpresa nell'nWo. L'ingresso pi\u00f9 clamoroso fu per\u00f2 quello di Eric Bischoff, vicepresidente esecutivo della WCW, che avrebbe rivelato di essere la mente dietro al New World Order. Per tutto il 1997 and\u00f2 avanti una sorta di guerra tra nWo e WCW, che vide il gruppo guidato da Hogan &amp; Bischoff, ormai una vera e propria federazione alternativa alla WCW, dominare settimana dopo settimana la federazione di Atlanta, anche grazie a Bischoff che spesso fece valere il suo potere per ribaltare le decisioni a favore dell'nWo. Solo nell'estate 1997 la WCW riusc\u00ec a rialzare la testa quando nel corso di un'edizione di \"Nitro\" Lex Luger sconfisse Hollywood Hogan strappandogli il titolo di campione del mondo WCW. Quattro giorni dopo, a \"Road Wild 1997\", Hogan riusc\u00ec per\u00f2 a riprendersi la cintura grazie all'aiuto del resto dell'nWo e dell'arbitro Nick Patrick, ormai da tempo affiliato al New World Order. Un mese dopo a \"Fall Brawl 1997\", Curt Hennig, da poco passato dalla WWF alla WCW trad\u00ec i Four Horsemen (Ric Flair, Chris Benoit &amp; Steve McMichael) entrando nell'nWo; qualche giorno dopo a \"Nitro\" lo stesso Hennig sconfisse Steve McMichael conquistando il WCW United States Heavyweight Championship.\nVerso la fine del 1997 l'ultimo baluardo della WCW contro la nWo restava Sting, lo scorpione; dopo diversi mesi in cui aveva assistito da spettatore alla presa di potere di Hogan e soci, venne riportato a Nitro dal presidente WCW J.J. Dillon, che per convincerlo a tornare ottenne da Hogan la posta in palio contro di lui del titolo WCW a \"Starrcade 1997\". Il match si chiuse in modo controverso: Hogan schien\u00f2 Sting grazie ad un conto veloce del solito Nick Patrick, ma Bret Hart, approdato da un mese in WCW dopo lo Screwjob di Montr\u00e9al, dal tavolo dei commentatori si rec\u00f2 a bordo ring, impedendo al timekeeper di far suonare il gong e facendo ripartire il match. Sting imprigion\u00f2 Hogan nella Scorpion Deathlock e Bret fece suonare la campana senza un chiaro segnale di resa da parte di Hogan (questa scena era ironicamente simile allo Screwjob subito da Bret Hart a \"Survivor Series 1997\"), dichiarando vincitore e nuovo campione WCW Sting. Nelle settimane successive Hogan protest\u00f2 per l'accaduto, chiedendo che gli fosse riconsegnato il titolo; J.J. Dillon decise invece di dichiarare vacante la cintura e rimetterla in palio tra i due a \"SuperBrawl VIII\", dove Sting sconfisse di nuovo Hogan conquistando definitivamente il titolo.Nella nWo, che ad inizio 1998 inser\u00ec nelle sue file anche Scott Steiner, cominciarono ad vedersi le prime crepe: Savage e Nash entrarono in contrasto, \"Macho Man\" interfer\u00ec nel rematch tra Sting e Hogan a vantaggio dello scorpione invece che del suo superiore; inoltre nel marzo 1998 Scott Hall scomparve momentaneamente dalla circolazione. I problemi si aggravarono quando Randy Savage a \"Spring Stampede\" 1998 sconfisse Sting divenendo nuovo campione WCW. Quattro giorni pi\u00f9 tardi, a \"Nitro\", Savage sfid\u00f2 Hogan in un match in cui sia il titolo WCW sia il comando dell'nWo erano in palio; nel finale del match, con l'arbitro KO, Nash intervenne per salvare Savage stendendo Hogan con la Jackknife Powerbomb, ma a sorpresa arriv\u00f2 Bret Hart che, dopo aver steso Nash con una sediata, mise Hogan sopra Savage per il pin vincente che laure\u00f2 Hogan per la quarta volta campione del mondo WCW e che di fatto sanc\u00ec l'ingresso dell'Hitman nella nWo.\nLa frattura tra Nash e Hogan divenne insanabile e port\u00f2 l'ex Diesel a creare una sua nWo alternativa dal nome nWo \"Wolfpac\" a cui, oltre allo stesso Nash e Savage, aderirirono altri wrestler della prima nWo tra cui un rientrante Scott Hall, che per\u00f2 trad\u00ec poco dopo Nash tornando alla corte di Hogan chiamata ora nWo \"Hollywood\". Nei mesi successivi le due nWo si accaparrarono alcuni dei lottatori pi\u00f9 importanti della WCW: l'nWo \"Hollywood\" vide entrare nelle sue file Steve Ray e The Giant, mentre l'nWo \"Wolfpac\" si accaparr\u00f2 Lex Luger e a sorpresa Sting, che dopo essere stato per pi\u00f9 di un anno il rivale numero uno dell'nWo ora entrava nelle sue file. Sempre in questo periodo Hogan perse la cintura a Nitro contro il campione degli Stati Uniti Bill Goldberg, imbattuto da quasi un anno in WCW e, dopo un breve feud con The Ultimate Warrior, scomparve momentaneamente dalle scene. Verso la fine del 1998 Kevin Nash vinse la Three ring battle royal di \"World War III 1998\", divenendo primo sfidante al titolo WCW a \"Starrcade 1998\", dove strapp\u00f2 la cintura a Goldberg, interrompendo la sua striscia vincente, grazie ad un intervento a sorpresa di un rientrante Scott Hall. Quattro giorni dopo era prevista a \"Nitro\" la rivincita tra Nash e Goldberg, ma ad inizio show \"Da Man\" fu fatto arrestare dall'appena tornato Hollywood Hogan che sfid\u00f2 Nash a mettere in palio la cintura contro di lui. Il match si rivel\u00f2 una farsa, Hogan tocc\u00f2 Nash con un dito e subito il campione WCW si butt\u00f2 a terra facendosi schienare da Hogan per il pi\u00f9 facile degli schienamenti; Hogan torn\u00f2 per la quinta volta campione WCW e l'nWo ritorn\u00f2 unita in un'unica entit\u00e0.\nDopo la riunione di fine 1998, la nWo non riusc\u00ec a ripetere nel 1999 il dominio ottenuto due anni prima nel 1997; Hogan perse il titolo contro Ric Flair qualche mese dopo e poi fu costretto a fermarsi per un infortunio, la stable cominci\u00f2 a disgregarsi e lo stesso Hogan al ritorno dall'infortunio torn\u00f2 a vestire i vecchi colori Red &amp; Yellow dell'Hulkamania. Dopo due anni in cui aveva monopolizzato la WCW, la nWo sembrava destinata lentamente a sparire, ma nel 2000 fece il suo inaspettato ritorno quando a sorpresa Kevin Nash e Scott Hall aiutarono Bret Hart a conquistare il titolo mondiale contro Sid Vicious. A loro si un\u00ec pure Jeff Jarrett e ci\u00f2 diede origine ad una nuova nWo, denominata nWo \"2000\"; il pubblico per\u00f2 non accolse favorevolmente questa ennesima reincarnazione della stable, e in molti accusarono Bischoff di fossilizzarsi sul New World Order invece di trovare nuove idee per risollevare la WCW dalla crisi in cui versava da due anni.\nWorld Wrestling Federation (2002).\nNel 2001, dopo l'acquisizione della WCW da parte della WWF, ebbe inizio una storyline in cui i wrestlers WCW, guidati da Shane McMahon, e Extreme Championship Wrestling, guidati da Stephanie McMahon e da Paul Heyman, diedero vita all'Alleance con l'obiettivo di invadere la WWF ed estromettere Vince McMahon dal business; la storyline termin\u00f2 alle Survivor Series 2001 con la vittoria del team WWF (composto da The Rock, The Undertaker, Kane, Chris Jericho &amp; Big Show) sul team Alleance (composto da Steve Austin, Kurt Angle, Booker T, Rob Van Dam &amp; Shane McMahon). Questo obblig\u00f2 l'Alleance a sciogliersi; 24 ore dopo a Monday Night Raw fece il suo ritorno in WWE \"The Nature Boy\" Ric Flair, il quale annunci\u00f2 a Vince McMahon che per trovare i soldi per comprare WCW ed ECW, Shane e Stephanie gli avevano venduto le loro quote della WWF e ora loro due erano soci al 50%; la convivenza tra i due ebbe per\u00f2 vita breve e ben presto i contrasti li portarono a collidere in un match 1vs1 alla Royal Rumble 2002, che vede prevalere Flair.\nNell'edizione successiva di Raw un sibillino Vince interruppe l'autocelebrazione del \"Nature Boy\", dicendo che alla Royal Rumble non aveva perso solo lui, ma anche lo stesso Flair e tutte le superstar WWE.\nTre giorni dopo nel corso di SmackDown Vince McMahon fu inquadrato pi\u00f9 volte nel suo ufficio in un monologo allo specchio in cui cercava di convincere se stesso a fare qualcosa di terribile, cercando di convincersi che Flair era un cancro per la WWE e che prima che avesse distrusso ci\u00f2 che lui aveva creato, l'avrebbe distrutta lui stesso iniettandogli un veleno potentissimo; il segmento si chiuse con l'inquadratura sulla sedia di Vince in cui campeggiavano le lettere N-W-O.\nNelle settimane successive Vince usc\u00ec allo scoperto annunciando di voler riportare in vita l'NWO nella sua formazione originale (Hollywood Hogan, Kevin Nash &amp; Scott Hall), per distruggere la WWE e solo cedendogli il suo 50% della federazione Flair poteva impedire tutto ci\u00f2; Flair alla fine cedette al ricatto di Vince, dicendo che lo faceva per le superstar WWE e non per lui, ma quando a Raw i due ufficializzarono il passaggio delle quote, Steve Austin interruppe il tutto invitando il pubblico a convincere Flair a non cedere e dicendosi pronto a combattere l'NWO, Flair si convinse e annunci\u00f2 di voler restare co-owner WWE e in conseguenza di questo fu ufficialmente annunciato che l'NWO avrebbe esordito in WWE nel corso di No Way Out 2002.\nNel 2002, No Way Out si apr\u00ec subito con l'arrivo sul ring dei tre dell'NWO, che dissero di non essere venuti in WWE per distruggerla ma per lavorare con le altre superstar della federazione. Durante il PPV i tre furono protagonisti di due segmenti nel backstage con The Rock e Steve Austin in cui sembravano voler andare d'accordo con entrambi (nel primo Hogan voleva farsi una foto col People's Champ, mentre nel secondo i tre cercarono di offrire ad un poco convinto Austin delle birre), ma a fine serata Hogan e compagni intervennero nel main event, che vedeva Austin andare all'assalto dell'Undisputed Title detenuto da Chris Jericho, permettendo a quest'ultimo di confermarsi campione; come se non bastasse, i tre umiliarono Austin scrivendogli sulla schiena \"NWO\" con il classico spray nero.\nNella puntata di Raw successiva, Austin chiese inutilmente all'nWo di presentarsi sul ring per rispondere di quanto fatto al PPV, ma i tre si limitarono a comparire sulla rampa per poi tornare subito dopo nel backstage; Austin allora minacci\u00f2 di boicottare lo show se non fossero tornati sul ring, ma fu fatto arrestare da Kurt Angle perch\u00e9 si rifiutava di lasciare il ring.\nSubito dopo l'allontanamento di Austin dall'arena, Hogan torn\u00f2 sul ring per spiegare al pubblico il perch\u00e9 aveva tradito i fan diversi anni prima passando alla WCW, ma ad interromperlo arriv\u00f2 The Rock, che accus\u00f2 Hogan di aver sempre raccontato bugie ai fan (definendosi egli stesso \"un Hulkamaniac tradito\") e lo sfid\u00f2 ad affrontarlo faccia a faccia a WrestleMania X8, sfida che fu accettata da Hogan. Dopo la stretta di mano tra i due, The Rock lanci\u00f2 un messaggio al rivale stendendolo con la Rock Bottom, ma subito dopo Hall e Nash accorsero sul ring attaccando Rocky, che fu vittima di un pestaggio tre contro uno, in cui prima Hogan lo prese a martellate, poi tutti e tre lo fecero vittima delle rispettive finishers (Outsider's Edge, Jackknife Powerbomb e Leg Drop of Doom) e per finire lo umiliarono con la scritta NWO sulla schiena con lo spray nero.\nOltre a questo, i tre bloccarono nel parcheggio dell'arena l'ambulanza che lo doveva portare in ospedale e Hogan, alla guida di un camion, la colp\u00ec diverse volte fino a farla ribaltare.\nNell'edizione successiva di Raw, Vince obblig\u00f2 l'NWO a scusarsi per quanto fatto a The Rock e, mentre Hogan e soci stavano facendo le loro scuse sul ring, Austin irruppe sullo stage col suo Pick-Up obbligandoli alla fuga. Austin insegu\u00ec i tre nel backstage riuscendo a mettere le mani su Scott Hall, riportandolo sul ring e umiliandolo pubblicamente; il tutto port\u00f2 a sancire un match tra il Texas Rattlesnake e l'ex Razor Ramon a WrestleMania X8.\nNelle settimane successive continuarono gli scontri tra Austin e l'NWO, finch\u00e9 10 giorni prima di WrestleMania The Rock fece il suo ritorno a Smackdown e sfid\u00f2 subito l'NWO ad un match per la serata, ottenendo un match contro Scott Hall che termin\u00f2 ben presto con la squalifica del membro dell'NWO e si trasform\u00f2 in un nuovo pestaggio ai danni di Rocky, salvato dall'arrivo di Austin con Vince che annunci\u00f2, per l'ultima puntata di Raw prima dello Showcase degli Immortali, un 2vs3 tra NWO e il duo The Rock-Austin; il match fu vinto dall'NWO grazie a Hogan, che a sei giorni da WrestleMania schien\u00f2 il suo rivale col suo Leg Drop of Doom.\nA Wrestlemania XVIII il primo dei due match con protagonista l'NWO fu quello tra Austin e Hall, che vide prevalere il primo nonostante le varie interferenze di Nash a favore dell'amico; a fine match Nash e Hall promisero di rifarsi nel match tra Hogan e The Rock, ma Hogan disse ai due di restare nel backstage, poich\u00e9 voleva battere Rocky con le sue sole forze dimostrando di essere il migliore dei due; pur non comprendendola, i due accettarono la sua scelta.\nIl match tra Hogan e The Rock fu uno dei match pi\u00f9 famosi della storia di WrestleMania: Hogan, pur presentandosi da heel, ebbe quasi tutto il pubblico dalla sua. Al termine di un'epica battaglia, fu per\u00f2 The Rock ad avere la meglio grazie a due Rock Bottom consecutive, seguite dal People's Elbow; a fine match Hogan porse sportivamente la mano a Rocky che l'accett\u00f2. Poco dopo Nash e Hall salirono sul ring chiedendo spiegazione a Hogan e attaccandolo, con The Rock che torn\u00f2 sul ring e aiut\u00f2 Hogan a ricacciarli nel backstage, e prima di lasciare il ring invit\u00f2 l'Immortale a deliziare i fan con le sue classiche pose.\nNella puntata di Raw dopo WrestleMania, Nash e Hall accusarono Hogan di aver mandato a monte i piani per il PPV, perch\u00e9 invece di focalizzarsi sull'obiettivo che si erano prefissati inizialmente, cio\u00e8 Austin, si era distratto con la sfida a The Rock, facendo fallire tutto. Hogan fu cos\u00ec estromesso dal gruppo; la stessa sera Hogan e The Rock fecero coppia contro Nash e Hall sconfiggendoli via pin.\nTre giorni dopo, a Smackdown, The Rock sconfisse Kevin Nash per squalifica, causata dall'intervento di Hall. Hogan accorse sul ring in aiuto di Rocky, ma fu attaccato da un rientrante X-Pac che si riun\u00ec a Hall e Nash, riportando l'NWO a tre membri.\nNel Raw successivo and\u00f2 in onda lo storico draft della federazione; a sorpresa The Rock e Hogan furono scelti da Vince per SmackDown, mentre l'NWO fu scelta da Flair per Raw; sempre la stessa sera Hogan &amp; The Rock affrontarono l'NWO in un 2 contro 3 terminato a favore del trio in bianco e nero per squalifica causata da Kane, scelto poco prima da Flair per Raw come colui che avrebbe dovuto tenere l'NWO a bada.\nTre giorni dopo, nell'ultimo SmackDown a roster unificati, Hogan, The Rock &amp; Kane sconfissero l'NWO in un tre contro tre, chiudendo definitivamente i conti.\nA Raw l'NWO trov\u00f2 subito un nuovo rivale, oltre a Kane, in Bradshaw, rimasto orfano di Faarooq (scelto da Vince per Smackdown) quando Nash, Hall &amp; X-Pac presero possesso di forza dell'ex ufficio degli APA, trasformandolo nel loro ufficio; nelle settimane successive Kane fu messo fuori causa da un infortunio, mentre Kevin Nash fu a sorpresa sospeso da Flair a tempo indeterminato (in realt\u00e0 anche l'ex Diesel era vittima di un infortunio); a Backlash 2002 Scott Hall sconfisse Bradshaw in un match tutt'altro che entusiasmante e pi\u00f9 tardi nella serata, Hall &amp; X-Pac interferirono nel number-one contender match tra Austin e The Undertaker, a favore del secondo, che vinse il match per un errore dell'arbitro speciale Ric Flair, il quale non vide il piede sulla corda di Austin durante il conteggio decisivo.\nAustin torn\u00f2 ad essere nel mirino dell'NWO e nel Raw successivo fu sancito da Ric Flair un incontro di coppia che vedeva Austin &amp; Bradshaw dover affrontare Hall &amp; X-Pac, ma prima del match Bradshaw fu trovato K.O. nel backstage e Flair nomin\u00f2 Big Show come sostituto. Il gigante trad\u00ec per\u00f2 a sorpresa Austin durante la contesa, passando nelle file dell'NWO; sette giorni pi\u00f9 tardi Flair sanc\u00ec un six-men tag team match tra NWO e un team composto da Austin, Bradshaw e lo stesso Nature Boy, durante il quale fu proprio Flair a tradire gli altri due, rivelando di essere in combutta con l'NWO.\nPurtroppo, poco dopo, Scott Hall fu licenziato dalla WWF per non essersi presentato ad uno show per i soliti problemi di alcolismo durante un tour in Inghilterra; l'NWO si trov\u00f2 cos\u00ec senza nessuno dei suoi padri fondatori al comando, con la guida esterna di Flair che annunci\u00f2 di aver dovuto sospendere Nash per nascondere un infortunio e che presto sarebbe tornato a Raw, e inser\u00ec nel gruppo anche il 5 volte campione WCW Booker T.\nA Judgment Day 2002, Steve Austin sconfisse Flair &amp; Big Show in un handicap match; l'NWO inizi\u00f2 cos\u00ec ad andare allo sbando, orfana di un leader, finch\u00e9 Kevin Nash non rientr\u00f2 e ricompatt\u00f2 le file del gruppo.\nPer risollevare le sorti dell'NWO, orfana pure dell'appoggio esterno di Flair che perse il suo 50% della WWE in un match contro McMahon, che torn\u00f2 padrone al 100% della federazione, Nash annunci\u00f2 l'innesto di un nuovo elemento del gruppo che avrebbe ridato la scossa. Il membro si rivel\u00f2 nientemeno che \"The Heart Break Kid\" Shawn Micheals, assente in WWE da Judgment Day 2000, in cui aveva arbitrato l'Iron Man Match tra Triple H e The Rock. HBK disse di essere tornato solo come favore personale all'amico Kevin Nash e che non sarebbe tornato sul ring come lottatore; dopo aver catechizzato uno ad uno gli altri membri del gruppo, HBK estromise Booker T, stendendolo con una Sweet Chin Music perch\u00e9 reo di voler usare l'NWO per tornaconto personale.\nA King of the Ring 2002, Booker T si prese la rivincita sconfiggendo Big Show; la stessa sera a sorpresa l'NWO incroci\u00f2 Triple H nel backstage alla vigilia del main event in cui avrebbe affrontato l'Undisputed Champion Undertaker; l'NWO offr\u00ec il suo appoggio al vecchio amico, anche se durante il match non si fece vedere.\nIl giorno dopo, a Raw, Micheals annunci\u00f2 che presto l'NWO avrebbe avuto un nuovo membro, un vecchio amico che si sarebbe riunito a loro. Si trattava di Triple H, a cui venne dato tempo fino a Vengeance per accettare la loro offerta.\nMentre cresceva l'attesa per sapere se davvero Triple H sarebbe entrato nell'NWO, qualche settimana prima del PPV, Kevin Nash annunci\u00f2 di avere avuto finalmente l'ok dei medici per tornare a lottare e organizz\u00f2 un incontro 5 contro 5 in cui i tre membri attivi dell'nWo (Big Show, X-Pac e lo stesso Nash) avrebbero fatto squadra con Eddie Guerrero &amp; Chris Benoit contro un team composto da Booker T, Goldust, Bubba Ray Dudley, Spike Dudley e un quinto membro a sorpresa che si rivel\u00f2 essere Rob Van Dam; durante il match Nash si rinfortun\u00f2 gravemente ad un ginocchio, e fu costretto ad uno stop molto lungo; questo nuovo stop di Nash, il licenziamento di Hall di un paio di mesi prima e il prossimo addio di X-Pac alla federazione, che in scadenza di contratto non aveva trovato l'accordo per il rinnovo, indusse la federazione a cambiare radicalmente i piani ponendo fine alla stable in bianco e nero.\nSette giorni dopo, Vince McMahon appar\u00ec a Raw accompagnato dalla musica dell'NWO, annunciando ai fan che era l'ultima volta che avrebbero sentito quella musica in WWE, perch\u00e9 l'NWO era ufficialmente morta; a sei anni dalla nascita, la stable pi\u00f9 dominante della storia del pro wrestling cessava definitivamente di esistere.\nApparizioni sporadiche (2014\u20132015).\nHogan, Nash e Hall si sono riuniti nella puntata di \"Raw\" dell'11 agosto per festeggiare il sessantunesimo compleanno dell'Hulkster; inizialmente entrato con il suo classico attire giallo e rosso, dopo le esortazioni di Nash, si \u00e8 strappato la canotta rossa, rivelando la classica maglia nera con stampato il logo nWo. Si riuniscono ancora a WrestleMania 31 per dare aiuto a Sting nel suo match contro Triple H, aiuto vano vista la vittoria finale di Triple H, grazie anche all'interferenza della D-Generation X.\nMusiche d'ingresso.\nWorld Championship Wrestling\nWorld Wrestling Federation/Entertainment"}
{"id": "1079521", "revid": "119259146", "url": "https://it.wikipedia.org/wiki?curid=1079521", "title": "Simone Origone", "text": "\u00c8 fratello maggiore di Ivan Origone e l'atleta pi\u00f9 titolato nella storia dello sci di velocit\u00e0.\nBiografia.\nOriginario di Ayas, \u00e8 fratello maggiore di Ivan Origone, a sua volta sciatore di velocit\u00e0 d'alto livello e detentore del record mondiale di velocit\u00e0 sugli sci.\nAccostatosi allo sci all'et\u00e0 di 3 anni sotto la guida del padre, si tessera per lo Sci Club Val d'Ayas, all'et\u00e0 di 16 anni fa parte della squadra regionale valdostana di discesa libera e supergigante; tre anni dopo viene arruolato nella seconda squadra del Centro Sportivo Esercito, venendo per\u00f2 congedato nel giro di 6 mesi a seguito di problemi fisici.\nNel 2003 inizia a sperimentare lo sci di velocit\u00e0 (o chilometro lanciato) sulla pista di Les Arcs: nella prima discesa, effettuata utilizzando materiali da sci alpino (e non quelli specifici per la velocit\u00e0) raggiunge i 179\u00a0km/h. Il 6 marzo 2004, entrato a far parte della Nazionale italiana di sci di velocit\u00e0, esordisce in Coppa del Mondo sulla pista di Sun Peaks, chiudendo la gara al secondo posto, alle spalle dello svizzero Jonathan Moret. Quindici giorni dopo, a Breuil-Cervinia, coglie la sua prima vittoria.\nNegli anni successivi conquista sei ori e un argento Campionati mondiali e dodici Coppe del Mondo, collezionando 96 podi nelle 109 gare disputate nel circuito di Coppa.\nIl 20 aprile 2006, sulla pista di Les Arcs, Simone Origone migliora per la prima volta il record del mondo, raggiungendo i . Alzer\u00e0 ulteriormente il primato tra il 2014 e il 2015, portandolo prima a 252,454\u00a0km/h, poi, il 3 aprile 2015 a 252,632\u00a0km/h e, infine, il 26 marzo 2016 a 252,987\u00a0km/h, venendo per\u00f2 battuto pochi minuti dopo dal fratello Ivan.\nIl 19 aprile 2007 conquista il suo secondo titolo mondiale, sulla pista svizzera di Verbier, ma subito dopo aver tagliato il traguardo incorre in una caduta che gli procura la frattura di radio e ulna.\nAffianca all'attivit\u00e0 agonistica quelle di guida alpina, maestro di sci, elisoccorritore ed alpinista; in particolare, il 7 settembre 2007 ha asceso le 20 vette oltre i della catena del Monte Rosa in 12 ore e 40 minuti, ed ha concluso l'impresa raggiungendo la cima del Cervino in 17 ore e 40 minuti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nS1 = Speed One"}
{"id": "1079522", "revid": "371529", "url": "https://it.wikipedia.org/wiki?curid=1079522", "title": "Ella Fitzgerald Sings the George and Ira Gershwin Songbook", "text": "Ella Fitzgerald Sings the George and Ira Gershwin Songbook \u00e8 il diciottesimo album della cantante jazz Ella Fitzgerald, pubblicato dalla Verve Records nel 1959.\nL'album, vincitore di un Grammy Award alla miglior interpretazione vocale femminile pop per il brano \"But Not for me\", vede la cantante interpretare alcuni classici composti da George e Ira Gershwin, accompagnata dalla Nelson Riddle Orchestra.\nTracce.\nDisco 1\nDisco 2\nDisco 3\nDisco 4"}
{"id": "1079525", "revid": "1983214", "url": "https://it.wikipedia.org/wiki?curid=1079525", "title": "On the Beach", "text": "On the Beach (\"sulla spiaggia\" in lingua inglese) pu\u00f2 riferirsi a:"}
{"id": "1079528", "revid": "287204", "url": "https://it.wikipedia.org/wiki?curid=1079528", "title": "Kayapo", "text": ""}
{"id": "1079529", "revid": "416175", "url": "https://it.wikipedia.org/wiki?curid=1079529", "title": "Capponi (famiglia)", "text": "I Capponi sono un'antica famiglia di Firenze.\nStoria.\nProvenienti forse dal contado Senese, furono presenti a Firenze almeno dalla prima met\u00e0 del XIII secolo: la prima menzione d'archivio \u00e8 di un certo Cappone Capponi, immatricolato nell'Arte della Seta nel 1210. Peraltro, in una pergamena dell'Abbazia di Passignano del 1056, conservata presso l'Archivio di Stato di Firenze, viene menzionato un \"Uguccio dicto Capponio\", il che confermerebbe la provenienza dei Capponi dal meridione della Toscana.\nFurono all'inizio della loro ascesa sociale mercanti soprattutto di lana e seta e politicamente abbracciarono la fede guelfa. Presto la famiglia si divise in cinque rami dai cinque figli di Bonamico Capponi, che vissero uniti dalla cooperazione, oltre che dalla parentela. Non tard\u00f2 ad arrivare, al pari delle altre famiglie maggiorenti fiorentine, anche un \"banco\", una compagnia d'affari, che aveva sedi anche a Milano, a Bologna, a Lione e in Oriente. Le cariche politiche furono quasi una conseguenza della ricchezza e del prestigio acquisito, per cui la famigli\u00e0 cont\u00f2 ben dieci gonfalonieri di giustizia e cinquantasette priori tra i suoi membri.\nTra il 1342 e il 1343 furono tra le famiglie che si mobilitarono per cacciare il tiranno Gualtieri VI di Brienne, Duca di Atene. Con la salita alla ribalta di Cosimo de' Medici i Capponi tennero una posizione di equilibrata distanza tra le parti in causa, anzi, Neri Capponi fu tra coloro che cercarono di quietare gli animi tra Medici e Albizi. Dopo il rientro di Cosimo dall'esilio e la presa \"de facto\" del potere cittadino Neri divenne un suo alleato, prendendo l'incarico di commissario dello stato di Firenze in occasione della battaglia di Anghiari, che lo vide vittorioso. Neri garant\u00ec una sorta di equilibrio tra le varie forze in gioco a Firenze, frenando sia le ambizioni di Cosimo che dei suoi avversari. Dopo la sua morte (1457) prese il suo posto quel Luca Pitti che sar\u00e0 congiurato alla morte di Cosimo contro i Medici stessi, cercando di eliminare senza successo Piero il Gottoso figlio di Cosimo.\nGrande figura e celeberrima fu quella di Pier Capponi, ambasciatore e condottiero che nel 1494 tenne testa al re Carlo VIII di Francia disceso in Italia con un esercito alla conquista di Napoli. Alle minacce di attacco dei francesi a fronte di pesanti richieste finanziarie \u00e8 rimasta celebre la sua risposta:\nSottintendeva al fatto di essere pronto a chiamare il popolo fiorentino a combattere nelle strette vie cittadine nel caso l'esercito francese avesse messo mano alle armi. L'inadeguatezza di Piero di Lorenzo de' Medici detto \"il Fatuo\" si era rivelata nella vilt\u00e0 con cui aveva concesso al re di Francia libero il passo consegnandogli le fortezze di Sarzana, Pietrasanta, Motrone e Ripafratta senza alcuna autorizzazione da parte della Signoria: una leggerezza che gli cost\u00f2 l'esilio dalla citt\u00e0. Ora l'esercito francese era all'interno della citt\u00e0 e Carlo VIII sosteneva di averne preso legittimamente possesso come di citt\u00e0 conquistata pretendendo di dettare gravosissime condizioni. L'eroico gesto del Capponi che strapp\u00f2 di mano all'araldo del re il foglio da cui stava leggendo le odiose richieste, la sua risposta minacciosa, la paura dei Francesi di essere costretti ad un combattimento non in campo aperto spinsero Carlo VIII a pi\u00f9 miti consigli.\nNel 1513 Agostino Capponi fu uno dei pochi membri familiari a schierarsi apertamente contro i Medici, ordendo una congiura contro il cardinale Giovanni de' Medici, scoperta e punita con la morte per lui e il suo complice Pietro Paolo Boscoli.\nNel 1527, durante l'ultima cacciata dei Medici, Niccol\u00f2 Capponi fu gonfaloniere di giustizia: stretto tra la morsa di papa Clemente VII e Carlo V deliber\u00f2, come ai tempi di Savonarola, di mettere la citt\u00e0 nelle mani di Cristo Re, cosa che per\u00f2 non serv\u00ec ad evitare l'assedio di Firenze e la sua riconquista da parte dei Medici.\nCon l'instaurazione del ducato di Alessandro de' Medici ecco per\u00f2 che molte ricche e nobili famiglie fiorentine, sebbene avessero difeso a spada tratta la Repubblica e le sue istituzioni, per convenienza mutarono rapidamente faccia (siamo negli anni 1530-1537) ed entrarono a far parte del senato che doveva ratificare le decisioni del nuovo padrone di Firenze. I Capponi furono in buona compagnia con gli Antinori, i Corsini, i Salviati, i Guicciardini, i Rucellai, gli Strozzi, i Tornabuoni, ecc. Tutte famiglie che si assicurarono cos\u00ec ricchezza e gloria nei secoli a venire, mentre altre, come i Soderini, gli Altoviti, vennero costrette all'esilio permanente. Visse in quel periodo il cardinale Luigi Capponi.\nLodovico Capponi seniore fu committente del capolavoro di Jacopo Pontormo, la Cappella Capponi in Santa Felicita, mentre suo figlio Lodovico Capponi juniore fu il soggetto di un famoso ritratto di Agnolo Bronzino. Egli fu in quegli anni anche protagonista di una famosa storia d'amore a lieto fine con Maddalena Vettori, gi\u00e0 promessa sposa a un altro e poi rinchiusa in un convento, prima di poter sposare il suo amato per intercessione della granduchessa Eleonora di Toledo.\nGli anni del Granducato per i Capponi furono un periodo di rinnovata solidit\u00e0 patrimoniale, politica e familiare, con gli interessi economici ormai votati ai terreni, come tante altre famiglie fiorentine, piuttosto che ai commerci ormai ristagnanti nella tranquilla Toscana tra Sei e Settecento. Con gli acquisti fondiari non tard\u00f2 ad arrivare un titolo nobiliare, quello di conte.\nRisalgono soprattutto a questo periodo i vari palazzi Capponi sparsi in vari punti di Firenze, ad ospitare i tanti rami familiari: Palazzo Capponi alle Rovinate, Palazzo Capponi-Covoni e il cosiddetto Palazzo di Gino Capponi, solo per elencare i principali. Il palazzo in via Gino Capponi precede di circa un secolo lo statista al quale \u00e8 dedicata la strada, e fu eretto per Alessandro Capponi su progetto di Carlo Fontana.\nGino Capponi viene talvolta indicato come l'ultimo discendente della famiglia: in realt\u00e0 con lui si estinse solo uno dei rami, ma i conti Capponi esistono tutt'oggi ed abitano sempre in uno dei loro antichi palazzi, Palazzo Capponi alle Rovinate, in via de'Bardi, non lontano da Ponte Vecchio. Se il grande statista e letterato fu una delle figure chiave del Risorgimento italiano, tanto da venire sepolto nella basilica di Santa Croce accanto ai grandi italiani di tutti i tempi, la casata ha ancora la propria cappella e le propriet\u00e0 fondiarie a Greve in Chianti."}
{"id": "1079530", "revid": "15756", "url": "https://it.wikipedia.org/wiki?curid=1079530", "title": "Rubab Raza", "text": "Biografia.\nHa rappresentato il ai Giochi olimpici estivi di , diventando la prima donna del suo paese a partecipare a una gara di nuoto. Detiene il primato di atleta femminile pi\u00f9 giovane del Pakistan a partecipare ad un evento olimpico."}
{"id": "1079531", "revid": "46931", "url": "https://it.wikipedia.org/wiki?curid=1079531", "title": "Makiritare", "text": ""}
{"id": "1079532", "revid": "46931", "url": "https://it.wikipedia.org/wiki?curid=1079532", "title": "Maquiritai", "text": ""}
{"id": "1079534", "revid": "78273", "url": "https://it.wikipedia.org/wiki?curid=1079534", "title": "Beretta cx4 storm", "text": ""}
{"id": "1079539", "revid": "2213", "url": "https://it.wikipedia.org/wiki?curid=1079539", "title": "Arno (torrente)", "text": "L'Arno (detto anche comunemente Arnetta; in lombardo \"Arna\") \u00e8 un torrente che scorre in Lombardia, attraversando le province di Varese e di Milano, appartenente al bacino del Ticino.\nPercorso.\nL'Arno nasce presso la frazione Torre San Quirico di Varese, quasi al confine con Gazzada Schianno, e scorre in direzione nord-sud parallelo all'Autostrada A8. Nei suoi primi chilometri di corso l'Arno riceve il torrente Scironna (chiamato anche \"Scirona\"), alimentato dal Rubiaga, e il Riale della Trenca, alimentato dal Chiosetto. Successivamente il torrente passa da Castronno e poi bagna Albizzate, dove riceve le acque del Fosso Tenore, il suo secondo maggior tributario, che nasce nella zona di Sumirago.\nL'Arno attraversa poi Solbiate Arno, Oggiona con Santo Stefano, dove riceve il Riale di Oggiona-Carnago, Cavaria con Premezzo, dove sono presenti alcune vasche di laminazione delle acque per evitare allagamenti a Cassano Magnago e Gallarate. Qui il torrente riceve il suo maggior tributario, il Sorgiorile, che nasce a Besnate nella zona dei fontanili, dalla confluenza di due rogge; una volta formatosi, il Sorgiorile bagna Besnate e la zona nord di Gallarate, passando a valle Crenna.\nL'Arno prosegue bagnando Cardano al Campo, Samarate, Ferno e Lonate Pozzolo.\nA Lonate Pozzolo, nella frazione di Sant'Antonino Ticino, l'Arno costeggia il depuratore Sant'Antonino, uno dei maggiori della Lombardia, che purifica le acque dei comuni del Consorzio Arno Rile Tenore, comprendente anche Gallarate e Busto Arsizio. Successivamente, incanalato, scorre fino a raggiungere le vasche di laminazione delle acque tra Castano Primo, Nosate e Lonate Pozzolo.\nIl \"problema Arno\".\nL'Arno \u00e8 un torrente molto inquinato; la qualit\u00e0 delle acque \u00e8 stata giudicata \"pessima\". Fino al 2000 le acque del torrente spagliavano nelle campagne tra Castano Primo, Nosate, Vanzaghello e Lonate Pozzolo, creando una grave situazione di degrado ambientale. Tuttavia, negli ultimi anni, sono state create, al confine tra Lonate Pozzolo, Nosate e Castano Primo, le vasche di laminazione e spagliamento controllato delle acque, che si estendono su 28 ettari. Esse evitano lo spagliamento delle acque, evitando cos\u00ec gravi problemi ambientali al territorio di Castano Primo.\nPurtroppo, a causa di alcuni malfunzionamenti, e all'inadeguatezza dell'impianto, il tratto che scorre sino al Ticino (unito al Marinone, canale scolmatore del sistema idrico Naviglio Grande-Canale Industriale) \u00e8 costantemente utilizzato; ci\u00f2 ha creato numerose proteste da parte degli ambientalisti, poich\u00e9 l'acqua dell'Arno \u00e8 assai pi\u00f9 inquinata rispetto a quella del Ticino, rischiando cos\u00ec l'inquinamento del \"fiume azzurro\".\nA valle di Cavaria con Premezzo, la situazione del torrente \u00e8 decisamente migliore: a Gallarate la presenza di gallinelle d'acqua, rane e pesci testimonia una migliore qualit\u00e0 delle acque .\nNon va per\u00f2 sottovalutato il problema degli scarichi abusivi, talvolta evidente: nel gennaio 2013 l'Arnetta si \u00e8 \"colorata\" di grigio nella zona Nord di Gallarate proprio a causa di uno scarico abusivo."}
{"id": "1079541", "revid": "83531", "url": "https://it.wikipedia.org/wiki?curid=1079541", "title": "Ivan Zazzaroni", "text": " Dal 26 maggio 2018 \u00e8 direttore del \"Corriere dello Sport - Stadio\".\nBiografia.\nComincia a giocare a calcio fin da piccolo. Da adolescente svolge alcuni provini per squadre professionistiche. Dopo il liceo linguistico si trasferisce in Brasile, dove si allena con una squadra di serie A, il Botafogo. Realizza un'intervista al campione S\u00f3crates, che abita a 500 metri da casa sua. Il pezzo viene pubblicato in Italia dal quotidiano bolognese \"Stadio\": \u00e8 il primo articolo della sua carriera. Successivamente scrive pezzi che appaiono (non firmati) sulla \"Gazzetta dello Sport\". Tornato in Italia, nel 1981 viene assunto dal settimanale \"Autosprint\". Nello stesso periodo comincia a collaborare al \"Guerin Sportivo\" diretto da Italo Cucci, che oggi considera il suo maestro. Decide di proseguire la carriera in quest'ultimo: dal 1985 \u00e8 inviato, poi caporedattore e nel 1991 vicedirettore\nPer nove anni \u00e8 caporedattore del quotidiano \"Corriere dello Sport - Stadio\". Nel settembre 1999 \u00e8 chiamato a dirigere il \"Guerin Sportivo\"; dal 2001 al 2003 \u00e8 direttore di \"Autosprint\". Dal 2004 conduce \"Deejay Football Club\" in onda su Radio Deejay, per il cui sito internet gestisce anche un blog. Editorialista del quotidiano \"Libero\" fino al 2012, \u00e8 stato opinionista nelle trasmissioni televisive Rai \"Quelli che...\", \"La Domenica Sportiva\" e \"Dribbling\". \u00c8 inoltre coautore insieme a Davide Cassani e Pier Bergonzi del libro \"Pantani. Un eroe tragico\", pubblicato nel 2005.\nDal 2006 partecipa alla trasmissione televisiva Rai \"Ballando con le stelle \"in qualit\u00e0 sia di giurato (nella terza edizione e dalla quinta edizione) sia di concorrente (quarta edizione). Nel 2007 ha fondato e diretto per tre mesi il quotidiano sportivo \"Dieci\". Dal 2008 al 2012 \u00e8 stato opinionista per le trasmissioni Rai \"Un mercoled\u00ec da campioni\", \"Marted\u00ec Champions\", \"Notti mondiali, \"e per le partite del Campionato europeo di calcio 2012. Nel 2010, durante il Campionato mondiale di calcio, ha collaborato con Eurosport nella rubrica \"Zazzagol\" e ha firmato la prefazione del libro \"\"Calciobidoni. Non comprate quello straniero\" di Cristian Vitali e quella del libro di Gianluca Gifuni \"Quagliarella. Il sogno spezzato\"\".\nDal 2010 \u00e8 ospite fisso della trasmissione televisiva \"La Domenica Sportiva\" su Rai 2 e, fino al maggio 2012, della trasmissione \"Number Two\" in onda su Canale 34 Telenapoli. Nel 2011 \u00e8 ospite-opinionista della \"Domenica Sportiva Estate\" e, da agosto, il suo blog \"Zazzagol\" figura nel sito internet GQItalia.it. Da settembre 2012 a agosto 2021 \u00e8 conduttore della trasmissione \"Il bello del calcio\" su Canale 21. Interviene frequentemente nella trasmissione \"Radio Radio Lo Sport\" e su Radio Marte. Nel giugno 2016 \u00e8 ospite fisso a \"Il grande match\" su Rai 1 per commentare i post-partita dell'Europeo. Dal 15 novembre 2016 \u00e8 direttore editoriale (area digitale) del Gruppo Amodei, che pubblica \"Corriere dello Sport - Stadio\", \"Tuttosport\", \"Guerin Sportivo\", \"Autosprint\", \"Auto\", \"Motosprint\", \"In moto\". Nel maggio 2018 diventa direttore del \"Corriere dello Sport - Stadio\".\nDal 2018 \u00e8 giurato per il Premio \"Calciobidone\", ironico riconoscimento destinato al peggior calciatore della Serie A, titolo a cura di \"Calciobidoni.it\", del \"Guerin Sportivo\" e di Fantacalcio.\nVita privata.\nSposato con Cristina Canali, ha avuto un figlio.\nDal 2007 ha una relazione con Monica Gasparini, giornalista e conduttrice di \"Studio Aperto\"."}
{"id": "1079557", "revid": "117424195", "url": "https://it.wikipedia.org/wiki?curid=1079557", "title": "Torrone gelato", "text": "Il torrone gelato (\"turruni gilatu\" in dialetto locale ed in lingua siciliana) \u00e8 un dolce caratteristico del reggino, e pi\u00f9 in particolare di Reggio e Bagnara, nonch\u00e9 della citt\u00e0 e della provincia di Messina. Esso non va confuso con il torrone di Bagnara, che \u00e8 una specialit\u00e0 differente.\nA dispetto del nome, non \u00e8 un gelato, bens\u00ec una sorta di torrone molto morbido, costituito da un impasto di essenze aromatizzate di diversi agrumi, e zucchero fondente a vari colori, a cui vengono aggiunti canditi e mandorle; il tutto viene poi ricoperto da una camicia di cioccolato.\n\u00c8 tradizionalmente legato alle feste natalizie, ma viene prodotto tutto l'anno.\nPreparazione.\nAmalgamare dello zucchero fondente colorato con essenze aromatizzate (limone, mandarino, cedro, arancia) e acqua, aggiungendo quest'ultima gradualmente, finch\u00e9 l'impasto non diventi facilmente malleabile (finch\u00e9 una goccia fra due dita non resta solida e non oltre). In luogo dell'acqua e delle essenze aromatizzate, si pu\u00f2 usare succo di limone.\nAggiungere, quindi:\nSi noti che il fondente serve solo a legare i pezzetti di frutta: il torrone \u00e8 fatto prevalentemente di questi ultimi.\nMolti usano, a questo punto, dividere in due l'impasto e aggiungere del cacao (1/4 del peso dello zucchero fondente) ad una delle due parti.\nAmalgamare bene; quindi, stendere ad asciugare per circa un'ora in un recipiente foderato con pellicola per alimenti o sul marmo.\nDare, quindi, al torrone la forma desiderata, tipicamente di mattone o tronchetto. Lasciare riposare all'aria per 12\u00f724 ore, per far solidificare l'impasto.\nA parte, fondere a bagnomaria del cioccolato fondente, in quantit\u00e0 pari al peso dello zucchero fondente usato inizialmente. Quindi, spalmare il cioccolato sulle forme (o sulla forma) di torrone e fare raffreddare al freddo. Infine, guarnire con disegni o scene natalizie.\nSi serve tipicamente tagliato a fette e si conserva a temperatura ambiente (per mantenerne inalterata la morbidezza, evitare di riporlo in frigorifero)."}
{"id": "1079561", "revid": "339392", "url": "https://it.wikipedia.org/wiki?curid=1079561", "title": "Strada Statale 110 di Monte Cucco e Monte Pecoraro", "text": ""}
{"id": "1079566", "revid": "118048775", "url": "https://it.wikipedia.org/wiki?curid=1079566", "title": "Emostasi", "text": "L'emostasi (pronuncia corretta: ; pronuncia accettabile: ; dal greco \u03b1\u1f31\u03bc\u03cc\u03c3\u03c4\u03b1\u03c3\u03b9\u03c2, composto di \u03b1\u1f37\u03bc\u03b1 \u00absangue\u00bb e \u03c3\u03c4\u03ac\u03c3\u03b9\u03c2 \u00abstasi\u00bb) \u00e8 l'insieme di processi che permette di arrestare il sanguinamento, ovvero di trattenere il sangue in un vaso danneggiato, e al contempo di mantenere il sangue fluido in condizioni fisiologiche. \u00c8 il risultato di un insieme di processi, cellulari e biochimici, ben regolati che hanno due diverse funzioni: mantenere il sangue allo stato liquido nei vasi normali e indurre la formazione del coagulo emostatico in presenza di danno vascolare.\nFisiologia.\nL'emostasi pu\u00f2 avvenire spontaneamente, si attua in quattro fasi che si susseguono in rapida sequenza: \nLa perdita di sangue viene arrestata se, nel sito in cui ha luogo, prolifera dentro il coagulo del tessuto fibroso che tappa il lume del vaso sanguigno.\nIn sintesi, l'emostasi si svolge come segue:\n1. Le piastrine sono respinte dall'endotelio intatto, ma quando questo si rompe avviene una vasocostrizione riflessa e le sottostanti fibre collagene risultano esposte. Le piastrine aderiscono al fattore di Von Willebrand, diventano piatte e aumentano la loro superficie, per azione dell'ADP. Le piastrine ancorate rilasciano granuli secretori che, fungendo da chemochine, attirano ulteriori piastrine e queste, continuando ad ammassarsi, finiscono per formare sulla zona dove l'endotelio \u00e8 leso il cosiddetto tappo piastrinico o trombo bianco.\n2. Una volta ancorate, le piastrine, oltre a produrre sostanze che attirano altre piastrine, rilasciano serotonina che provoca spasmi (contrazioni) del vaso sanguigno danneggiato; agendo nei pressi della lesione gli spasmi riducono la perdita di sangue per cui il coagulo riesce a formarsi. Tra i fattori che provocano spasmi vascolari vanno annoverati i danni a carico delle cellule muscolari lisce e la stimolazione dei recettori locali del dolore.\n3.Contemporaneamente i tessuti danneggiati rilasciano tromboplastina, una sostanza che svolge un ruolo importante nella coagulazione.\n4. Il fattore piastrinico 3 (PF3) \u00e8 un fosfolipide che riveste la superficie delle piastrine; interagisce con la tromboplastina, con altre proteine ematiche della coagulazione e con ioni Ca2+ per formare l'attivatore protrombinico che innesca il processo a cascata della coagulazione.\n5.L'attivatore protrombinico converte la protrombina, presente nel plasma, nell'enzima trombina.\n6. La trombina quindi unisce tra loro le molecole proteiche solubili di fibrinogeno trasformandole in lunghe catene molecolari di fibrina insolubile; questa forma una sorta di traliccio che, intrappolando i globuli rossi, costituisce la base del coagulo. Entro un'ora, il coagulo inizia a retrarsi, spremendo fuori dalla massa siero (plasma deprivato dalle proteine della coagulazione) e avvicinando i margini della rottura della parete vasale.\nDi norma il sangue coagula in 3-6 minuti e, una volta iniziato il processo a cascata della coagulazione, i fattori che l'hanno scatenato vengono di solito rapidamente inattivati per impedire che la coagulazione del sangue si diffonda per tutto l'apparato circolatorio. Alla fine l'endotelio si rigenera e il coagulo si dissolve. \nL'emostasi pu\u00f2 essere indotta anche meccanicamente come accade in chirurgia ove rappresenta una parte determinante dell'atto operatorio.\nTipi.\n\u00c8 possibile distinguere tra:\n\u00c8 possibile ottenere l'emostasi oltre che con i metodi descritti facendo ricorso ad altre metodiche o strumenti. Naturalmente verr\u00e0 adoperato il sistema ritenuto pi\u00f9 idoneo alla circostanza e quello che offre maggiori garanzie di tenuta nel tempo. Ci\u00f2 vale a scongiurare una delle pi\u00f9 temibili complicanze degli interventi chirurgici, l'emorragia post-operatoria.\nTecniche correlate.\nEsistono diverse tecniche alternative all'emostasi, fra cui:\nBibliografia.\nIl corpo umano-Elaine N. Marieb\nhttps://www.ncbi.nlm.nih.gov/pmc/articles/PMC3126677/"}
{"id": "1079568", "revid": "1442080", "url": "https://it.wikipedia.org/wiki?curid=1079568", "title": "Fermo Ghisoni da Caravaggio", "text": "Biografia.\nGhisoni fu allievo di Lorenzo Costa \"il Vecchio\" e a lungo aiutante di Giulio Romano con il quale lavor\u00f2 a Mantova e si trasferendosi a Parma (1540), Venezia (1545) e poi a Roma (1546). Viene nominato ed elogiato nelle opere di Vasari:\nIl Ghisoni nacque probabilmente nel 1505, data rilevabile dall'atto testamentario di Giulio Romano a cui il Ghisoni sar\u00e0 presente come testimone e dove si firm\u00f2 \u00abFirmo, filio quandam Stephani de Ghisoni\u00bb. da una famiglia di artisti originari di Caravaggio che si erano spostati alla corte di Gonzaga. Il Quattrocento e il Cinquecento vide per\u00f2 molti personaggi provenienti da Caravaggio con il cognome Ghisoni e dedicati all'arte della pittura che crarono non poca confusione nell'assegnazione dei diverse opere.\nI suoi primi studi li compir\u00e0 presso Lorenzo Costa il Vecchio per poi passare nel 1527 tra gli allievi di Giulio Romano con il quale avr\u00e0 molte collaborazioni. Nella pittura di Ghisoni si ritrova lo stile e la continuit\u00e0 del predecessore mantovano Andrea Mantegna, ne sono prova i modelli calcografici da lui riutilizzati (per es. la \u201cMadonna della Tenerezza\u201d), cos\u00ec come tutti gli artisti di maggior o minor rilievo con i quali ha collaborato nella sua vita. \u00c8 proprio grazie a Fermo e agli artisti suoi contemporanei e conterranei che il percorso stilistico pittorico, nato dallo studio degli autori classici come Tiziano Correggio e Leonardo, sfocer\u00e0 poco pi\u00f9 tardi nella teatralit\u00e0, nella plasticit\u00e0 \u201cnaturale\u201d delle figure e nella luminosit\u00e0 dei dipinti di Michelangelo Merisi da Caravaggio che con Fermo condivider\u00e0 le medesime origini.\nPartecipa, con Giulio Romano, alle decorazioni nel Palazzo Te a Mantova delle sale dei Cavalli, di Psiche e dei Giganti (tra il 1527 e il 1534), quindi agli affreschi della sala di Troia nel Palazzo ducale della capitale dei Gonzaga.\nNel 1541 \u00e8 nominato nel contratto stipulato da Giulio Romano coi rettori della Madonna della Steccata a Parma.\nDal 1545 partecipa a una serie di quadri per il Duomo di Mantova tra cui la \"Vocazione degli apostoli Andrea e Pietro\" (opera dispersa) e altre opere derivate da disegni di Giovan Battista Bertani, mentre sono attribuiti a lui i dipinti di \"santa Lucia\" e \"san Giovanni Evangelista\" (1552).\nAncora da disegni di Giulio Romano derivano le opere: \"La Madonna col Bambino\" e \"I Santi Bonaventura e Francesco\" della cappella Castiglioni nel Santuario della Beata Vergine delle Grazie a Curtatone (Mantova), risultano infatti molti pagamenti all'artista da parte della tesoreria ducale tra i quali uno di 180 scudi nel 1530: \u201cFirmo de Caravatio pictori\u201d , lavori che seguir\u00e0 sicuramente fino al 1540, e la \"Madonna col Bambino e Santi\" della chiesa di Santa Caterina in Mantova. Purtroppo, come per molti altri artisti, la sua opere resta in un \"anonimato collettivo\", la sua collaborazione, pur molti attiva."}
{"id": "1079576", "revid": "484362", "url": "https://it.wikipedia.org/wiki?curid=1079576", "title": "Gruppo Corale San Giovanni", "text": "Il Gruppo Corale San Giovanni \u00e8 stato un coro da camera polifonico a voci miste; fu fondato a Lecco nel 1974 da Angelo Biella ed \u00e8 stato diretto, dal 1990 al 2009, anno di cessazione della sua attivit\u00e0, da Domenico Innominato.\nRepertorio.\nIl repertorio del complesso corale comprendeva composizioni sacre che spaziavano dal Barocco al Novecento. Principali progetti artistici del complesso furono:\nConcerti.\nIl coro fu invitato ai principali festival corali (Belgio, Francia, Italia, Spagna, Svizzera): XIX Rassegna Internazionale delle Cappelle Musicali a Loreto, Cori a Ravenna, 1985; Rassegna Corale Internazionale Alpeadria (Pordenone, 1996); XIII Festival Internazionale delle Valli, Basilica di Sanzeno (Trento); III Festival Europeo di Polifonia Sacra, Frascati; Rassegna Corale Nazionale \"Turba Concinens\" (Torre Pellice, 1999). In occasione dei 250 anni dalla morte di J.S. Bach il coro present\u00f2 con l'ensemble strumentale barocco \"Bach Collegium\", i Mottetti di Johann Sebastian Bach con concerti celebrativi a Milano, Como, Lecco e Torino. Partecip\u00f2 a \"Voci in Coro 2003\", in diretta dagli studi della Radio della Svizzera Italiana di Lugano; fu invitato all'Avvento Ambrosiano 2004 e 2007 nella Basilica di Sant\u2019Ambrogio a Milano, alla rassegna di Musica Sacra 'Le Voci della Citt\u00e0' (edizioni 2005 e 2007) nel Duomo di Milano e alla Rassegna corale internazionale \"Nella citt\u00e0 dei Gremi\" ed. 2007 a Sassari. Il coro fu ospite fisso di \"Polifonie d'ottobre\" a Lecco e di \"Polyphoniae\" a Como, rassegne concertistiche dedicate al canto corale."}
{"id": "1079578", "revid": "1591878", "url": "https://it.wikipedia.org/wiki?curid=1079578", "title": "Italia settentrionale", "text": "Con i termini Italia settentrionale, Nord Italia, Alta Italia o semplicemente Nord o Settentrione s'intende comunemente una regione geografica e statistica composta dall'insieme delle regioni italiane pi\u00f9 a nord del paese, vale a dire Valle d'Aosta, Piemonte, Lombardia, Trentino-Alto Adige, Veneto, Friuli-Venezia Giulia, Liguria e Emilia-Romagna. \nEsse ospitano circa il 46% della popolazione italiana, e producono il 59,4% del prodotto interno lordo nazionale. Geograficamente questa regione comprende la parte continentale della Repubblica Italiana.\nA sua volta, l'Italia settentrionale si divide geograficamente e statisticamente nelle regioni \"NUTS 1\":\nGeografia.\nLa regione \u00e8 delimitata dalle Alpi a nord e a ovest, e dall'Appennino settentrionale a sud. Comprende anche alcuni territori sul versante meridionale dell'Appennino (parte della Liguria sul versante ligure-tirrenico). Confina ad ovest con la Francia tramite le Alpi occidentali, a nord con Svizzera e Austria mediante le Alpi centrali, ad est con la Slovenia ed a sud con la Toscana, le Marche ed il piccolo Stato di San Marino. L'Italia settentrionale \u00e8 bagnata dal mar Ligure e dal mare Adriatico, su di essa si estende la pianura padana ed \u00e8 attraversata dal fiume Po. Il Settentrione include regioni altamente industrializzate e ad alta vocazione turistica. Culturalmente, linguisticamente e, in parte, geograficamente l'Italia settentrionale include anche le province di Pesaro e Urbino e di Massa-Carrara, oltre che la Romagna toscana.\nStoria.\nAntichit\u00e0 e Alto Medioevo.\nDurante i secoli precedenti la romanizzazione, l'Italia settentrionale era abitata da diversi popoli, tra cui i Liguri, i Veneti, dediti al commercio di ambra ed all'allevamento di cavalli, e gli Etruschi, che avevano colonizzato il Nord Italia espandendosi dalla Toscana; questi ultimi fondarono la citt\u00e0 di Bologna e diffusero l'utilizzo della scrittura; successivamente, a partire dal V secolo a.C., l'area vide l'espansione di trib\u00f9 galliche. Tali popoli fondarono diverse citt\u00e0, come Milano, ed estesero la loro presenza dalle Alpi fino al mare Adriatico. Il loro sviluppo venne fermato dall'espansione romana nella Pianura Padana a partire dal III secolo a.C. Dopo secoli di lotta, nel 194 a.C. l'intera area di ci\u00f2 che oggi \u00e8 il Nord Italia divenne una provincia romana con il nome di Gallia Cisalpina (Gallia \"da questo lato\", rispetto a Roma, delle Alpi). La cultura e la lingua dei Romani soppiantarono le precedenti civilt\u00e0 ed il Nord Italia divenne una delle pi\u00f9 ricche e sviluppate aree dell'Impero romano; si vide la costruzione in una vasta rete di strade e lo sviluppo di agricoltura e di commercio. Nel 42 a.C. la provincia della Gallia Cisalpina fu abolita e l'Italia romana venne a inglobare tutti i territori a sud delle Alpi, e divenne a pieno titolo parte d'Italia. Non dimentichiamo che le sue citt\u00e0 avevano gi\u00e0 ottenuto la cittadinanza romana da Giulio Cesare sette anni prima.\nNella tarda antichit\u00e0 il ruolo strategico del Nord Italia \u00e8 sottolineato dal trasferimento della capitale dell'Impero d'Occidente da Roma a Mediolanum nel 286 e, successivamente, a Ravenna dal 402 fino al collasso dell'impero nel 476.\nDopo la caduta dell'Impero d'Occidente, il Nord Italia fu parte del regno Ostrogoto, la cui capitale fu prima Ravenna e, dopo il 540, Pavia e pat\u00ec duramente le distruzioni portate dalle Guerre Gotiche tra gli Ostrogoti e l'Impero bizantino. Nel 568 i Longobardi, un popolo germanico, entrarono nel Nord Italia attraverso il Friuli e fondarono un proprio regno duraturo, con capitale Pavia, che diede il nome all'intero Nord Italia durante il Medioevo, ed alla moderna Lombardia. Dopo le prime difficolt\u00e0, le relazioni tra i Longobardi ed i latini migliorarono e la lingua e la cultura longobarda si assimilarono con quella latina preesistente, come \u00e8 evidente dai numerosi nomi, parole e leggi affermatisi in quel periodo. Il regno longobardo termin\u00f2 nel 774, quando il re dei Franchi Carlo Magno conquist\u00f2 Pavia, depose Desiderio, l'ultimo re dei Longobardi, ed annesse il Regno Longobardo, cambiandone il nome in Regno d'Italia. I duchi longobardi vennero sostituiti da conti, vescovi e marchesi di origine franca.\nMedioevo e Rinascimento.\nNell'XI secolo la maggior parte del Nord Italia era incluso nel regno d'Italia, nominalmente sotto il dominio del Sacro Romano Impero, ma, nei fatti, era diviso in numerose citt\u00e0-Stato autonome: i comuni e le repubbliche marinare. L'undicesimo secolo segn\u00f2 una significativa esplosione dell'economia del Nord Italia a causa del miglioramento del commercio e delle innovazioni agricole dell'epoca. Il fiorire della cultura port\u00f2 alla fondazione di numerose universit\u00e0, tra cui l'Universit\u00e0 di Bologna, la pi\u00f9 antica d'Europa. La crescente ricchezza delle citt\u00e0-Stato diede loro la possibilit\u00e0 di sfidare il tradizionale potere feudale, rappresentato dagli imperatori tedeschi e dai loro vassalli. Questo processo port\u00f2 alla creazione di diverse Leghe Lombarde formate da diverse citt\u00e0 del Nord, che sconfissero gli imperatori della dinastia Hohenstaufen: Federico I nella battaglia di Legnano e suo nipote Federico II nella battaglia di Parma; in questo modo, le citt\u00e0 del Settentrione si resero, nei fatti, indipendenti dagli imperatori tedeschi.\nLe leghe fallirono per\u00f2 nello svilupparsi da alleanze militari a confederazioni durevoli e, successivamente, all'interno delle varie citt\u00e0-Stato, avvenne un processo di consolidamento; la maggior parte di esse divennero signorie, governate da potenti dinastie come i Della Scala di Verona o i Visconti di Milano, e conquistarono le citt\u00e0 vicine, rischiando di unificare l'intero Nord Italia sotto un singolo stato.\nUn equilibrio di potere venne infine raggiunto nel 1454 con la pace di Lodi e il Nord Italia fin\u00ec diviso tra un piccolo numero di stati regionali, di cui i pi\u00f9 potenti erano i ducati di Savoia, Milano, Mantova, Ferrara e le Repubbliche di Genova e di Venezia, che nel frattempo aveva esteso la sua influenza nella terraferma a partire dal quattordicesimo secolo.\nNel quindicesimo secolo il Nord Italia divenne uno dei centri del Rinascimento, la cui cultura e produzione artistica erano tenute in alta considerazione. La classe imprenditoriale dei comuni estese i suoi commerci e le sue attivit\u00e0 a nord delle Alpi e i \"Lombardi\", i mercanti e banchieri del Nord Italia, erano presenti in tutta Europa. Le guerre d'Italia del XVI secolo, tra il 1494 e il 1559, posero per\u00f2 fine al Rinascimento nel Nord Italia e portarono la regione ad essere contesa tra la Francia e gli Asburgo di Spagna ed Austria. Dopo le guerre, il cui evento culminante fu la battaglia di Pavia del 1525, la maggior parte della Lombardia cadde sotto il controllo diretto della Spagna. Allo stesso tempo, il controllo da parte dell'Impero ottomano del Mediterraneo orientale e la scoperta di nuove rotte oceaniche per l'Asia e le Americhe portarono al lento declino della repubblica di Venezia. Pestilenze come quella del 1628-1630 ed il generale declino dell'economia della penisola tra XVI e XVII secolo interruppero qualsiasi ulteriore sviluppo del Nord Italia. L'unico Stato rimasto in buona salute fu il ducato di Savoia, che, grazie a vittorie militari e diplomatiche, nel 1720 divenne noto come regno di Sardegna e port\u00f2 Torino al rango di grande capitale europea.\nStoria contemporanea.\nDopo la rivoluzione francese, nel tardo diciottesimo secolo il Nord Italia fu conquistato dalle armate francesi; vennero istituite molte repubbliche sorelle da Napoleone Bonaparte e nel 1805 fu fondato un nuovo Regno d'Italia, composto di tutto il Nord Italia, con l'eccezione del Piemonte e della Liguria, direttamente annessi alla Francia. Venne istituito con Milano come capitale e Napoleone come capo di Stato. Al congresso di Vienna il Regno di Sardegna venne ristabilito ed espanso con l'annessione della Repubblica di Genova. Il resto del Nord Italia divenne soggetto al dominio austriaco, diretto, come nel caso del Regno Lombardo-Veneto, o indiretto, come nel caso dei ducati di Parma e di Modena. Bologna e la Romagna vennero sottoposti allo Stato Pontificio.\nIl governo imperiale austriaco si rivel\u00f2 impopolare a causa delle sue politiche reazionarie, cosicch\u00e9 il Nord Italia divenne il centro intellettuale del processo di unificazione italiana. In particolare, il piemontese Regno di Sardegna fu lo Stato che realizz\u00f2 l'unificazione della penisola tra il 1859 ed il 1861. Dopo aver sconfitto gli austriaci nella Seconda guerra d'indipendenza ed aver annesso il Nord Italia, il nuovo Stato lanci\u00f2 diverse campagne per conquistare il Sud ed il Centro Italia. Nel 1866, con la Terza guerra d'indipendenza, anche il Veneto ed il Friuli vennero strappati all'Austria.\nDopo l'unificazione italiana, la capitale venne trasferita da Torino a Roma e l'importanza amministrativa e istituzionale del Nord Italia venne profondamente ridotta. Tuttavia, a partire dal tardo diciannovesimo secolo ed in particolare negli anni cinquanta e sessanta del ventesimo, il Nord Italia, e soprattutto le citt\u00e0 di Torino, Genova e Milano, divenne il pi\u00f9 importante centro dell'industrializzazione italiana, affermando il proprio ruolo come area pi\u00f9 ricca ed industrializzata del paese. \nTra il 1943 e il 1945, durante la seconda guerra mondiale, il Nord Italia fu controllato dalla Repubblica Sociale Italiana fascista e fu il principale teatro della guerriglia condotta dai partigiani antifascisti. Tra il 19 e il 25 aprile 1945 le citt\u00e0 del Nord Italia incominciarono un'insurrezione contro le forze nazi-fasciste che portarono alla liberazione dell'intero Nord Italia da parte delle forze Alleate. Le differenze economiche tra il Nord Italia e il resto del paese, insieme con la breve storia dell'Italia come unica nazione, ha portato alla fine del ventesimo secolo all'emergere dell'indipendentismo padano, che, promosso dalla Lega Nord, invoca una maggiore autonomia o, addirittura, una totale indipendenza della Padania, il nome scelto dagli indipendentisti per indicare il Nord Italia.\nLingue.\nNel merito delle lingue regionali, l'Italia settentrionale \u00e8 predominata dalle famiglia delle lingue gallo-italiche, in contrapposizione al resto del paese in cui sono parlate le lingue italo-dalmate, e comprendono: emiliano, ligure, lombardo, piemontese e romagnolo.\nLa lingua veneta viene considerata facente parte del gruppo italo-romanzo o di quello gallo-italico, oppure una lingua italo-occidentale a s\u00e9 stante.\nLe lingue gallo-italiche raggiungono anche il nord delle Marche (provincia di Pesaro e Urbino e provincia di Ancona, fino a Senigallia) e della Toscana (tutta la provincia di Massa-Carrara e l\u2019Alta Garfagnana in provincia di Lucca, nonch\u00e9 alcune frazioni della montagna pistoiese e la Romagna toscana); perci\u00f2, queste zone sono considerate linguisticamente facenti parte del Nord Italia.\nAltre lingue gallo-romanze parlate sono l\u2019occitano, l\u2019arpitano, parlati nelle valli occitane e arpitane nel Piemonte occidentale, ed il gruppo reto-romanzo, che include il friulano ed il ladino.\nSono parlate anche lingue non romanze: lingue germaniche come il tedesco \"standard\" e il bavarese in Alto Adige, piccole comunit\u00e0 Walser in Piemonte e in Valle d'Aosta, cimbre e mochene in Veneto, in Friuli ed in Trentino. Nel Friuli-Venezia Giulia sono parlate lingue slave: vi sono minoranze slovene in provincia di Trieste e nelle parti orientali di quelle di Udine e Gorizia.\nStoria.\nDurante il Medioevo, principalmente tra il XIII e il XV secolo, era in uso un volgare illustre chiamato \"koin\u00e8 lombardo-veneta\". Presso le fonti medioevali chiamata semplicemente \"lingua scritta\" oppure \"lombardo\": nel senso medievale, il toponimo \"Lombardia\" indicava tutto il Settentrione.\nA partire dal XV secolo la \"koin\u00e8\" lombardo-veneta cominci\u00f2 a cedere terreno rispetto al toscano, fenomeno che il linguista Carlo Tagliavini descrive nel seguente modo: \"Il fiorentino, per merito di Dante e degli altri grandi toscani, come Petrarca e Boccaccio, in grazia della posizione centrale di Firenze e delle condizioni storiche dell'epoca, si diffuse man mano in ogni parte d'Italia, facendo anche sparire la \u03ba\u03bf\u03b9\u03bd\u03ae alto-italiana, che nel Duecento era assurta a un certo prestigio\".\nQuesta \"koin\u00e8\" letteraria si manifest\u00f2 con autori come Bonvesin de la Riva, Giacomino da Verona, Uguccione da Lodi, Girardo Patecchio, ecc.\nDemografia.\nLa popolazione residente nell'Italia settentrionale ammonta a abitanti suddivisa come segue:\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di 50.000 abitanti.\nEconomia.\nL'economia dell'Italia settentrionale contribuisce in modo considerevole al prodotto interno lordo nazionale. Essa, dall'Unit\u00e0 d'Italia e con la formazione del \"Triangolo industriale\" Milano, Torino e Genova, ha una grande importanza per l'economia della penisola. Tra le regioni che compongono il Settentrione, spicca per economia e servizi la Lombardia, che contribuisce per circa 1/5 al PIL nazionale. Altre realt\u00e0 economiche di rilievo sono l'Emilia-Romagna, con un'economia in forte crescita trainata dall'export, che risulta quarta in Italia per potenza economica e prima nel settore agricolo, il Veneto, grande polo manufatturiero ed infrastrutturale nonch\u00e9 terza economia italiana, il Trentino-Alto Adige e la Valle d'Aosta, ai primi posti in Italia per PIL procapite. Ciononostante, alcune tra le maggiori aziende italiane sono nate in Piemonte (ad esempio, FIAT, Ferrero, Olivetti, Exor, che \u00e8 olandese, ma ha sede a Torino) ed i porti di Trieste e Genova sono i pi\u00f9 importanti del Nord Italia."}
{"id": "1079579", "revid": "1226", "url": "https://it.wikipedia.org/wiki?curid=1079579", "title": "Gianni e Pinotto e il cervello di Frankenstein", "text": ""}
{"id": "1079581", "revid": "767487", "url": "https://it.wikipedia.org/wiki?curid=1079581", "title": "Parliament", "text": "I Parliament sono stati un gruppo musicale statunitense, considerati fra le formazioni pi\u00f9 innovative del funk e fra i massimi ispiratori dell'hip hop. Essi vengono considerati, assieme ai Funkadelic (che erano in realt\u00e0 composti dagli stessi musicisti), la principale formazione P-Funk, stile contaminato da James Brown, Sly Stone, dal sound della Tamla Motown e al rock degli MC5 e degli Stooges.\nStoria.\nOriginariamente conosciuti come Parliaments, un gruppo doo-wop degli anni sessanta fondato da George Clinton, i Parliament esordirono con l'album \"Osmium\" del 1970, segnato dal caratteristico \"sound\" del produttore Bernie Worrell e da cui fu estratto il singolo \"Breakdown\", che raggiunse il trentesimo posto delle classifiche. Nel 1972 entr\u00f2 nell'organico il bassista Bootsy Collins, che aveva gi\u00e0 collaborato con i J.B.'s di James Brown. I Parliament pubblicarono i primi dischi di successo a partire dalla met\u00e0 degli anni settanta fra cui i singoli \"Up for the Down Stroke\" (1974) e \"Chocolate City\", giunti rispettivamente al decimo e al ventiquattresimo posto della classifica R&amp;B. Il seguente \"Mothership Connection\" (1975) \u00e8 considerato uno dei capolavori del gruppo e contiene svariati brani considerati classici del genere funk fra cui la \"title track\", \"P. Funk (Wants to Get Funked Up)\" e \"Tear the Roof off the Sucker (Give Up the Funk)\". L'album \"Funkentelechy Vs. the Placebo Syndrome\" (1977) fu il primo album del collettivo a raggiungere il primo posto in classifica. Poco pi\u00f9 tardi, nel 1978, la band riusc\u00ec nuovamente raggiungere il primo posto delle classifiche R&amp;B con i singoli \"Flash Light\" e \"Aqua Boogie (A Psychoalphadiscobetabioaquadoloop)\". La band \u00e8 inoltre celebre per i concerti esuberanti e colmi di riferimenti all'afrofuturismo come quelli che tenne durante il P-Funk Earth Tour. Alcuni brani registrati in occasione di questi concerti sono documentati su \"\" (1977). Il gruppo si sciolse nel 1980 dopo la pubblicazione dell'album \"Trombipulation\".\nNel 2018, i Parliament pubblicarono, durante una reunion temporanea, l'album \"Medicaid Fraud Dogg\", uscito solamente in formato digitale."}
{"id": "1079587", "revid": "289247", "url": "https://it.wikipedia.org/wiki?curid=1079587", "title": "Ente Nazionale per l'Energia Elettrica", "text": ""}
{"id": "1079588", "revid": "52076", "url": "https://it.wikipedia.org/wiki?curid=1079588", "title": "Azienda Nazionale Autonoma delle Strade", "text": ""}
{"id": "1079591", "revid": "466539", "url": "https://it.wikipedia.org/wiki?curid=1079591", "title": "Silvio Bandinelli", "text": "Nel corso della sua carriera, ha occasionalmente utilizzato gli pseudonimi di Marco Trevi, Giorgio Bracchi e Frank Simon.\nBiografia.\nNato a Tripoli, all'et\u00e0 di sei anni si trasferisce a Firenze. Frequenta la Facolt\u00e0 di Lettere e Filosofia e nel 1978 si laurea con il massimo dei voti in Lettere a indirizzo moderno con tesi in storia del cinema presso la cattedra di Pio Baldelli, intellettuale di gran prestigio e storico direttore responsabile del quotidiano \"Lotta continua\". La tesi \u00e8 sull'uso delle figure retoriche nell'immagine meccanicamente riprodotta. Durante gli studi universitari entra in contatto con il mondo della pubblicit\u00e0, prima come fotomodello (sar\u00e0 protagonista per 2 anni della campagna Vespa Piaggio), poi come direttore di produzione per una casa cinematografica di Milano ed \u00e8 qui che si affaccia al mondo della regia come aiuto regista della docu-fiction \"La reggia dei Gonzaga\" per la regia di Franco Corona, prodotto per la RAI e trasmesso in prima serata su Rai Tre.\nNel 1980 si mette in proprio e fonda la Fimaker, specializzandosi nella realizzazione di spot pubblicitari per giocattoli. Poco dopo apre l'agenzia pubblicitaria Eureka, dove gestisce vari budget, tra i quali Adica Pongo, storica azienda del settore giocattoli e alcuni prodotti Linea Gig, altra azienda leader. Prosegue nella sua attivit\u00e0 di regista firmando e/o producendo per Tortellini Rana, Hyundai Pony, Roller Caravan e altri. Nel 1988, parallelamente all'attivit\u00e0 di pubblicitario, apre la casa editrice Carolina editando diversi periodici per bambini e ragazzi. Nel 1990 apre un'altra casa editrice, Ediservice, e edita pubblicazioni per adulti a carattere cinematografico, con videocassetta allegata.\nNegli anni novanta, Bandinelli \u00e8 il produttore e regista di numerosissimi film pornografici. Le pi\u00f9 note attrici che hanno lavorato con lui sono Selen, Deborah Wells, Luana Borgia e Sheila Stone. Bandinelli si differenzia da altri registi pornografici per il tentativo di trattare, a modo suo, temi di attualit\u00e0 in un contesto politico. Evidentemente schierato (a sinistra) celebra, a suo modo, gli ideali rivoluzionari di Ernesto Che Guevara nel film \"Cuba\": curioso il film \"Forza Italia\" nel quale accenna ad una critica dell'ipocrisia della societ\u00e0 attuale (in campo sessuale). Come editore, nei primi anni novanta, entra in contatto con il mondo della pornografia, incontra Riccardo Schicchi, di cui diventer\u00e0 amico e \"complice\", e i produttori dei film di Ilona Staller e Moana Pozzi. Produce cos\u00ec, insieme alla catanese Star 90, il film \"Masquerade\" del quale firmer\u00e0 regia e soggetto, mentre la sceneggiatura la scriver\u00e0 con Ernesto De Pascale, indimenticato giornalista, conduttore radiofonico e musicista.\n\"Masquerade\" viene girato in pellicola 35\u00a0mm, in versione sia soft che hard, con protagonista maschile Rocco Siffredi. Il film, nella sua versione soft, distribuito da Angiolo Stella, con il titolo \"Bassi Istinti\", fa qualche timida uscita nelle sale di prima visione a Roma e Milano. In America sar\u00e0 un successo televisivo trasmesso da importanti network quali Cinemax e Showtime. Il film sar\u00e0 firmato da Silvio Bandinelli nella sua versione soft, mentre per l'hard il regista user\u00e0 lo pseudonimo Frank Simon. Gira poi molti film con Rocco Siffredi, Eva Orlowsky (storica porno star italiana degli anni Novanta) e nel 1992 dirige il debutto hard della regina del trash televisivo Maurizia Paradiso. Silvio continua a firmare i suoi film hard con lo pseudonimo Frank Simon.\nNel 1994 abbandona il mondo della pubblicit\u00e0 e tra le ragioni v\u00ec \u00e8 certamente la progressiva disaffezione verso un mondo poco libero, sempre legato alle \"pubbliche relazioni\" e (cos\u00ec poi lo definir\u00e0 in una sua intervista) in sostanza \"vero e proprio braccio armato del sistema\". Chiude cos\u00ec le sue aziende e va in America dove gira \"Sex Modell\", in 35\u00a0mm, con protagonista una star USA come Tiffany Million e Fantasexing, firmandolo a 4 mani con il collega e amico Max Bellocchio. Nel 1996 apre, insieme alla sua compagna Monica Timperi, la Showtime, casa di distribuzione e produzione di film per adulti. Gira due film in esclusiva con Selen, in quegli anni la pi\u00f9 popolare attrice del settore: \"Cuore di pietra\" e \"Rosso e nero\", \nDa allora firmer\u00e0 tutte le sue regie con il proprio nome e cognome. Nel 1998 dirige il film \"Mamma\", ambientato durante la resistenza, che crea grande scandalo, ma anche una inattesa notoriet\u00e0. A Mamma viene dedicato un articolo sul quotidiano \"L'Unit\u00e0\" e anche \"il Giornale\", con un articolo di Francesco Specchia, celebra il talento originale di Bandinelli. Il film \"Mamma\" verr\u00e0 addirittura proiettato alla Casa della Cultura di Milano, tempio dell'intellighenzia della sinistra, con Bandinelli ospite per un dibattito pubblico: saranno presenti le migliori testate giornalistiche e le televisioni nazionali pubbliche e private.\nDopo \"Mamma\", affronta un altro tema tab\u00f9 della societ\u00e0 italiana e gira cos\u00ec \"Anni di piombo\", film che ottiene grande successo tanto che la rivista francese \"Hot Video\" paragon\u00f2 Bandinelli addirittura a Moli\u00e8re. Per fortuna il regista \u00e8 dotato di autoironia e in ogni occasione pubblica si diverte ad affermare che il suo successo come \"intellettuale\" sia un evidente sintomo della barbarie culturale dell'Italia contemporanea. Nel novembre del 1999 gira a Parigi \"Festival\", commedia hard sui giochi di potere, intrighi e corruzione all'ombra della celeberrima kermesse sanremese. Il film \u00e8 ideato e scritto con Franco Zanetti, giornalista musicale, scrittore e direttore di rockol.it. Il successo mediatico dell'operazione \"Festival\" sar\u00e0 enorme. Se ne occuper\u00e0 tutta la stampa nazionale e regionale, molta stampa estera (Giappone e Stati Uniti compresi) e le televisioni nazionali (Canale 5 mander\u00e0 in onda un servizio sull'affollatissima conferenza stampa del film a Sanremo, alla presenza degli autori, di Monica Timperi e degli attori principali Ursula Cavalcanti, Roberto Malone e Kika (la rivelazione del film).\nTra gli altri suoi film un'edizione personalissima del \"Macbeth\" che diventa allegoria del potere mafioso e che si guadagner\u00e0 un articolo con intervista sul \"Giornale di Sicilia\", \"Il Confine sull'inarrestabile decadenza della borghesia\". Nel settembre 2001 esce \"Cuba\" un film dichiaratamente schierato con gli ideali di Che Guevara. Il film, girato in versione sia soft che hard, sar\u00e0 ricordato come una delle pi\u00f9 importanti produzioni del settore, girato tra Santo Domingo, Budapest e Cuba, dove a L'Avana vecchia Bandinelli ha avuto il permesso di girare qualche scena di narrazione. Venduto in tutto il mondo, \nC'\u00e8 anche chi d\u00e0 sul film giudizi negativi, come la rivista francese \"Hot Video\", che invece aveva entusiasticamente recensito altri film del regista. Nel 2003 esce \"Abuso di Potere\" ispirato dalle vicende politiche e giudiziarie di Cesare Previti: il quotidiano \"Libero\" saluta il film con un'intervista a Bandinelli. Anche il settimanale \"Panorama\" apprezza il film e fa una lunga intervista a Bandinelli. Il pezzo non uscir\u00e0 mai per evidenti conflitti con la propriet\u00e0 del settimanale. L'ultimo suo film \u00e8 \"Nero Familiare\" con Michelle Ferrari, uscito nel novembre del 2007. Nella sua attivit\u00e0 di produttore si ricorda il recente \"Bunga Bunga Presidente\", diretto da Andy Casanova e ispirato alle note vicende che hanno visto coinvolto l'allora premier Silvio Berlusconi. Anche in questa occasione grande successo mediatico nazionale ed estero (ne dar\u00e0 notizia addirittura il britannico \"Guardian\" e \"Bild\" in Germania). Si ricorda nel 2011 la partecipazione di Bandinelli alla trasmissione \"La Zanzara\" in onda su Radio 24.\nNel 2008 Bandinelli chiude la Showtime e si trasferisce con la famiglia nell'isola di Formentera, in Spagna. Apre una societ\u00e0 di diritto spagnolo e prosegue nella sua attivit\u00e0: con lo pseudonimo di Marco Trevi gira film con budget meno importanti, non disdegnando le incursioni nell'attualit\u00e0. Si pensi a \"La Casta\", dove si trovano evidenti rimandi all'attualit\u00e0 politica, o \"Scatti e ricatti\", dichiaratamente ispirato al cosiddetto \"caso Corona\", ossia alle vicende giudiziarie di Fabrizio Corona, noto alle cronache come il fotografo dei vip (in realt\u00e0 titolare di un'agenzia fotografica rivolta principalmente ai giornali di gossip)."}
{"id": "1079600", "revid": "1610933", "url": "https://it.wikipedia.org/wiki?curid=1079600", "title": "Spalanzani", "text": "Spalanzani \u00e8 un personaggio del racconto \"L'uomo della sabbia\" (\"Der Sandmann\"), di Ernst Theodor Amadeus Hoffmann. Incarna il tipo dello scienziato pazzo e manipolatore. Nel racconto costruisce una donna meccanica, o per meglio dire una bambola meccanica, il che ne fa un precursore del dottor Frankenstein e della nutrita schiera di scienziati matti e blasfemi che cercano di creare la vita. Il nome del personaggio deriva da quello del celebre biologo Lazzaro Spallanzani.\nIl personaggio \u00e8 presente, tra l'altro, anche nel II atto dell'opera \"I racconti di Hoffmann\" di Jacques Offenbach e, con il nome di Coppelius, nel balletto \"Copp\u00e9lia\" di L\u00e9o Delibes."}
{"id": "1079601", "revid": "344646", "url": "https://it.wikipedia.org/wiki?curid=1079601", "title": "Mossi", "text": "I mossi (moaga al singolare) sono una popolazione nativa dell'area centrale del Burkina Faso, che vive principalmente nei villaggi del bacino del fiume Volta. I Mossi sono il gruppo etnico pi\u00f9 numeroso del Burkina Faso, costituiscono il 40% della popolazione che corrisponde a circa 6.2 milioni di persone. L'altro 60% della popolazione del Burkina Faso \u00e8 composto da pi\u00f9 di 60 gruppi etnici tra i quali Gurunsi, Senufo, Lobi, Bobo, e Fulbe. \nI Mossi parlano una lingua chiamata lingua more.\nStoria.\nLe origini secondo la tradizione.\nSecondo la tradizione, i Mossi hanno origine dal matrimonio tra una principessa Dagomba e un cacciatore Mand\u00e9. Yennenga era una principessa guerriera, figlia di un re Dagomba del nord-est del Ghana. Mentre Yennanga esplorava il suo regno in sella ad un cavallo, smarr\u00ec la strada e venne salvata da Rial\u00e9, un cacciatore solitario Mand\u00e9. I due si sposarono e diedero alla luce il primo autentico Mossi, Ouedraogo, riconosciuto come il padre dei Mossi. Nonostante il suo status di leggenda, questa storia contiene informazioni storicamente attendibili: i Mossi si originarono dal gruppo degli Ashanti, una etnia ganese composta da molti sottogruppi.\nInoltre i Mossi sono discendenti diretti dei Dagomba e come loro vivono nel nord-est del Ghana che ha come capitale Tamale.\nImpero Mossi.\nPoich\u00e9 la storia dell'etnia Mossi \u00e8 stata tramandata oralmente, \u00e8 impossibile stabilire date precise per il periodo precedente alla Colonizzazione dell'Africa.\nNonostante gli storici attribuiscano al XV secolo l'inizio della loro esistenza, i Mossi riuscirono a conquistare territori molto vasti grazie alla padronanza che avevano del cavallo e crearono un prospero impero in cui regn\u00f2 la pace fino all'arrivo dei colonizzatori. \nL'espansione dell'impero Mossi fu stroncata nel XIX secolo con l'inizio dell'intensa opera di colonizzazione da parte dei francesi.\nEra coloniale.\nIl colonialismo fu devastante per la maggior parte delle popolazioni africane, come risult\u00f2 dall'imposizione delle frontiere che influenzarono le relazioni tra trib\u00f9 e che portarono a sconvolgimenti politici e sociali in tutta l'Africa. Senza eccezione per i Mossi. La dominazione influenz\u00f2 la societ\u00e0 Mossi e indebol\u00ec il potere dell'imperatore \"Mogho Naaba\". Nonostante la furia distruttrice della colonizzazione, \"Mogho Naaba\" esercitava una certa autorit\u00e0 sui Mossi anche durante il periodo coloniale francese. Ancora oggi viene consultato per alcune decisioni cruciali, specialmente quelle che influiscono sul futuro della societ\u00e0. Due importanti eventi hanno determinato lo status del Mogho Naaba durante la colonizzazione: prima di tutto, durante la fase iniziale della invasione occidentale, si ritir\u00f2 nel regno Dagomba con il quale i Mossi hanno sempre mantenuto rapporti di fratellanza. Secondariamente, nel 1896, i Mogho accettarono il protettorato francese. Nonostante non sia ancora accettato in modo unanime, i Mossi giocarono un ruolo fondamentale nell'esercito francese durante la Seconda guerra mondiale poich\u00e9 costituivano la maggior parte del corpo militare dell'Africa Occidentale Francese, conosciuta in francese come \"Tirailleurs s\u00e9n\u00e9galais\".\nNonostante questi traumi storici, la societ\u00e0 Mossi si \u00e8 sempre impegnata per mantenere una forte identit\u00e0 e la loro struttura sociale.\nOrganizzazione della societ\u00e0 Mossi.\nI Mossi hanno organizzato la loro societ\u00e0 seguendo un processo gerarchico in cui famiglia e Stato sono gli elementi chiave.\nIl Mogho Naaba e i Nakomse.\nLa posizione pi\u00f9 alta nella societ\u00e0 Mossi \u00e8 quella dell'Imperatore, il quale detiene il potere esecutivo. Il compito dell'Imperatore \u00e8 quello di governare sull'intera popolazione e di proteggere il regno. Oggi vive a Ouagadougou, la storica e attuale capitale del Burkina Faso. Nonostante le dinamiche politiche del paese siano cambiate, il \"Mogho Naaba\" (Imperatore) \u00e8 tuttora riconosciuto dalla sua gente e ha un'autorit\u00e0 sostanziale.\nDopo l'imperatore vengono i nobili, o \"Nakomse\". I Nakomse provengono tutti dalla famiglia dell'Imperatore, siano essi fratelli, sorelle, cugini o altro. Tutti i dignitari del regno devono provenire dalla famiglia dell'Imperatore.\nAi Nakomse vengono spesso assegnati territori del regno che devono controllare nel nome del Mogho Naaba. Come avveniva nel passato, l'Imperatore necessita del supporto dei suoi Nyon-nyonse (o gnon-gnon-sse) per poter esercitare il proprio potere. I Nyon-nyonse sono coloro che vivevano nella regione del Volta prima della nascita dell'impero Mossi.\nI nativi o Nyon-nyonse.\nI Nyon-nyonse sono nativi della regione del Volta, dove risiedevano prima dell'ascesa dell'impero Mossi e si occupano delle questioni religiose e spirituali. Il loro ruolo serve per legittimare l'autorit\u00e0 dell'Imperatore, senza i quali egli vedrebbe il proprio potere sostanzialmente ridotto. Si dice che i Nyon-nyonse possiedano poteri mistici che permettono agli uomini di mettersi in collegamento con gli antenati. Sono inoltre i proprietari della terra che l'Imperatore governa. \nI Nyon-nyonse sono spesso temuti dalla gente comune e tendono a vivere secondo uno schema circolare chiuso, qualcosa di simile al sistema castale indiano.\nGli artigiani e i cittadini ordinari.\nCostituiscono la maggioranza della popolazione e sono tutti sudditi dell'imperatore. Questi due gruppi sono generalmente considerati facenti parte di uno solo, ma a volte sono presenti suddivisioni interne, ciascuna delle quali ha le proprie famiglie dominanti. I Mossi definiscono la propria identit\u00e0 in base a gruppi, quindi, ad ogni livello, la societ\u00e0 Mossi \u00e8 organizzata in modo gerarchico. Nella vita quotidiana, la gerarchia all'interno della famiglia \u00e8 la pi\u00f9 importante, e il concetto di famiglia \u00e8 spesso direttamente associato con la nozione di gerarchia.\nLingua e valori.\nI temi dell'identit\u00e0 e dei valori nella societ\u00e0 Mossi e in rapporto con altre etnie sono strettamente legati alla lingua.\nLingua More.\nI Mossi parlano la lingua More, un sottogruppo delle lingue MoreDagbani. \u00c8 parlata in Ghana e Burkina Faso da un largo gruppo di persone. Di questa lingua esistono alcuni dialetti che si differenziano da regione a regione. Per esempio, c'\u00e8 un dialetto parlato nella provincia di Yatenga\n(Ouahigouya), un diverso dialetto \u00e8 parlato nella regione a nord, un terzo \u00e8 parlato nella zona sud-est a Koup\u00e9la, diverso da un quarto dialetto nella zona di Tenkodogo\nNonostante le numerose differenze regionali, tutti i dialetti sono reciprocamente comprensibili.\nValori culturali.\nQuattro sono i valori fondanti e caratteristici di questo gruppo etnico.\nRispetto per gli antenati.\nSi ritiene che gli antenati si siano elevati ad un livello di esistenza superiore dal quale possono influenzare la vita sulla terra. Possono aiutare o punire i loro discendenti in base al loro comportamento. Gli antenati sono inoltre i giudici che hanno il potere di permettere ai loro discendenti l'ingresso nel \"pantheon degli antenati\". Se un antenato decide di impedire l'entrata, l'anima del rinnegato \u00e8 condannata a vagare per l'eternit\u00e0. I Mossi sono quindi indotti da queste credenze ad avere piena fiducia negli antenati e nella loro terra. Questo atteggiamento di fiducia e devozione \u00e8 qualcosa che va oltre il simbolismo, \u00e8 un richiamo alla giustizia suprema.\nTerra.\nLa terra, essendo un percorso attraverso il quale un individuo pu\u00f2 avere accesso al pantheon, \u00e8 strettamente legata agli antenati. Anche oggi, questa credenza ha fatto s\u00ec che la terra sia uno dei valori pi\u00f9 importanti nel pensiero Mossi tanto da aver acquisito una dimensione spirituale. La vita dei Mossi dipende dalla loro terra ed \u00e8 essenziale per la costruzione della famiglia.\nFamiglia.\nAnche la famiglia \u00e8 un elemento essenziale della cultura Mossi, che considera il collettivismo uno. L'individualismo non esiste nella cultura Mossi tradizionale: le azioni e i comportamenti di un individuo sono sempre da ricondurre a quelli della sua famiglia. Bisogna sempre chiedere ad una persona pi\u00f9 anziana prima di fare qualsiasi cosa; la famiglia \u00e8 quindi l'unit\u00e0 minima della cultura Mossi. L'eredit\u00e0 \u00e8 patrilineare, passa cio\u00e8 da padre a figlio. Tuttavia, quando un uomo non ha figli, le donne possono acquisire l'eredit\u00e0 dei loro mariti e anche dei loro padri.\nGerarchia.\nLa gerarchia \u00e8 un concetto fondamentale per i Mossi e pervade la loro cultura. L'organizzazione della famiglia rispecchia quella del regno il sovrano come il marito e padre; la regina come la moglie e la sua gente, i bambini. Zie e zii hanno anch'essi un ruolo fondamentale nell'educazione e nella crescita dei bambini.\nFeste ed eventi tradizionali e culturali.\nCerimonie e celebrazioni, ognuna con le sue particolarit\u00e0, scandiscono la vita dei Mossi. Attraverso feste ed eventi la comunit\u00e0 esprime gioia o sofferenza, o semplicemente adempie agli obblighi morali nei confronti degli antenati.\nLa corte del Mogho Naaba.\nLa cerimonia di corte del venerd\u00ec \u00e8 incentrata sull'esperienza di oppressione causata dall'apparire del colonialismo. I primi contatti con i colonizzatori costrinsero il re dei Mossi a viaggiare fino al regno Dagomba per aiutare a combattere i nuovi arrivati.\nIn seguito le continue minacce dei colonizzatori costrinse l'imperatore a lasciare una seconda volta la corte per andare in cerca di aiuto. Tuttavia, prima di partire, l'imperatore cap\u00ec che non si trattava di una vera minaccia e che il suo regno era salvo. Per celebrare questo evento, ancora oggi, ogni venerd\u00ec, alla corte dell'imperatore, la vicenda viene ricordata e messa in scena.\nCultura e originalit\u00e0.\nMaschere.\nLe maschere occupano una posizione importante nella cultura Mossi e sono spesso considerate sacre. Fino a poco tempo fa, era proibito fare fotografie o filmati delle maschere, specialmente di quelle cerimoniali. Oggi, tuttavia, si possono vedere le maschere Mossi durante alcuni festival quali il SIAO (fr. \"Salon international de l'Artisanat de Ouagadougou\"), la \"Settimana della Cultura\" e \"Le strane notti di Koudougou\" (\"Les Nuits Atypiques de Koudougou\"). Ogni famiglia di Nyon-nyonse ha la sua maschera caratteristica che deve essere protetta e preservata. Si ritiene che le maschere abbiano poteri mistici e rappresentino il legame con gli antenati.\nPersonaggi.\nMo il mossi \u00e8 un piccolo delinquente, uno dei personaggi del celebre ciclo di Malauss\u00e9ne di Pennac"}
{"id": "1079602", "revid": "118894559", "url": "https://it.wikipedia.org/wiki?curid=1079602", "title": "Sergio Solmi", "text": "Biografia.\nNato a Rieti, figlio dello storico Edmondo Solmi, all'et\u00e0 di otto anni si trasfer\u00ec con la sua famiglia a Torino. Al Liceo Classico Gioberti ebbe tra i suoi docenti Attilio Momigliano. Partecip\u00f2 giovanissimo come ufficiale di fanteria alla Prima guerra mondiale. Studi\u00f2 con passione i grandi autori della letteratura francese, (Montaigne, Arthur Rimbaud) e soprattutto le figure pi\u00f9 rappresentative della letteratura italiana contemporanea, in particolare Giacomo Leopardi. Nel 1922 a Torino con Mario Gromo e Giacomo Debenedetti fond\u00f2 la rivista letteraria \"Primo Tempo\" e l'anno dopo pubblic\u00f2 le sue prime poesie \"Comete\".\nAl termine degli studi universitari, laureatosi in Giurisprudenza, inizi\u00f2 a lavorare presso la Banca Commerciale Italiana come avvocato e consulente giuridico, occupazione che svolse per tutta la vita. Nel mondo culturale torinese di quel periodo conobbe Piero Gobetti con il quale condivise gli ideali di libert\u00e0 maturati fin dall'instaurazione del regime fascista. Spinto dal grande pensatore torinese, Solmi inizi\u00f2 a collaborare a \"La Rivoluzione liberale\". Nel 1927 gli nacque il figlio Renato.\nNegli anni quaranta Solmi partecip\u00f2 attivamente anche alla Resistenza; in seguito alla sua detenzione presso il carcere di San Vittore nacquero i versi \"Aprile a San Vittore\", una delle espressioni pi\u00f9 intense della poesia partigiana, raccolti in seguito nel \"Quaderno di Mario Rossetti\".\nDopo la seconda guerra mondiale, Solmi diresse \"La Rassegna d'Italia\" (fondata a Milano da Francesco Flora) e collabor\u00f2 a diverse riviste, \"Il Baretti\", \"Pegaso\", \"Pan\", \"Solaria\". Nel 1948 per la poesia si aggiudic\u00f2 il Premio Saint Vincent e l'anno dopo il premio Montparnasse. Vinse il premio Viareggio per due volte: nel 1963 per \"Scrittori negli anni\" e nel 1976 per \"la Luna di Laforgue\". Dal 1968 fu membro dell'Accademia dei Lincei.\nOpere (selezione).\nOpere complete.\na cura di Giovanni Pacchiano, presso Adelphi (Milano)"}
{"id": "1079603", "revid": "17654", "url": "https://it.wikipedia.org/wiki?curid=1079603", "title": "Corpus iuris canonici", "text": ""}
{"id": "1079607", "revid": "125591514", "url": "https://it.wikipedia.org/wiki?curid=1079607", "title": "Dialetto friulano orientale", "text": "Il friulano orientale (detto anche sonziaco, friulano goriziano o, popolarmente, \"furlan da Bassa\") \u00e8 l'insieme delle varianti della lingua friulana parlate nelle aree che pi\u00f9 o meno corrispondevano all'antica Contea di Gorizia e Gradisca (detto anche \"Friuli austriaco\" o \"Di l\u00e0 dal Clap\"), vale a dire quei territori friulani appartenuti all'Austria-Ungheria fino al 1918, allorquando passarono all'Italia a seguito della prima guerra mondiale.\nIl sopracitato friulano del goriziano si differenzia dalla koin\u00e8 ufficiale per diversi tratti caratteristici, essendo state scelte come base per la grammatica della lingua ufficiale normalizzata le varianti della zona udinese. Ciononostante, alcuni studiosi tendono a classificare entrambe le varianti sotto il gruppo centro-orientale.\nDiffusione.\nI confini del friulano goriziano sono rappresentati a est dal fiume Isonzo sino al mare Adriatico (fatte salve la citt\u00e0 di Gorizia e, almeno fino a poco tempo fa, le frazioni di Peteano e di San Martino del Carso in comune di Sagrado), mentre a ovest da una linea immaginaria che da Porto Buso, a ponente di Grado, raggiunge Brazzano passando lungo i centri di Cervignano del Friuli, Muscoli, Strassoldo, Aiello del Friuli, Campolongo al Torre, Tapogliano, includendoli, per poi seguire il confine politico della attuale provincia di Gorizia.\nIncerta la classificazione dei dialetti di Cormons e Mariano del Friuli, i quali si caratterizzano per la tipica terminazione in -\"e\" delle parole femminili, . Questa peculiarit\u00e0 ha indotto Ugo Pellis a includere queste parlate nei tipi friulani centrali, ma non \u00e8 dello stesso avviso Giovanni Frau che ritiene questa differenza non sufficiente per separarle dal goriziano.\nStoria.\nLe diversit\u00e0 della parlata friulana orientale hanno cause storiche; queste zone appartennero agli Asburgo per sei secoli consecutivi (dopo altri sei secoli consecutivi di Sacro Romano Impero, due di Impero carolingio e tre di Regno Longobardo), causando un'evoluzione linguistica distinta rispetto alle zone friulane ad occidente, dominate tra il Quattrocento ed il Settecento dalla Repubblica di Venezia e quindi pi\u00f9 influenzate dalle parlate e dall'ambiente culturale veneto.\nIn special modo a Gorizia la maggiore influenza austriaca \u00e8 riscontrabile nelle opere ivi pubblicate nel XIX secolo; inoltre, spesso la popolazione era trilingue o addirittura quadrilingue, conoscendo anche lo sloveno e l'italiano accanto al tedesco e al friulano. La Contea di Gorizia fu l'unico territorio in cui il friulano venne accettato come lingua anche dagli strati sociali pi\u00f9 elevati, diventando lingua letteraria, d'insegnamento, ed utilizzata in ambito istituzionale persino in parlamento a Vienna dai delegati eletti nel territorio.\nCensimenti.\nNella Contea di Gorizia e Gradisca la lingua friulana \u00e8 stata censita 2 volte.\nLa prima nel 1857, con questi risultati:\n48.841 friulanofoni, 130.748 sloveni, 15.134 italiani e 2.150 tedeschi.\nLa seconda nel 1921, pochi anni dopo l'annessione al Regno d'Italia: furono censiti 50.589 friulanofoni.\nCaratteristiche.\nMorfologia.\nA prima vista, il carattere pi\u00f9 evidente \u00e8 dato dalle terminazioni delle parti del discorso, che in quasi tutte le varianti (sono escluse quelle di Mariano del Friuli (capoluogo) e Cormons) sono in -a. Se quindi nel friulano centrale si parla di \"Lenghe furlane\", in questa variante diventa \"Lenga furlana\"; allo stesso modo \"J\u00ea e samene i cudumars\" diventa \"J\u00ea samena i cudumars\".\nDifferiscono alcuni articoli determinativi:\nSi assiste alla caduta della -s nell'articolo femminile plurale. \nPer quanto riguarda la grammatica, i caratteri principali sono i seguenti: \nLa prima persona singolare del futuro semplice \u00e8 \"jo a orarai (urarai)\", nell'imperfetto \"jo a orevi (urevi)\", nel condizionale \u00e8 \"jo a orar\u00e8s (urar\u00e8ssi)\", con differenze minime da centro a centro.\nFonologia.\nDal punto di vista dei suoni, questo friulano presente varie diversit\u00e0 consonantiche rispetto alle altre zone friulanofone, che potrebbero farlo sembrare meno \"originale\", in quanto, per esempio, alcuni suoni tipici del friulano centrale, come il tipico digramma 'cj' che indica la prepalatale sorda [k'] (per esempio in \"cjase\") diventa affricata postpalatale sorda /\u02a7/ (\"ciasa\").\nLo stesso vale per la prepalatale sonora [\u0261'] rese nella grafia con il digramma 'gj', diventa una affricata postalveolare sonora [d\u0361\u0292]. Es. \"gjat\" (\"gatto\"), viene pronunciato \"giat\".\nUn'altra differenza con le altre varianti riguarda la resa della affricata postalveolare sorda [t\u0361\u0283] resa graficamente con 'c' o '\u00e7': in queste varianti divenne una affricata alveolare sorda [\u02a6] (in grafia: 'z'). In alcuni centri di pi\u00f9 frequente rapporto con Venezia (ad es. Gradisca d'Isonzo), essa mut\u00f2 in un suono di fricativa alveolare sorda [s] (in grafia 's') pi\u00f9 o meno distante dall'affricata 'z' di cui sopra.\nAnalogo discorso va fatto per l'affricata palatale sonora del friulano centrale [d\u0361\u0292] (in grafia 'g' o 'z'), che ebbe in queste varianti l'esito di affricata alveolare sonora [\u02a3] o di fricativa alveolare sonora [s].\nNelle varianti goriziane le due serie di vocali tipiche del friulano, brevi () e lunghe (), tendono a livellarsi venendo realizzate come brevi in misura sempre maggiore man mano che ci si sposta verso est.\nLessico.\nVisto il contesto secolare multiculturale e plurilingue, le varianti orientali nei secoli hanno acquisito prestiti sia dal tedesco che dallo sloveno in misura maggiore rispetto alle altre varianti della lingua friulana.\nUna delle vie di penetrazione fondamentale per questi neologismi, oltre alla fusione linguistica dovuta alla prossimit\u00e0 geografica e a necessit\u00e0 di natura commerciale o amministrativa, \u00e8 stata la lunga ferma militare maschile nell'Esercito asburgico.\nInoltre, al contrario delle altre zone friulanofone, nei territori della Contea la lingua friulana ha mantenuto caratteri pi\u00f9 forti di lingua veicolare sia tra l'alta borghesia che tra la nobilt\u00e0 anche in epoca moderna e contemporanea.\nGrafia.\nIl testo contenente le norme per la grafia normalizzata della lingua friulana contiene una serie di giustificazioni riguardo alla scelta di una variet\u00e0 unica quale lingua di riferimento, specificando tuttavia che il sistema grafico pu\u00f2 essere utilizzato per la realizzazione di tutte le variet\u00e0 della lingua friulana. Nel 2013 il legislatore regionale ha integrato tali indicazioni fornendo ulteriori convenzioni grafiche riconosciute per rappresentare i fonemi peculiari.."}
{"id": "1079624", "revid": "339392", "url": "https://it.wikipedia.org/wiki?curid=1079624", "title": "Hammarby", "text": ""}
{"id": "1079625", "revid": "1214201", "url": "https://it.wikipedia.org/wiki?curid=1079625", "title": "Hammarby Idrottsf\u00f6rening", "text": "LHammarby Idrottsf\u00f6rening, meglio noto come Hammarby IF, Hammarby o con il soprannome comune di Bajen, \u00e8 una societ\u00e0 polisportiva svedese con sede nella citt\u00e0 di Stoccolma, fondata nel 1897, nota soprattutto per la sua sezione calcistica, alla quale si fa riferimento con la denominazione Hammarby Fotboll. Milita in Allsvenskan, la massima divisione del campionato svedese.\nNel corso della sua storia ha vinto un unico campionato svedese (nel 2001), mentre nel 1982 e nel 2003 \u00e8 stato vicecampione di Svezia.\nStoria.\nLa sezione calcistica dell'Hammarby Idrottsf\u00f6rening nacque nel 1915: prima di essa esisteva gi\u00e0 dal 1889 una sezione nautica del club, inizialmente nata con il nome di Hammarby Roddf\u00f6rening, che assunse l'attuale denominazione nel 1897 con la trasformazione a polisportiva. I primi anni non furono molto brillanti, ma nel 1922 il club arriv\u00f2 a disputare la finale della Svenska M\u00e4sterskapet, la coppa che assegnava il titolo di Campione di Svezia, contro il GAIS, che vinse il titolo; nel 1924, intanto, l'Hammarby si qualific\u00f2 alla prima Allsvenskan, dove arriv\u00f2 ultima retrocedendo in Division 2. In Division 2 l'Hammarby si mantenne ad alti livelli, arrivando alla vittoria del Campionato nelle stagioni 1936-1937 e 1937-1938, ma successivamente persero entrambe le volte i play-off per la promozione in Allsvenskan, che arriv\u00f2 nella stagione successiva. Nel suo periodo iniziale la squadra gioc\u00f2 le partite casalinghe all'Hammarby Idrottsplats.\nNella seconda esperienza in Allsvenskan, l'Hammarby arriv\u00f2 nuovamente ultimo e retrocesse in Division 2, dove rimase vari anni fino alla stagione 1947-1948, quando, arrivando decimo, retrocesse direttamente in Division 4 a causa di una modifica del formato dei campionati svedesi. Nel 1950-1951 ritorn\u00f2 in Division 2 e quattro anni pi\u00f9 tardi in Allsvenskan, dove, nella stagione 1954-1955 arriv\u00f2 sesta, centrando per la prima volta la salvezza nella massima divisione svedese; nella stagione successiva l'Hammarby si piazz\u00f2 nono confermandosi per un altro anno in Allsvenskan, ma, l'anno dopo, un ultimo posto fece tornare il club in Division 2. Da questo momento inizi\u00f2 un periodo di continue promozioni e retrocessioni che terminer\u00e0 con gli anni '70 con la stabilizzazione del club in Allsvenskan. Il campionato del 1970 inizi\u00f2 male per l'Hammarby, che dopo la prima parte primaverile si vedeva all'ultimo posto in classifica con soli 3 punti, ma una splendida rimonta nel girone autunnale fecero finire il club al quinto posto, che divenne il miglior piazzamento di sempre della squadra in Allsvenskan. Nel 1978 intanto vennero adottati i colori bianco e verde, che caratterizzano il club ancora oggi, in sostituzione dei precedenti giallo e blu.\nCon il 1982, venne cambiato il criterio per la vittoria dell'Allsvenskan: da quest'anno, infatti, le prime otto classificate si sarebbero giocate il titolo con il formato dei play-off; l'Hammarby si piazz\u00f2 ottavo e, dopo aver vinto contro \u00d6rgryte ed , perse il doppio confronto in finale contro l'IFK G\u00f6teborg, arrivando secondo. L'anno successivo, l'Hammarby perse la finale della Svenska Cupen, nuovamente contro il G\u00f6teborg, ma si qualific\u00f2 alla Coppa delle Coppe 1983-1984, la prima competizione internazionale a cui il club prese parte, dove perse nel secondo turno contro i finlandesi dell'Haka; nelle stagioni seguenti continuarono ad arrivare buoni piazzamenti in campionato per la squadra, dove rimase fino al 1990.\nDopo qualche anno diviso tra Division 2 e Allsvenskan, l'Hammarby ritorn\u00f2 stabilmente in massima divisione dal campionato 1998. All'inizio della stagione 2001 l'Hammarby ebbe qualche problema, ma alla fine della stagione vinse il suo primo, e per ora unico, titolo nazionale con la conquista dell'Allsvenskan; nel 2003 arriv\u00f2 poi un secondo posto dietro al Djurg\u00e5rden e nel 2005 la squadra si piazz\u00f2 quarta. Nel 2009 l'Hammarby retrocede in Superettan, che dal 2000 ha sostituito la Division 2. Il 2 novembre 2014, sconfiggendo lo J\u00f6nk\u00f6pings S\u00f6dra con il punteggio di 5-0, l'Hammarby riesce a conseguire matematicamente l'agognato ritorno in Allsvenskan dopo cinque anni.\nDopo tre stagioni di piazzamenti di centro-bassa classifica, nel corso dell'Allsvenskan 2018 i biancoverdi hanno lottato prima per la conquista del titolo nazionale e poi \u2013 a seguito di una flessione nella seconda met\u00e0 della stagione \u2013 di un posto per le coppe europee che mancava dal 2007-2008, ma il pareggio dell'ultima giornata per 3-3 sul campo dell'\u00d6stersund ha provocato il sorpasso da parte del Malm\u00f6 FF per l'ultimo piazzamento utile.\nIl 30 maggio 2021, battendo tra le mura amiche l'H\u00e4cken ai calci di rigore, la squadra ha messo in bacheca la prima Coppa di Svezia della sua storia.\nStadio.\nIl S\u00f6derstadion ha ospitato le partite interne dell'Hammarby dal 1967 fino al luglio 2013. Dal 20 luglio dello stesso anno, il club si \u00e8 trasferito nella Tele2 Arena, impianto di nuova costruzione situato a breve distanza, con una capienza di 30.000 spettatori per le partite di calcio. La prima partita ufficiale presso la Tele2 Arena \u00e8 stata Hammarby-\u00d6rgryte, valida per il campionato di Superettan 2013 e terminata 0-0.\nOrganico.\nRosa 2021.\n\"Aggiornata al 4 marzo 2021.\"\nAllenatori.\nQuesti gli allenatori che si sono succeduti sulla panchina dell'Hammarby IF:\nHammarby TFF.\nL'Hammarby TFF, noto anche come Hammarby Talang FF, \u00e8 una squadra creata con l'intento di migliorare quei giocatori che erano di et\u00e0 troppo avanzata per il settore giovanile ma ancora non pronti del tutto per militare in prima squadra. Fondata ufficialmente nel 2003, ha cessato inizialmente le proprie attivit\u00e0 al termine della stagione 2011. Il miglior risultato ottenuto durante questo periodo \u00e8 stato il 4\u00ba posto in Division 1, terza serie nazionale, nel 2010. Nel 2016 ha ripreso la sola attivit\u00e0 giovanile, per poi riprendere dal 2019 anche la prima squadra a livello senior ripartendo dalla Division 5, la settima serie nazionale. A partire dalla stagione 2021 ha preso il posto dell'IK Frej nel campionato di Division 1 attraverso un reciproco cambio di denominazione."}
{"id": "1079636", "revid": "767487", "url": "https://it.wikipedia.org/wiki?curid=1079636", "title": "Sie t\u00f6tete in Ekstase", "text": "Sie t\u00f6tete in Ekstase \u00e8 un film del 1970 diretto da Jes\u00fas Franco.\nIl film \u00e8 noto anche con il titolo inglese She Killed in Ecstasy mentre il titolo di lavorazione fu \"Mrs. Hyde\". Il film venne girato nell'estate del 1970, parte in Portogallo, parte a Calpe, vicino ad Alicante, dove sorge \"El Xanad\u00fa\" di Ricardo Bofill (costruito due anni prima, nel 1968), che nella finzione \u00e8 la casa dei coniugi Johnson.\n\u00c8 il secondo capitolo di una trilogia di film che Franco gir\u00f2 uno dopo l'altro, per il produttore tedesco Artur Brauner, con Soledad Miranda come protagonista e con la colonna sonora tratta da un LP di Manfred H\u00fcbler e Siegfried Schwab. Alla loro musica psichedelica si aggiunge solo in questo film quella per orchestra sinfonica e voci composta da Bruno Nicolai e identificata nei titoli di testa come \"musica classica\".\nIl soggetto rielabora con estrema libert\u00e0 \"La sposa era in nero\" (\"The Bride Wore Black\") di William Irish, a cui il regista spagnolo aveva gi\u00e0 attinto per \"Miss Muerte\" nel 1965.\nEdizioni DVD.\nRealizzato in DVD con il titolo inglese in Gran Bretagna (Second Sight), Stati Uniti (Synapse, Image) e Giappone, in Italia il film \u00e8 uscito solo su VHS, in lingua originale con sottotitoli italiani. \u00c8 noto al pubblico italiano grazie al passaggio televisivo su Fuori orario."}
{"id": "1079643", "revid": "2519", "url": "https://it.wikipedia.org/wiki?curid=1079643", "title": "She Killed in Ecstasy", "text": ""}
{"id": "1079658", "revid": "124909165", "url": "https://it.wikipedia.org/wiki?curid=1079658", "title": "Vitis rupestris", "text": "Vitis rupestris \u00e8 una pianta arbustiva rampicante della famiglia Vitaceae. Fa parte del gruppo comunemente indicato con il termine generico di \"viti americane\", che comprende \"Parthenocissus quinquefolia\", \"Vitis labrusca\", \"Vitis berlandieri\", \"Vitis riparia\". Questa specie \u00e8 infatti spontanea nelle regioni centrali degli USA (alcune fonti attribuiscono il bacino di origine all'altopiano d'Ozark nel Missouri). Si rinviene nel Tennessee, nel Kentucky, nell'Illinois, nel Missouri, nel Kansas, nel Nuovo Messico, nell'Oklahoma, nell'Arkansas, nel Texas, in Louisiana e Mississippi.\nLa sua collocazione \u00e8 in piccole o piccolissime popolazioni disperse, in costante diminuzione a causa della modifica del ambiente recata dall'uomo.\nCome ci dice il suo nome, \u00e8 tipica di luoghi rupestri, in genere poveri di acqua.\nIn seguito alla sua rarefazione e scomparsa in diversi luoghi \u00e8 stata dichiarata specie a rischio in Indiana, Kentucky, Pennsylvania e Tennessee.\nDescrizione.\nCorrelando con altre specie di \"Vitis\" americane la pianta in natura \u00e8 relativamente di piccole dimensioni, non eccedendo in altezza i due metri e mezzo. Per contro ha un apparato radicale filiforme molto esteso, dato che vegeta normalmente in luoghi poveri di acqua dove il raggiungimento di flussi idrici in profondit\u00e0 \u00e8 importante per la sopravvivenza.\nLa produzione di polline \u00e8 copiosa, e per questo tende ad ibridarsi con altre \"Vitis\".\nLe foglie sono relativamente piccole, 10\u00a0cm, raramente 15.\nI fusti giovani hanno un colore rossiccio, come le gemme e le foglie giovani.\nI grappoli ad acini piuttosto radi, sono lunghi fino a 20\u00a0cm, gli acini sono tondeggianti di colore nero violetto, 7\u201313\u00a0mm di diametro. La buccia \u00e8 sottile, e la polpa \u00e8 liquida.\nLa specie pura (peraltro difficile da reperire per la sua facilit\u00e0 ad ibridare) \u00e8 particolarmente resistente alle malattie sia micotiche che batteriche; soffre la brucatura da parte di animali erbivori.\nUsi.\nAi tempi in cui si cerc\u00f2 di contrastare l'avanzamento della Fillossera, questa specie fu introdotta in Europa con lo scopo di impiegarla come portinnesto grazie alla sua tolleranza nei confronti dell'Afide. Le linee importate in Italia, furono erroneamente considerate come linee pure, in realt\u00e0 furono ottenute da selezioni di piante nate da seme di dubbia provenienza, note con il nome di \"Rupestris du L\u00f4t\".\nIl portinnesto derivato dalle linee considerate \"pure\" \u00e8 stato largamente impiegato per l'impianto della vite in terreni pietrosi e siccitosi, ma in seguito \u00e8 stato abbandonato a favore di linee da ibridazione mirata, sia con \"Vitis berlandieri\" sia con \"Vitis riparia\". Attualmente la frequenza della Rupestris pura ha perso importanza rispetto ai portinnesti ibridi."}
{"id": "1079660", "revid": "486946", "url": "https://it.wikipedia.org/wiki?curid=1079660", "title": "Bombardamento di Tokyo della seconda guerra mondiale", "text": ""}
{"id": "1079661", "revid": "514736", "url": "https://it.wikipedia.org/wiki?curid=1079661", "title": "Alessandro Sanquirico", "text": "Biografia.\nAlessandro Sanquirico \u00e8 stato allievo di Giovanni Perego. Come architetto collabor\u00f2 a realizzare il Teatro alla Scala di Milano, il Teatro Alberti di Desenzano, il Teatro Sociale di Canzo, il Teatro Sociale di Como e il Teatro Municipale di Piacenza.\nRealizz\u00f2 con Andrea Appiani e il Bargigli l'Arena di Milano.\nDivenne lo scenografo pi\u00f9 importante della sua epoca. Si ricordano in particolare le scenografie per il celebre ballerino Salvatore Vigan\u00f2.\nCollabor\u00f2 come pittore al duomo di Milano, dipingendone le volte simulanti un traforo gotico. Celebri anche le vedute cittadine di Milano."}
{"id": "1079662", "revid": "486946", "url": "https://it.wikipedia.org/wiki?curid=1079662", "title": "Bombardamento di Tokyo", "text": ""}
{"id": "1079663", "revid": "122246", "url": "https://it.wikipedia.org/wiki?curid=1079663", "title": "World League di pallavolo 2000", "text": "L'XI World League di pallavolo maschile si svolse dal 26 maggio al 16 luglio 2000. Dopo la fase a gironi, la fase finale, a cui si qualificarono le prime squadre classificate nei tre gironi di qualificazione, le due migliori seconde e i Paesi Bassi, paese ospitante, si disput\u00f2 dal 10 al 16 luglio a Rotterdam, nei Paesi Bassi. La vittoria finale and\u00f2 per l'ottava volta all'Italia.\nPodio.\nCampione.\nItalia(Ottavo titolo)\nSecondo posto.\nRussia\nTerzo posto.\nBrasile"}
{"id": "1079664", "revid": "100138280", "url": "https://it.wikipedia.org/wiki?curid=1079664", "title": "Largo Corpo di Napoli", "text": "Il Largo Corpo di Napoli \u00e8 una delle tante piazzette di Napoli situate all'interno della vecchia cinta muraria, per la precisione a Spaccanapoli.\nIl largo si chiama cos\u00ec dal XV secolo quando fu rinvenuta e collocata al centro del luogo la statua del dio Nilo, all'epoca priva della testa (poi aggiunta nel XVII secolo).\nDescrizione.\nIl largo si presenta come una piazzetta di piccole dimensioni posta in posizione pressoch\u00e9 centrale rispetto al decumano inferiore su cui essa si trova, a pochissimi metri di distanza da due importanti piazze di Napoli, quali quella di san Domenico Maggiore e piazzetta Nilo. \nDalla piazzetta comincia anche via Nilo, un cardine in direzione nord che collega il decumano a quello maggiore, divenendo cos\u00ec importante punto di incrocio del centro storico cittadino.\nNel largo si possono ammirare i seguenti edifici:\nNello spiazzale, infine, \u00e8 affisso alla parete frontale la statua il \"santino\" di Maradona, nel quale \u00e8 esposta una foto autografata del calciatore, una sua ciocca di capelli, diversi articoli di giornale del periodo in cui il Napoli calcio vinse lo scudetto ed alcuni rosari.\nAl centro del largo domina la statua del dio Nilo, scolpita nel corso del II secolo, quando in luogo si stanziarono, per motivi commerciali, gli alessandrini. Di fatto furono proprio questi che vollero far erigere una scultura che ricordasse loro il paese d'origine. Nacque cos\u00ec la scultura raffigurante il dio Nilo che tutt'oggi insiste al centro del largo."}
{"id": "1079678", "revid": "104252", "url": "https://it.wikipedia.org/wiki?curid=1079678", "title": "Pietro Valdo", "text": ""}
{"id": "1079680", "revid": "2730", "url": "https://it.wikipedia.org/wiki?curid=1079680", "title": "Comanche", "text": "I Comanche sono una popolazione di nativi americani, stanziata in epoca storica nella Comancheria (territorio che comprende attualmente l'est del Nuovo Messico, sud-est del Colorado e Kansas, tutto l'Oklahoma e buona parte del Texas occidentale).\nSi calcola che la popolazione totale Comanche abbia raggiunto nel passato le 20.000 unit\u00e0, mentre oggi la Nazione Comanche conta circa 10.000 membri, di cui circa la met\u00e0 abita nell'Oklahoma (principalmente a Lawton), mentre l'altra met\u00e0 \u00e8 sparsa tra Texas, California e Nuovo Messico.\nOrigine del nome.\nIl nome Comanche (pronunciato \"cuh-MAN-chee\") apparso per la prima volta nei documenti nel 1706, proviene presumibilmente dal komon'teia UTE o kohmaths che significa \"chi vuole combattere contro di me\" o dallo spagnolo che indica \"strada principale\". Il nome originale invece era Nermurnuh (Ne-me-ne, Nimenim, Nuumu) che sta per \"Vero essere umano\". I Comanche parlano una lingua Uto-Azteca, classificata anche come un dialetto Shoshone. \nStoria.\nFormazione.\nI Comanche emersero come gruppo distinto subito dopo il 1700, quando si staccarono dal popolo Shoshone insediandosi lungo l'alto corso del fiume Platte in Wyoming. Questo coincise con l'inizio da parte loro dell'utilizzo del cavallo, che consent\u00ec una grande mobilit\u00e0 nella ricerca di migliori territori di caccia.\nLa loro prima migrazione li port\u00f2 verso le pianure che si trovano a sud; da qui proseguirono verso i territori che si estendono dal fiume Arkansas al centro del Texas. Durante quel periodo la loro popolazione ebbe un grande incremento dovuto all'abbondanza di bisonti, all'affluenza di migrazioni dal popolo Shoshone e all'adozione di un numero significativo di donne e bambini presi prigionieri da gruppi rivali. Nonostante questo, i Comanche non formarono mai una singola e coesa unit\u00e0 tribale ma restarono divisi in almeno una dozzina di gruppi autonomi (Yamparika - assorbendo anche il gruppo Kethato o Iehta'o -, Quahadi, Kotsoteka, Nokoni - assorbendo anche i gruppi Tanima e Tenawa -, Penateka, e altri minori) fra loro. Questi gruppi erano contraddistinti da una stessa lingua e da una stessa cultura, ma fazioni diverse, spesso contrapposte per rivalit\u00e0 personali o familiari, potevano all'occasione affrontarsi con le armi.\nIl cavallo nella cultura dei Comanches.\nIl cavallo ha contribuito in modo significativo a far emergere una specifica cultura Comanche, e non \u00e8 da escludere che sia stata la ricerca di risorse addizionali di cavalli fra i coloni della Nuova Spagna (piuttosto che la ricerca di nuove mandrie di bisonti) il principale motivo per cui i Comanche si staccarono dagli Shoshoni. I Comanche sono probabilmente stati il primo gruppo di nativi a introdurre pienamente il cavallo nella loro cultura, e quelli che hanno fatto conoscere questo animale agli altri popoli delle Grandi Pianure.\nVerso la met\u00e0 del diciannovesimo secolo i Comanche rifornivano cavalli ai commercianti e ai coloni sia francesi sia anglo-americani, e pi\u00f9 tardi agli emigranti che passavano dai loro territori per andare verso la Corsa all'Oro in California. Molti di questi cavalli erano stati rubati, fu cos\u00ec che i Comanche acquistarono presto la reputazione di formidabili ladri di cavalli e in seguito anche di bovini. Le loro vittime includevano coloni spagnoli ed americani, come anche altre trib\u00f9 delle Grandi Pianure, contro le quali spesso arrivavano a guerreggiare.\nI Comanche erano avversari formidabili e svilupparono strategie di combattimento a cavallo con armi tradizionali; essi dedicarono alla guerra la maggior parte del loro tempo. Le loro scorribande nel Messico, che potevano arrivare fino all'America Centrale, avvenivano tradizionalmente durante la luna piena, questo consentiva loro di vedere meglio di notte. Da questo deriva il termine \"Comanche Moon\", luna dei Comanche, durante la quale cavalcavano in cerca di cavalli, prigionieri e armi; archetipo di tale pratica fu il famoso e quasi leggendario capo degli Kwahadi Comanche, Casacca-di-Ferro (\"Pohebits-quasho\"), che per almeno un trentennio semin\u00f2 il terrore nei territori messicani oltre che nel Texas e dintorni.\nDalla Comancheria all'arrivo dei bianchi.\nA conclusione di circa un quarantennio di ostilit\u00e0, nel 1790 Comanche e Kiowa stipularono un'alleanza saldissima, estesa nel 1840 (dopo la battaglia di Wolf Creek nel 1838, che consolid\u00f2 le posizioni dei nuovi venuti, e le epidemie sofferte nel 1839 dalle nazioni dei Plains meridionali) agli Cheyenne e Arapaho sopravvenuti da nord.\nNella primavera 1840, infatti, insieme ai capi Kiowa Piccola Montagna (\"Dohasan\") e Orso Seduto (\"Satank\"), Dieci Orsi (\"Parua-wasamen\", fantasiosamente tradotto come Occhi Sbarrati) si fece promotore della pace e dell'alleanza tra Comanche e Kiowa da un lato e Cheyenne e Arapaho dall'altro, ottenendo l'adesione dei pi\u00f9 importanti capi dell'epoca, quali Casacca-di-Ferro (\"Pohebits-quasho\"), della divisione Quahadi, Testa Rasata (\"Wulea-boo\"), della fazione Kotsoteka, Albero Alto (\"Huupi-pahati\") e Bevanda-dell'Aquila (\"Quenah-evah\"), della fazione Nokoni, o Gobba-di-Bisonte (\"Poche-ha-quehip\") e Lupo Giallo (\"Isa-viah\"), della fazione Penateka.\nLo stesso Dieci Orsi, figlio di una donna di origine Ute e all'epoca capo di una banda Yamparika, era stato il promotore della pace tra i Comanche e gli Ute, quando, nel 1820, accompagnando il figlio in una spedizione di guerra contro gli Ute, la madre riconobbe alcuni parenti e indusse le due parti a incontrarsi pacificamente, e Dieci Orsi stipul\u00f2 un accordo di pace con gli Ute condiviso dagli altri capi Comanche.\nConseguita l'indipendenza nel 1821, il Messico apr\u00ec le frontiere del Texas agli Statunitensi, considerati pi\u00f9 affidabili dei Messicani a \"difendere\" la frontiera dai costanti attacchi dei Comanche, ed ebbe inizio la colonizzazione anglo-texana, con la progressiva penetrazione nella Comancheria, in parte come invasione non autorizzata e in pare come risultato di accordi locali con le diverse divisioni Comanche, se i Penateka si dimostrarono, in talune occasioni, disposti a trattare, non considerando ancora i coloni un concreto pericolo, altre divisioni Comanche residenti nel territorio, come i Nokoni, erano decisamente pi\u00f9 attivi nelle incursioni contro gli insediamenti (particolarmente noto fu l'attacco contro Parke's Fort, nella primavera 1836, durante il quale fu rapita anche Cynthia Anna Parker, poi Naduah, futura moglie di Peta-nocona e madre di Quanah).\nNel 1835, a conclusione del concilio di Camp Holmes, diversi capi Comanche stipularono col gen. M. Arbuckle e il sen. Monfort Stokes un trattato di amicizia: vi apposero il proprio segno Grande Aquila (o Aquila-del-Sole) (\"Tawaquenah\"), probabilmente appartenente alla divisione Kotsoteka e Uomo Dedito-all\u2019Amore (\"Pahayuca\"), capo della divisione Penateka (\u2018\u2018Mangiatori di Miele\u2019\u2019, \u2018\u2018Vespe\u2019\u2019) Comanche, nonch\u00e9, forse, Casacca-di-Ferro, capo degi Quahadi (registrato come \u2018\u2018Pohowetowshah\u2019\u2019, nome tradotto piuttosto come \u201cUomo-di-Ottone\u201d, che ben potrebbe non riferirsi a un capo riconoscibile per una pi\u00f9 austera, per quanto lucida e brillante, \u201ccasacca di ferro\u201d).\nDopo il tradimento texano ai danni delle delegazione dei Penateka Comanche invitata a San Antonio per trattare la pace nella primavera 1840 i Comanche reagirono mettendo a ferro e fuoco il Texas; Gobba-di-Bisonte, Lupo Giallo e Santa Anna in particolare guidarono, nell'estate, una spettacolare scorreria, alla quale si unirono tutti o quasi gli altri capi principali, fino ai margini del Golfo del Messico, saccheggiando gli insediamenti e razziando centinaia di prigionieri e migliaia di capi di bestiame, parte dei quali fu poi recuperata, lungo la via del ritorno ai villaggi Comanche, dai Texas Rangers, gi\u00e0 pi\u00f9 volte sconfitti, e dalle truppe texane in uno scontro presso il Plum Creek dove furono impiegate per la prima volta le nuovissime rivoltelle Paterson Colt a cinque colpi.\nNei decenni 1830'-1850' i Comanche misero a sacco le province settentrionali messicane e i Kotsoteka in particolare stabilirono insediamenti nel Chihuahua, dove una grossa banda si stabil\u00ec per diversi anni, dedicandosi alle razzie in gran parte del Messico (compresi Sonora, Durango e Sinaloa) nel 1849-1850 e stipulando poi, nel 1851, un trattato cogli stessi Messicani per coalizzarsi con loro e condurre una guerra \"di sterminio\" contro gli Apache, con una ricompensa per ogni scalpo. Nello stesso 1849, in conseguenza della guerra messicano-statunitense, gli Statunitensi cercarono un riavvicinamento coi Comanche nel Texas, e l'agente indiano Robert S. Neighbors stabil\u00ec rapporti amichevoli con capi quali Gobba-di-Bisonte e Lupo Giallo, o Albero Alto e Bevanda-dell'Aquila, ma il problema di un riconoscimento dei confini della Comancheria non fu risolto.\nIl 27 luglio 1853 i Kiowa e i Comanche (in particolare i Penateka) concordarono un nuovo trattato, concedendo agli Statunitensi il diritto di costruire piste, stabilire depositi e stazioni e proteggere gli emigranti che transitassero sul territorio Comanche e Kiowa, e impegnandosi in cambio il Governo federale a distribuire agli Indiani merci, provviste, strumenti agricoli e altri beni per un valore di 18.000 dollari annuali, per un periodo di cinque anni o pi\u00f9 lungo, finch\u00e9 il Presidente lo ritenesse necessario o opportuno; il trattato fu firmato a Fort Atkinson da Testa Rasata, Dieci Orsi (Parrawasamen, erroneamente trascritto come Parosawano e tradotto come Dieci Bacchette) e altri per i Comanche, Piccola Montagna e Orso Seduto, nonch\u00e9 alcuni capi minori, per i Kiowa, e Lupo Povero (Si-tah-le) per i Kataka; tuttavia, verosimilmente, non se ne sentivano vincolati i Quahadi, n\u00e9 le bande Kotsoteka e Nokoni a loro pi\u00f9 strettamente associate, seguaci di Pohebits-quasho e di suo figlio Viaggiatore Solitario (\"Peta-nocona\") e del coevo di quest'ultimo, Orso Maschio (\"Parua-ocoom\"). Dopo che, nel 1854, il Governo texano ebbe assegnato ai Comanche una riserva di 18.576 acri sul Clear Fork del Rio Brazos, l'agente indiano Robert Neighbors riusc\u00ec a condurre in visita ai Penateka Comanche l\u00e0 insediati alcuni capi Comanche e Kiowa, ma l'iniziativa si risolse in un sostanziale fallimento (nell'inverno 1856-1857 non rimanevano nella riserva pi\u00f9 di 160 Penateka, mentre i Nokoni, Kotsoteka, Yamparika e Quahadi continuavano a vivere in libert\u00e0).\nGobba-di-Bisonte, che aveva firmato il trattato, riusc\u00ec a evitare il confinamento nella riserva fino al 1857, mentre suo cugino Lupo Giallo, che aveva rifiutato di firmare, fu ucciso dai Lipan Apache nello stesso 1854.\nNel 1857 le scorrerie Comanche si fecero particolarmente intense nel Texas, investendo in particolare le contee in fase di colonizzazione circostanti la Comancheria (Palo Pinto e Erath, nonch\u00e9 gli insediamenti del Colorado River), comportando diverse spedizioni di pattugliamento e rappresaglia da parte dei militari (segnatamente del 2\u00b0 Regg. Cavalleria di stanza a Fort Mason, mentre il 1\u00b0 Regg. Cavalleria presidiava il Santa F\u00e8 Trail), per essere massicciamente replicate nel 1858 in particolare, nella primavera, da Casacca-di-Ferro, Viaggiatore Solitario e Orso Maschio coi loro Quahadi, attestati nelle Wichita Mountains; dopo l'ennesima scorreria nella primavera, le truppe e i loro ausiliari Tonkawa, Caddo e Delaware rintracciarono il villaggio di Casacca-di-Ferro nelle Antelope Hills sul North Canadian River e lo assalirono: quando un proiettile di fucile colp\u00ec al collo il capo, che godeva di fama di invulnerabilit\u00e0, e lo uccise i Comanche si sbandarono e 76 fra guerrieri, vecchi, donne, bambini furono uccisi, e soltanto il sopraggiungere di Viaggiatore Solitario dal suo accampamento vicino imped\u00ec la completa distruzione della banda del padre, costringendo i Texas Rangers a una fuga precipitosa. Nell'autunno una nuova offensiva, affidata al 2\u00ba Cavalleria, invest\u00ec un grande villaggio Penateka, Nokoni, Kotsoteka e Yamparika a Rush Springs: i Comanche, pur consapevoli della presenza dei militari, furono colti di sorpresa perch\u00e9 avevano da poco stipulato un accordo di pace, e Gobba-di-Bisonte e Viaggiatore Solitario reagirono scatenandosi contro gli insediamenti texani dal Red River a Corpus Christi. Nella primavera 1859 gli Statunitensi attaccarono nuovamente i villaggi Penateka del Crooked Creek, nella regione tra il South Canadian River e il Cimarron River, mentre la maggior parte dei guerrieri era lontana, impegnata coi Kotsoteka, Nokoni, Quahadi e Yamparika nella caccia ai bisonti; arresisi, in maggioranza, i Penateka, i Nokoni, Kotsoteka, Quahadi e Yamparika continuarono a combattere nel 1860, affrontando le truppe nell'agosto presso il Republican River, a fine estate, con l'attacco di truppe texane e ausiliari Tonkawa, Caddo e Wichita contro un villaggio Yamparika e Nokoni, e infine nel dicembre, quando i rangers di Lawrence \"Sull\" Ross assalirono il villaggio di Viaggiatore Solitario e lo distrussero: i guerrieri Quahadi erano per la gran parte col capo, occupati in una serie di scorrerie, e, a completamento dell'usuale macello di donne e bambini, i Rangers catturarono Naduah e Topsannah, rispettivamente moglie e figlia del capo Quahadi (che pur riprendendo a combattere sarebbe uscito distrutto dalla perdita), che morirono pochi anni dopo la loro \"liberazione\".\nCon l'esplosione della \"Guerra di Secessione\" i Confederati affidarono al brigadiere generale Albert Pike, Commissario per gli Affari Indiani del Governo Confederato, il compito di trattare coi Comanche e con le altre nazioni dell'area: nell'agosto 1861 Pike incontr\u00f2 Dieci Orsi, Dorso-di-Cavallo (\"Kiyou\"), Coltello-d'Argento (\"Tosawi\"), Via Lattea / Strada-del-Lupo (\"Asa-havey\") in rappresentanza degli Yamparika e Penateka Comanche e i capi di altre nazioni (ma non quelli dei Kiowa, che rifiutarono di partecipare al concilio, intendendo continuare i loro attacchi nel Texas, e rimasero sordi anche alle sollecitazioni di Gobba-di-Bisonte, minacciando anzi di attaccare la riserva e le trib\u00f9 ivi confinate) a Fort Cobb, dove stipul\u00f2 coi Comanche due trattati: il primo (12/8) con i Penateka della riserva, rappresentati da Kekarawa (Kekaruwah = Never Sitting, alias Kahabewite = Never Lying-down, indicato come capo principale in luogo di Ketumse e gi\u00e0 suo rivale nonch\u00e9, verosimilmente, suo immediato e temporaneo successore), Coltello-d'Argento e Strada-del-Lupo, e il secondo (13/8) con gli Yamparika, rappresentati da Dieci Orsi e, forse, da Suono-dell'Alba, Lupo Bianco e Piccolo Corvo, i Kotsoteka, rappresentati verosimilmente da Piccolo Bisonte (\"Kuhtsu-tiesuat\", verosimilmente identificabile con il capo indicato come Chocora *), Giaguaro Macchiato (\"Tasacowadi\", verosimilmente identificabile con il capo indicato come Tecowewihpa *) e Irrompente-nel-Mezzo (\"Mow-way\" indicato come Maawe), i Nokoni, rappresentati da Bevanda-dell'Aquila e Schiena-di-Cavallo (\"Tirhaya-quehip\" o \"T\u0289h\u0289yakwahip\u0289\", nell\u2019occasione fantasiosamente trascritto come \"Tehiaquah\"), nonch\u00e9 da due capi identificati come Colui-che-non-beve-Acqua (\"Kepahewa\") e Capo-che-Cresce (\"Chooshi\" o \"Chosewi\"), e i superstiti Tanima / Tenawa (ormai aggregati ai Nokoni) rappresentati da un Camicia-di-Ferro (Bowahquashu - indicato come Pohowiquasso - e Keenatohpa), mentre gi Quahadi, guidati da Viaggiatore Solitario (\"Peta-nocona\"), ormai implacabile quanto disperato, Orso Maschio (\"Parua-ocoom\"), Cavallo Selvaggio (\"Kobay-oburra\") e Lontra (\"Papi-wihtama\"), si mantenevano ostili a tutti i bianchi; nell'autunno il Congresso confederato stanzi\u00f2 64.862 dollari per far fronte agli obblighi contratti verso i Comanche, ma soltanto una parte dei Penateka si present\u00f2 all'agenzia. \nUn ulteriore trattato con i Kiowa e alcune divisioni Comanche fu sottoscritto il 18 ottobre 1865 da 7 commissari statunitensi, tra i quali John B. Sanborn e William S. Harney, dai capi \"delle varie bande degli indiani di Comanche\", ossia Tab-e-nan-i-kah (\"Sole Nascente\"), Esh-e-tave-pa-rah (\"Piccola Donna\"), A-sha-hab-beet (\"Via Lattea\"), Queen-ah-e-vah (\"Aquila che Beve\") e altri, e dal capo della trib\u00f9 Kiowa Ta-ki-bull (\"Sottosella Puzzolente\").\nRelazioni con i coloni.\nI Comanche intrattennero relazioni ambigue sia con i primi coloni europei che con quelli che vennero pi\u00f9 tardi per colonizzare il loro territorio; erano considerati dai coloni come partner commerciali ma anche temuti per le loro scorribande. I Comanche erano potenzialmente sempre in guerra con tutti i gruppi di nativi americani che vivevano nelle Grandi Pianure, e questo li port\u00f2 ad essere oggetto delle manovre politiche dei poteri coloniali europei e degli Stati Uniti. Sam Houston, presidente dell'appena creata Repubblica del Texas, stava per avere successo nel suo tentativo di fare un trattato di pace con i Comanche, ma questa iniziativa fall\u00ec a causa del rifiuto del parlamento del Texas, contrario a creare dei confini ufficiali fra il Texas e la Comancheria, e per il subentrare nella Presidenza della repubblica texana di Mirabeau Lamar, incallito fautore dell'eliminazione degli Indiani.\nNel 1847 gli immigrati tedeschi organizzati nella Adelsverein, che aveva comprato una concessione fra il Llano River e il Colorado River, ottenne l'aiuto dell'agente Robert S. Neighbors per trattare coi Penateka, e il barone Johann O. von Meusebach incontr\u00f2 i capi Vecchio Gufo (\"Mopechucope\"), Gobba-di-Bisonte (\"Pocheha-quehip\"), Santa Anna, non figurando Uomp Dedito-all'Amore (\"Pahayuca\") e Lupo Giallo (\"Isa-viah\") sul San Saba riuscendo, con doni per un valore di 3.000 dollari, a stipulare con loro un trattato recante il consenso all'insediamento tedesco a Fredericksburg. Nel maggio Uomo Dedito-all'Amore, Vecchio Gufo, Gobba-di-Bisonte e Santa Anna incontrarono nuovamente Neighbors per apprendere che il Senato aveva soppresso l'articolo del trattato di Council Springs che avrebbe dovuto proibire l'ingresso dei bianchi nel territorio Comanche; fra altre inutili proteste, Santa Anna rivendic\u00f2 il diritto alle spedizioni nel Messico, e Neighbors, essendo gli Stati Uniti in guerra contro il Messico, non si oppose: Gobba-di-Bisonte, Lupo Giallo e Santa Anna, con alcune centinaia di guerrieri, attraversarono, perci\u00f2, il Rio Grande dilagando nel Coahuila e nel Chihuahua, spingendosi fino a San Francisco del Oro, e bruciando villaggi, rubando cavalli e rapendo donne e bambini; al ritorno i Penateka si imbatterono in un reparto di dragoni statunitensi vicino a Parras, subendo una sconfitta che indusse i capi a tornare nel Messico con 800 guerrieri, per un'altra spedizione, nell'agosto. \nI Comanche riuscirono a mantenere la loro indipendenza e ad incrementare i loro territori, ma alla met\u00e0 del 1800 furono decimati da un'ondata di epidemie introdotte involontariamente dai coloni bianchi. Epidemie di vaiolo (1817, 1848) e di colera (1849) ridussero notevolmente la popolazione dei Comanche, che pass\u00f2 dalle 20.000 unit\u00e0 della met\u00e0 del secolo, a poche migliaia intorno al 1870.\nLe prime riserve e il fallimento dell'esperienza.\nI primi tentativi di trasferire i Comanche nelle riserve iniziarono nel 1854, quando il governo federale, con il permesso dello stato del Texas, istitu\u00ec due riserve sul fiume Brazos, una per i Comanche e un'altra per i Kiowa. Le riserve furono abbandonate nel 1859 a causa di attriti con i coloni e i pellerossa vennero trasferiti sul territorio dello stato di Oklahoma. Segu\u00ec il trattato del 18 ottobre 1865 quando fu attribuita ai Comanche e ai Kiowa una riserva costituita dal Panhandle nel Texas e l'Oklahoma ad ovest del fiume Cimarron e il meridiano 98\u00b0 longitudine ovest.\nGli spostamenti dei Comanche proseguirono nel 1867 con il Trattato di Medicine Lodge (Treaty of Medicine Lodge), che offr\u00ec loro chiese, scuole e miserevoli elargizioni vitalizie in cambio di un vasto territorio (160.000 km\u00b2). Il governo promise di fermare i cacciatori di bisonti che stavano decimando le mandrie delle Grandi Pianure, ma in cambio pretese dai Comanche, e anche dai Kataka (c.d. \"Kiowa-Apache\"), dai Kiowa, dai Cheyenne e dagli Arapaho, di trasferirsi in una riserva di appena 13.000 km\u00b2.; il trattato di Medicine Lodge fu firmato il 21 ottobre 1867 da 10 capi Comanche, fra i quali Dieci Orsi, Dorso di Cavallo e Coltello-d'Argento (ma, apparentemente, non Via Lattea / Strada-del-Lupo), 10 capi Kiowa, fra i quali Orso Seduto, Orso Bianco, Cuore-di-donna, Orso Barcollante e Uccello Scalciante, Lupo Solitario, Grande Arco, e Cavallo Bianco, e sei capi Kataka fra i quali Manica-di-Lupo (\"Mahvippah\") e Orso Povero (\"Kouzhontaco\"); a rifiutare di partecipare alle trattative, impegnandosi piuttosto nel tentativo di indurre gli altri Comanche ad abbandonarle, furono invece Orso Maschio, Cavallo Selvaggio, Cavallo Nero (\"Kobay-otoho\") e soprattutto Fragranza (\"Quanah\"), figlio di Viaggiatore Solitario e nipote di Casacca-di-Ferro, e il Kotsoteka Irrompente-nel-mezzo, altrimenti tradotto come Colui-che-stringe-la-mano (\"Mow-way\"), nonch\u00e9 il Nokoni Grosso Pezzo-di-Carne-Rossa (\"Piaru-ekaruhkapu\") e gli Yamparika Suono-dell\u2019Alba (\"Tabananika\") e Lupo Bianco (\"Isa-rosavit\"), che ripresero le scorrerie in diverse contee del Texas (Montgomery, Atascosa). La riserva istituita presso Fort Cobb funzion\u00f2 subito molto male, e, fin dalla primavera 1868, molti Comanche la abbandonarono per trasferirsi nella valle dell'Arkansas o negli Staked Plains, dominio ancora incontrastato dei liberi Kwahadi. Nell'ottobre 1868, il col. Ranald McKenzie guid\u00f2 una spedizione fino a Blanco Canyon contro le bande Kwahadi di Orso Maschio, Cavallo Selvaggio, Cavallo Nero e Fragranza accampate sul White River. Nella notte tra il 9 e il 10 ottobre, il giovane Fragranza assal\u00ec il campo di McKenzie, disperdendo i cavalli e rubandone circa 70. Il 25 dicembre, i militari penetrarono nella riserva, raggiungendo, in sua assenza, l'accampamento di Dorso-di-Cavallo a Soldier Spring, affidato al capo di guerra Punta-di-Freccia (\"Tahka\"), pretendendo di requisire armi e cavalli dei Comanche; Punta-di-Freccia reag\u00ec e il villaggio fu sottoposto al fuoco dell'artiglieria, e nonostante accorsero a difenderlo guerrieri Comanche e Kiowa dai villaggi vicini, il villaggio fu infine distrutto e Punta-di-Freccia e molti Comanche, con abbondanza di non combattenti, furono uccisi. \nIl governo decise comunque di non prevenire la decimazione delle mandrie, e appoggi\u00f2 invece gli sterminatori; questo provoc\u00f2 la reazione dei Comanche che, convinti dall'\"uomo della medicina\" Isa-tai (Sterco-di-Coyote, recte \"Vagina di Coyote\"), si fecero guidare da alcuni tra i capi pi\u00f9 famosi, tra i quali Cavallo Selvaggio (\"Kobay-oburra\"), Cavallo Nero (\"Kobay-otoho\") e Fragranza (\"Quanah\", figlio di Viaggiatore Solitario e di Cynthia Ann Parker, l\"'indiana bianca\", anglo-americana rapita bambina dai Nokoni ed assimilata nella trib\u00f9 con il nome \"Na-duah\", \"Colei che fu trovata\") per gli Kwahadi, Irrompente-nel-Mezzo (\"Mow-way\") per i Kotsoteka, Grosso Pezzo-di-carne-Rossa / Cibo Rosso (\"Piaru-ekaruhkapu\") per i Nokoni, Suono-dell'Alba (\"Tabananika\"), Lupo Bianco (\"Isa-rosa\"), Lupo Disteso Isa-habit, Piccolo Corvo (\"Tuwikaa-tiesuat\"), Isa-nanica per gli Yamparika, Lupo Solitario (\"Gui-pah-gho\"), Orso Bianco (\"Set'tainte\"), Cavallo Bianco (\"Tsen-tainte\") e Grande Arco (\"Zepko-ete\") per i Kiowa, Piccola Coperta e Scudo Bianco per gli Cheyenne). I Comanche attaccarono un gruppo di cacciatori nella regione della Texas Panhandle in quella che fu chiamata Seconda Battaglia di Abobe Walls (27 giugno 1874), ma l'attacco si rivel\u00f2 un disastro e l'esercito americano fu chiamato per riportare quelli che restavano di loro nella riserva. In appena dieci anni i bisonti furono ridotti all'estinzione, il che ebbe come conseguenza la fine della caccia come abitudine di vita per i Comanche. Nel 1875, l'ultima banda libera di Comanche, capeggiata dal guerriero Quahadi Quanah Parker, si arrese e si trasfer\u00ec nella riserva di Fort Sill in Oklahoma.\nNel 1892 il governo negozi\u00f2 il Jerome Agreement con i Comanche, i Kiowa e gli Apache, che ridusse ulteriormente le loro riserve a 1.940 km\u00b2 ad un costo di $ 308,88 per km\u00b2. Furono assegnati 0,6 km\u00b2 ad ogni persona di ogni trib\u00f9 da conservarsi in amministrazione fiduciaria."}
{"id": "1079682", "revid": "834", "url": "https://it.wikipedia.org/wiki?curid=1079682", "title": "Tassa smaltimento rifiuti solidi urbani", "text": ""}
{"id": "1079686", "revid": "13833", "url": "https://it.wikipedia.org/wiki?curid=1079686", "title": "Rosell\u00f3n", "text": ""}
{"id": "1079689", "revid": "281901", "url": "https://it.wikipedia.org/wiki?curid=1079689", "title": "Scioscioni", "text": "Gli Scioscioni (in inglese \"Shoshone\" o \"Shoshoni,\" pronuncia o ), conosciuti come il popolo del serpente, sono Nativi Americani appartenenti all'area delle Grandi Pianure e di ceppo linguistico affine a quello dei Comanche.\nStoria.\nOriginariamente la popolazione sciosciona era suddivisa in tre grandi gruppi. Gli scioscioni del nord erano concentrati nell'Idaho orientale, nel Wyoming occidentale e nello Utah nord-orientale. Il gruppo orientale viveva nel Wyoming, nel Colorado settentrionale e nel Montana. Vari conflitti con i Piedi Neri, i Crow, i Lakota e i Cheyenne li spinsero verso sud poco dopo il 1750. Gli scioscioni occidentali erano stanziati nell'Idaho, nello Utah nord-occidentale, nel Nevada, e in California tra la Valle della Morte e la Valle di Panamint.\nEssi vivono in quella che viene definita banda in senso antropologico."}
{"id": "1079690", "revid": "13833", "url": "https://it.wikipedia.org/wiki?curid=1079690", "title": "Guerra del Rosell\u00f3n", "text": ""}
{"id": "1079696", "revid": "6923", "url": "https://it.wikipedia.org/wiki?curid=1079696", "title": "Proteus (Tex)", "text": "Proteus, il cui vero nome \u00e8 Perry Drayton, \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep.\nIl personaggio.\nFin da giovane Perry era incline alle malefatte, quando mor\u00ec suo padre non mostr\u00f2 alcun sentimento, poi derub\u00f2 sua madre e fugg\u00ec. In seguito, Proteus trov\u00f2 lavoro come atleta di un circo, dove impar\u00f2 a svolgere il ruolo del trasformista, dandosi di tanto in tanto a qualche rapina col suo maestro di trasformismo Edgar Plummer. Dopo un colpo andato male, Plummer fu arrestato, ma Proteus riusc\u00ec a fuggire, trovando rifugio da suo zio, il giudice Lindon. Ne divenne il segretario, continuando per\u00f2 a dedicarsi ad atti criminosi.\nEssendo un maestro del travestimento, \"L'uomo dai mille volti\" Proteus \u00e8 capace di beffarsi della Giustizia e di assumere tutti gli aspetti che vuole; inoltre, \u00e8 molto intelligente ed astuto nel diventare il sosia di chiunque (compresi Tex e Carson) ed \u00e8 in grado di compiere rapine perfette, anche se Tex alla fine riesce sempre a catturarlo e a rinchiuderlo in prigione, invece nel loro ultimo incontro Proteus viene investito da un treno, facendone presumere la sua morte. Il suo nome richiama Proteo, una divinit\u00e0 multiforme della mitologia greca.\nApparizioni.\n1\u00aa apparizione.\nDebutta, nel fumetto italiano, nell'albo n. 86, nella storia \"Il misterioso Mister \"P\"\" (che corrisponde alla storia che segue immediatamente \"Rio Verde\"); nella prima storia Proteus \u00e8 responsabile di una rapina di cinquantamila dollari destinati a Fort Whipple; egli lascia come firma una \"P\" greca (dato che all'inizio l'autore della rapina risulta essere ignoto), come suo messaggio personale. Dal momento che \u00e8 quasi impossibile inseguire Proteus, Tex, insieme ai pards, decide di catturare i complici del trasformista e farsi rivelare da loro la vera identit\u00e0 di Proteus. L'impresa non \u00e8 difficile per il ranger che qualche tempo dopo riesce a chiarire tutto nell'ufficio del giudice \"Lindon\", zio di Perry Drayton, ovvero Proteus.\nNell'albo successivo, il trasformista finisce cos\u00ec facilmente in galera, promettendo di vendicarsi presto di Tex.\n2\u00aa apparizione.\nIl nemico ritorna nell'albo n. 185, nella storia \"Arrestate Tex Willer!\" (che corrisponde alla storia che segue immediatamente \"Il giudice Maddox\"). Dopo essere sfuggito dalla giustizia ed assunte le sembianze di Tex stesso, Proteus \u00e8 questa volta responsabile di una rapina presso la banca della cittadina di Gallup, dove lo stesso Tex aveva depositato del denaro; in seguito, alla guida di un gruppo di falsi navajos, depreda e d\u00e0 alle fiamme una serie di ranch, posti poco oltre i confini della riserva indiana.\nTex rischia di finire in galera per i crimini commessi da Proteus in sua vece. Per fortuna il capitano Driscoll, amico e debitore di Tex, pu\u00f2 testimoniare a favore del ranger e scagionarlo da ogni accusa.\nNell'albo n. 186, intitolato \"L'uomo dai cento volti\", abile come sempre, Proteus riesce quasi a farla franca e Tex riesce al volo ad acciuffarlo su un treno destinato a portare Proteus in salvo; perso l'equilibrio, mentre fugge sul tetto di una delle carrozze, Proteus precipita dal treno quando il convoglio passa su un ponte e finisce nelle acque scure di un fiume sottostante.\n3\u00aa apparizione.\nIl trasformista si ripresenta una terza volta, apparendo nell'albo n. 316, nella storia \"Il delitto di Kit Carson\" (che corrisponde alla storia che segue immediatamente \"Il bisonte bianco\"); sempre a Gallup, Carson viene accusato della rapina della banca della cittadina e dell'omicidio del direttore della banca. Il vero responsabile \u00e8 ovviamente Proteus, che lascia il solito biglietto, firmato con una enigmatica \"P\" greca; Tex saputa la notizia, dopo aver incontrato il figlio appena malmenato dagli uomini dello sceriffo e ricambiato loro la cortesia, fa visita a Carson in prigione e capisce che il suo incredibile nemico, l'artefice della macchinazione ai danni di Carson, \u00e8 sulla sua pista in cerca di vendetta. Tuttavia dato che l'attuale sceriffo non era a Gallup all'epoca del precedente scontro tra Tex e Proteus non crede al Nostro e si limita a rimettere la faccenda nelle mani del tribunale. Carson rischia, di conseguenza, l'impiccagione.\nNell'albo n. 317, intitolato \"L'inafferrabile Proteus\", il trasformista s'impegna a tal punto da sostituire persino il giudice, che condanna Carson a morte. Ma Tex riesce a salvarlo giusto in tempo sottraendolo alle grinfie degli uomini dello sceriffo. Stavolta lo scontro finale tra Tex e il suo avversario si svolge nel singolare ambiente del circo. Qui Proteus, sorpreso Tex, commette l'errore di non disarmarlo. Sotto un buio tendone, tra gabbie di animali feroci, i due rivali giocano a rimpiattino fino al tragico finale: Tex riesce ad abbattere una tigre, ma Proteus finisce tra le grinfie dell'altra tigre e viene salvato appena in tempo. Nel finale Tex ammette che solo Mefisto e suo figlio Yama gli hanno creato pi\u00f9 problemi di Proteus.\n4\u00aa apparizione.\nProteus fa la sua quarta apparizione sull'albo numero 693, intitolato \"Il ritorno di Proteus\". In questa storia, Proteus evade dal carcere di Yuma, con lo scopo di liberarsi per sempre del suo arcirivale Tex; Tex e Carson giungono a Flagstaff, avvisati dei primi delitti commessi dal trasformista. Si scoprir\u00e0, inoltre, del drammatico passato e di come l'uomo dai mille volti ha imparato la sua grande abilit\u00e0 nel assumere l'aspetto di qualunque persona.\nNell'albo successivo, intitolato \"Kit contro Kit\", Proteus \u00e8 protagonista di una serie di trasformazioni che lo vedranno impersonare tutta una serie di personaggi, attraverso i quali non disdegner\u00e0 di compiere efferati omicidi. Dopo aver preso le sembianze del giudice Lindon e dello sceriffo Houseman, sul finire della storia, assumer\u00e0 persino l'aspetto di Kit Willer, il figlio di Tex. Kit si ritrover\u00e0 a fronteggiare \"se stesso\" lungo una linea ferroviaria; Tex riesce a distinguere il figlio dal suo nemico, salvandolo e lasciando che Mister \"P\" venga travolto da un treno in piena corsa."}
{"id": "1079697", "revid": "88740", "url": "https://it.wikipedia.org/wiki?curid=1079697", "title": "Carr\u00e0", "text": ""}
{"id": "1079698", "revid": "1776051", "url": "https://it.wikipedia.org/wiki?curid=1079698", "title": "Trasporti in Honduras", "text": "Questa voce raccoglie le principali tipologie di Trasporti in Honduras.\nTrasporti su rotaia.\nReti ferroviarie.\nIn totale: 595\u00a0km (dati 1999)\nReti metropolitane.\nIn Honduras non esistono sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 15.400\u00a0km (dati 1999)\nReti filoviarie.\nAttualmente in Honduras non esistono filobus. \nAutolinee.\nNella capitale onduregna, Tegucigalpa, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 465\u00a0km di acque navigabili per piccole imbarcazioni.\nTrasporti aerei.\nAeroporti.\nIn totale: 119 (dati 1999)\na) con piste di rullaggio pavimentate: 12\nb) con piste di rullaggio non pavimentate: 107"}
{"id": "1079700", "revid": "767487", "url": "https://it.wikipedia.org/wiki?curid=1079700", "title": "SNFU", "text": "SNFU sono stati un gruppo musicale skate punk formato nel 1982 da Mr. Chi Pig (voce).\nBiografia.\nLa band era inizialmente originaria di Edmonton (Alberta, Canada), e successivamente dislocata a Vancouver. Il gruppo, gi\u00e0 dal primo disco, ebbe la caratteristica di nominare gli album con sette parole. Il loro primo album ed il pi\u00f9 influente fu \"And No One Else Wanted to Play\". &lt;br&gt;\nIl nome della band \u00e8 un acronimo per \"Society No Fucking Use\", espressione che, tradotta in modo non volgare, significa \"La societ\u00e0 non serve a niente\"; \"SNFU\" rimanda inoltre a \"snafu\", termine del gergo militare che indica uno stato o una situazione caotica. &lt;br&gt;\nGli SNFU erano conosciuti per i loro concerti, la rivista Flipside li vot\u00f2 come \"miglior gruppo live\" nel 1987, battendo i Red Hot Chili Peppers e i Fugazi, entrambi con intense attivit\u00e0 live. Durante gli anni '90, Chi lavor\u00f2 per una band punk di Vancouver, i \"The Wongs\", registrando con loro un EP con il nome della band. Alla fine dell'estate 2005, dopo 23 anni di attivit\u00e0, 9 album completi e molti tour mondiali, i membri degli SNFU annunciarono la volont\u00e0 di non continuare a suonare sotto il nome del gruppo. Mr. Chi Pig dichiar\u00f2 che il gruppo SNFU non si sarebbe sciolto finch\u00e9 egli sarebbe rimasto in vita, essendo di fatto l'unico membro della band. &lt;br&gt;\nLa sua morte, avvenuta il 16 luglio 2020, ha segnato la fine degli SNFU."}
{"id": "1079701", "revid": "298055", "url": "https://it.wikipedia.org/wiki?curid=1079701", "title": "Tappo (personaggio)", "text": ""}
{"id": "1079703", "revid": "132406", "url": "https://it.wikipedia.org/wiki?curid=1079703", "title": "Direttore operativo", "text": "Il direttore operativo (in inglese \"chief operating officer\", in sigla COO) \u00e8 un dirigente posto alle dirette dipendenze dell'amministratore delegato.\nHa responsabilit\u00e0 di coordinamento e ottimizzazione delle attivit\u00e0 operative e progettuali di un'azienda, al fine di renderle pi\u00f9 efficaci e funzionali per il business.\nNel mondo.\nStati Uniti d'America.\nNelle imprese statunitensi il COO porta sovente anche il titolo di \"president\" o di \"executive vicepresident\" (EVP) della societ\u00e0.\nItalia.\nNelle imprese italiane il titolo di direttore operativo \u00e8 usato raramente poich\u00e9 il manager in questione porta di solito il titolo di \"direttore generale\" (che in altri paesi designa, invece, il capo azienda).\nFrancia.\nNelle imprese francesi il direttore operativo porta solitamente il titolo di \"directeur g\u00e9n\u00e9ral d\u00e9l\u00e9gu\u00e9\" (direttore generale delegato), mentre il titolo di \"directeur g\u00e9n\u00e9ral\" (direttore generale) o \"pr\u00e9sident-directeur g\u00e9n\u00e9ral\" (presidente-direttore generale) \u00e8 attribuito al capo azienda."}
{"id": "1079705", "revid": "2519", "url": "https://it.wikipedia.org/wiki?curid=1079705", "title": "Sie T\u00f6tete in Ekstase", "text": ""}
{"id": "1079707", "revid": "125139050", "url": "https://it.wikipedia.org/wiki?curid=1079707", "title": "Dialetti italiani meridionali", "text": "I dialetti italiani meridionali (o meridionali intermedi, o ancora alto-meridionali, in epoca medievale noti con il nome collettivo di volgare pugliese) costituiscono, nella classificazione dei dialetti d'Italia elaborata da Giovan Battista Pellegrini, una sezione del pi\u00f9 ampio raggruppamento dei dialetti centro-meridionali (nella fattispecie per \"dialetti\" si intendono gli \"idiomi contrapposti a quello nazionale e/o ufficiale\", e non invece le \"variet\u00e0 di una lingua\").\nSecondo una classificazione ormai consolidata sin dagli ultimi decenni del XIX secolo, il territorio dei dialetti alto-meridionali si estende dunque dall'Adriatico al Tirreno e allo Jonio, e pi\u00f9 precisamente dal corso del fiume Aso, a nord (nelle Marche meridionali, al confine fra le province di Ascoli Piceno e Fermo), fino a quello del fiume Coscile, a sud (nella Calabria settentrionale, provincia di Cosenza), e da una linea che unisce, approssimativamente, il Circeo ad Accumoli a nord-ovest, fino alla strada Taranto-Ostuni a sud-est. Tale territorio arriva ad includere otto regioni italiane, tre delle quali (Campania, Molise, Basilicata) per intero.\nAd eccezione delle Marche meridionali e delle ex-enclavi pontificie di Pontecorvo e Benevento, si tratta di terre gi\u00e0 appartenute al Regno di Napoli, la cui capitale costitu\u00ec la culla della lingua napoletana (evolutasi fin dal medioevo a partire da un ristretto gruppo di antichi dialetti italo-meridionali di area campana). Per contro, nel territorio del Regno erano diffusi anche diversi dialetti classificati come italiani mediani: l'aquilano, l'amatriciano, il carseolano e il cicolano, oltre naturalmente ai dialetti meridionali estremi del Salento e della Calabria meridionale.\nIl tratto principale che separa i dialetti alto-meridionali dai dialetti meridionali estremi \u00e8 il trattamento delle vocali non-accentate (\u201catone\u201d) finali: nei primi, tranne alcune eccezioni (come si dir\u00e0 di seguito), esse subiscono un mutamento in /\u0259/ (vocale popolarmente definita \u201cindistinta\u201d), mentre ci\u00f2 non avviene nel dialetti del Salento n\u00e9 in quelli della Calabria meridionale che costituiscono cos\u00ec i territori peninsulari del diasistema linguistico a vocalismo siciliano. A nord, questo stesso fattore forma anche il confine (sfumato e graduale in alcune aree limitrofe) coi dialetti mediani, che hanno sette vocali fonemiche accentate, e solo cinque non-accentate.\nLa presenza di un'ulteriore vocale (/\u0259/) nell'Alto Meridione implica un sistema fonemico diverso da quello calabrese e siciliano (in cui /\u0259/ \u00e8 asistematica, o del tutto assente, e comunque di natura puramente fonetica).\nNei dialetti alto-meridionali il mutamento in /\u0259/ (\"affievolimento\"/\"indebolimento\") delle vocali non-accentate \u00e8 sovente associato a complessi fenomeni morfologici, quali ad esempio la metafonesi.\nI principali sottogruppi dei dialetti italiani alto-meridionali sono i seguenti:\nCaratteristiche comuni.\nLa principale caratteristica fonologica che separa i dialetti alto-meridionali da quelli mediani e meridionali estremi \u00e8 il mutamento in scev\u00e0 /\u0259/ delle vocali non-accentate (\"atone\"). A nord della linea San Felice Circeo-Frosinone-Sora-Antrosano di Avezzano-L'Aquila-Campotosto-Accumoli-Pedaso, le vocali atone (non-accentate) sono periferiche, ossia pronunciate \"chiaramente\"; a sud di questa linea compare il fonema /\u0259/, che si ritrova poi fino ai confini con le aree basso-meridionali i cui i dialetti appartengono alla lingua siciliana, ossia alla linea Cetraro-Bisignano-Melissa. Solitamente per\u00f2 nelle aree pi\u00f9 settentrionali immediatamente a ridosso della prima linea di confine la /-a/ finale di regola rimane: tale fenomeno si verifica ad esempio nelle Marche meridionali, come nel grosso della provincia dell'Aquila e nel Lazio meridionale. Lo stesso si verifica in alcune aree al confine con i dialetti meridionali estremi, come ad esempio ad Ostuni.\nEsistono altri fattori alla base della separazione tra dialetti alto-meridionali e dialetto mediani (Avolio). Infatti alcuni dialetti della parte meridionale della provincia di Latina (Lenola, Minturno, Castelforte, Santi Cosma e Damiano) e della provincia di Frosinone (Coreno Ausonio, Ausonia, Sant'Apollinare, Sant'Ambrogio sul Garigliano), pur appartenendo al dominio meridionale, hanno caratteristiche peculiari sia nelle vocali accentate che in quelle non-accentate. Sono da considerarsi, dunque, meridionali i dialetti che presentino contemporaneamente i seguenti fenomeni.\nLessico.\nIl prospetto che segue mette a confronto vocaboli napoletani, lucani centro-settentrionali e abruzzesi adriatici e centro meridionali, con l'intento di mostrare la sostanziale unit\u00e0 lessicale della lingua alto-meridionale.\nCome si vedr\u00e0, molte delle seguenti radici lessicali possono ricorrere anche in siciliano come peraltro in toscano/italiano.\nSviluppi specifici regionali.\nFonologia.\nSistemi vocalici particolari.\nIn una zona a cavallo del Massiccio del Pollino, fra i fiumi Agri e Crati detta \"Mittelzone\" o \"area Lausberg\" dai linguisti (l'area include, ad esempio, Maratea, Valsinni, Lauria o Rotonda in Basilicata e Trebisacce o Cerchiara di Calabria in Calabria) il sistema vocalico \u00e8 equivalente a quello della Sardegna. Sempre all'interno dell'area Lausberg, alcuni studiosi fanno menzione di un'area intermedia fra vocalismo siciliano e vocalismo sardo, da collocarsi subito dopo il confine centro-occidentale fra Lucania e Calabria, in comuni quali Mormanno, Morano Calabro, Scalea o Castrovillari in provincia di Cosenza, con alcune propaggini nei comuni di Lauria e Maratea in provincia di Potenza. Immediatamente a nord, nella Basilicata centrale, si estende un'area, detta \"Vorposten\", con vocalismo equivalente a quello rumeno, evidente compromesso fra il sistema \"sardo\" a sud e quello \"romanzo comune\" a nord. A ovest e nord del \"Vorposten\", si trova un sistema vocalico ancora diverso nell'area detta \"Randgebiet\" (ad esempio a Teggiano). Nel Cilento meridionale (ad esempio a Sala Consilina) si ritrova il sistema vocalico siciliano che caratterizza tutta la Calabria a sud del Crati.\nFrangimenti vocalici.\nQuesto fenomeno consiste nell'alterazione delle vocali toniche tanto nell'apertura quanto nel timbro, dando luogo a svariati esiti, dittonghi, palatalizzazioni, ecc. I frangimenti sono fenomeni guizzanti che interessano l'Abruzzo adriatico e meridionale, il Molise, la Puglia centro-settentrionale e le contigue aree della Basilicata, nonch\u00e9 alcuni dialetti a ovest di Napoli, fra cui quelli di Pozzuoli ed alcuni dell'isola d'Ischia.\nI frangimenti riguardano tutte le vocali toniche, ad esempio:\nCasi particolari di metafonesi.\nIn diverse aree meridionali (ed anche mediane) si hanno casi particolari di metafonesi:\nIsocronismo sillabico.\nIn quasi tutta l'Italia meridionale orientale (Abruzzo peligno, chietino, della Val Pescara e parte dell'area vestina, Molise orientale, Puglia centro-settentrionale (tra Foggia e Taranto) e Basilicata nord-orientale), buona parte del sistema vocalico romanzo comune \u00e8 stato successivamente alterato da una corrente linguistica che ha provocato l'apertura in \"\u00e8\", \"\u00f2\" delle vocali chiuse \"\u00e9\", \"\u00f3\" in sillaba complicata, ovvero nelle sillabe che terminano con una consonante, e la contemporanea chiusura in \"\u00e9\", \"\u00f3\" delle vocali aperte \"\u00e8\", \"\u00f2\" in sillaba libera, ovvero nelle sillabe che terminano con la vocale stessa. Questo fenomeno pu\u00f2 essere anche parziale, limitato alla sola chiusura delle toniche aperte in sillaba libera, e presenta numerosi casi particolari, sovrapponendosi spesso ai frangimenti vocalici. Da qui l'esempio (Avolio, 1995) per cui la frase italiana 'un poco di pollo', pronunciata da un napoletano \"un p\u00f2co di p\u00f3llo\" in modo vocalmente identico alla pronuncia standard italiana, suonerebbe in bocca, ad esempio, ad un foggiano, o ad un chietino \"un p\u00f3co di p\u00f2llo\". In realt\u00e0 in napoletano \"un poco di pollo\" non suonerebbe come in italiano standard, poich\u00e9, come accade in gran parte del meridione, le vocali finali atone tendono a essere aperte (\"un p\u00f2c\u00f2 di p\u00f3ll\u00f2\").\nPropagginazione.\nUn fenomeno distribuito a macchia di leopardo in vari dialetti meridionali consiste nella labializzazione della prima sillaba di una parola se \u00e8 a contatto con l'articolo determinativo o indeterminativo maschile singolare (generalmente \"lu\" e \"nu\"). La labializzazione pu\u00f2 verificarsi come inclusione di una \"u\" nella prima sillaba della parola (ad esempio, \"lu cu\u00e0n\u00eb\" 'il cane', \"lu cuav\u00e0ll\u00eb\" 'il cavallo'), o come arrotondamento della prima vocale (ad esempio, \"lu p\u00f2n\u00eb\" 'il pane', \"lu vuti\u00e9ll\u00eb\" 'il vitello'), o infine come labializzazione della prima consonante (ad esempio, \"lu c\u02b7\u00e0mb\u00eb\" 'il campo', \"lu p\u02b7\u00e0dr\u00eb\" \"il padre\").\nCasi particolari di vocalismo atono finale.\nL'esito in scev\u00e0 delle vocali atone finali non \u00e8 generale: in una fascia che parte dal Basso Lazio (ad esempio a Minturno) e dalla provincia di Caserta (ad esempio a Prata Sannita) e, attraverso l'Irpinia arriva al Cilento ed alla Basilicata sud-occidentale, si ha spesso \"-o\" e talvolta \"-u\". Nel Cilento meridionale l'uso di \"-u\" \u00e8 generalizzato, tanto che questo dialetto \u00e8 classificato spesso come \"meridionale estremo\" piuttosto che come \"(alto)-meridionale\". Analogamente nella parte sudoccidentale della Basilicata si trovano termini come \"cirviddu\" per \"cervello\" e \"aggiu dittu\" per \"ho detto\".\nEsiti della labiovelare secondaria.\nLa labiovelare derivante dall'incontro di -CU e vocale latini (ad esempio it. \"questo\" &lt; *(EC) CU(M) ISTU(M)) presenta tre esiti differenti:\nEsiti di L, LL.\nDavanti ad \"-i\", \"-u\", le liquide \"l\" e \"ll\" palatalizzano in un'ampia area tirrenico-appenninica che comprende aree mediane e alto-meridionali nel Lazio meridionale, Abruzzo e Molise occidentali, Campania settentrionale (ad esempio, all'Aquila \"b\u00e9jju\" 'bello' ma \"b\u00e8lla\" 'bella', a Mondragone \"cappi\u00e9gli\u00eb\" 'cappello'). Gli stessi fonemi \"l\" e \"ll\" si sviluppano in suoni \"cacuminali\" (\"dd\" pronunciata con la punta della lingua leggermente retroflessa) in diversi dialetti del Beneventano, dell'Irpinia, della Capitanata, del Salernitano e del Cilento meridionale (ad esempio, \"auci\u00e9dd\u00eb\" 'uccello'), oltrech\u00e9 nell'area \"meridionale estrema\". Il suono \"ll\" diventa \"dd\" anche in buona parte della Basilicata, dove la parola \"gallo\" sar\u00e0 pronunciata \"gadd\" o localmente \"g\u00e0ddu\".\nConservazione di L dopo consonante.\nTale fenomeno guizzante interessa l'Abruzzo centro-orientale (ad esempio, \"fl\u00f2r\u00eb\" 'fiore', \"bl\u00e0ngh\u00eb\" 'bianco', ma anche \"pr\u00e0tt\u00eb\" 'piatto').\nRotacismo di D iniziale o intervocalica.\nLa D iniziale o intervocalica passa a R in gran parte della Campania (eccetto le estreme frange nord-orientali) e della Basilicata (eccetto il settore meridionale), nonch\u00e9 in talune aree interne del Basso Lazio (Cassino), dell'Abruzzo (Sulmona), del Molise (Isernia, Campobasso) e della Puglia (Bovino, Martina Franca): si avranno cos\u00ec forme del tipo \"r\u00f2rm\u00eb\" 'dorme', \"c\u00e0r\u00eb\" 'cade'. Lo stesso fenomeno si riscontra nei dialetti meridionali estremi, limitatamente ad alcuni vernacoli dell'alta Sila e della Sicilia orientale.\nMorfologia.\nTripartizione dell'avverbio di modo 'cos\u00ec'.\nIn area mediana, nel Lazio meridionale costiero e nell'Abruzzo occidentale (Marsica) si ha la tripartizione dell'avverbio di modo parallela a quella dei dimostrativi (ad esempio, \"ccosc\u00ec\" &lt; (EC) CU(M) SIC 'cos\u00ec, in questo modo', \"ssosc\u00ec\" &lt; (IP) SU(M) SIC 'in codesto modo', \"llosc\u00ec\" &lt; (IL) LU(M) SIC 'in quel modo').\nMantenimento di -S e -T finali preromanze.\nDiversi dialetti dell'area \"Lausberg\" mantengono -S e -T finali nella coniugazione verbale, attraverso lo sviluppo di una vocale paragogica (ad esempio, ad Oriolo \"c\u00e0nt\u00ebs\u00eb\" '(tu) canti', \"c\u00e0nt\u00ebd\u00eb\" (egli) canta', \"cant\u00e0t\u00ebs\u00eb\" '(voi) cantate', a Maratea \"d\u00e0vati\" 'dava', a Lauria \"t\u00ecnisi\" 'tieni', \"mangi\u00e0it\"' 'mangi\u00f2' ).\nIrregolarit\u00e0 del presente indicativo.\nNell'area mediani nei pressi dell'Aquila (esclusa) i verbi alla 3\u00aa persona plurale dell'indicativo escono in \"-au\" (ad esempio, \"fau\" 'fanno', \"vau\" 'vanno').\nTipi arcaici del condizionale presente.\nIn tutto il Meridione sono presenti tipi arcaici del condizionale derivati dal piuccheperfetto indicativo latino (ad esempio, \"cant\u00e8ra\" 'canterei', \"av\u00e8ra\" 'avrei'), mentre nell'apulo-barese vengono utilizzate le forme \"\"av\u00e9sse a\" o \"j\u00e9re a\"\".\nConservazione del perfetto latino.\nNella Basilicata sudoccidentale, attorno ai comuni di Lauria e Maratea, si conserva, specialmente nel linguaggio degli anziani, l'uso del perfetto con forma identica a quella del passato remoto, simile all'uso calabrese meridionale e siciliano: \"dis\u00ecra pu mi mangiai sulu nu pocu i pane, ca quiddu mali i panza mi fici pass\u00e0 a fame\" 'ieri sera poi ho mangiato solo un po' di pane, che quel mal di pancia mi ha fatto passare la fame', \"ngi jsti pu dij\u00ecri a casa i Maria? N'gia truvasti?\" 'sei andato poi ieri a casa di Maria? L'hai trovata a casa?', \"dij\u00ecri pu cch\u00ec fac\u00ecstivi? Ss\u00ecstivi nu poco a'fora\" 'ieri poi che avete fatto? siete usciti un po' fuori?'\nOscillazione tra le coniugazioni.\nIn diversi dialetti di Campania, Basso Lazio, Abruzzo meridionale e anche Calabria settentrionale, alcuni verbi mostrano un'oscillazione nell'infinito fra la 4a coniugazione in I e la 3a in E (ad esempio, in napoletano \"rurm\u00ec\"/\"r\u00f2rm\u00ebr\u00eb\" 'dormire', \"sagl\u00ec/s\u00e0gli\u00ebr\u00eb\" 'salire', \"tras\u00ec/tr\u00e0s\u00ebr\u00eb\" 'entrare'). Parallelamente, il participio in \"-uto\" proprio della 3\u00aa coniugazione \u00e8 esteso a molti verbi della 4\u00aa (ad esempio, \"asci\u00f9t\u00eb\" 'uscito', \"f\u00ebrn\u00f9t\u00eb\" 'finito', \"j\u00f9t\u00eb\" 'andato'). Fenomeni analoghi si riscontrano anche in molti dialetti estremo-meridionali.\nPi\u00f9 a nord, approssimativamente a settentrione della linea immaginaria che unisce Napoli al Gargano, si osserva invece il metaplasmo del gerundio, ossia l'estensione della forma di gerundio in uso per le coniugazioni superiori (generalmente terminante in \"-\u00e8nn\u00eb\") anche alla 1\u00aa coniugazione. In tali aree si avr\u00e0 dunque \"parl\u00e8nn\u00eb\" 'parlando', \"cant\u00e8nn\u00eb\"/\"cand\u00e8nn\u00eb\" 'cantando' e cos\u00ec via. Tale fenomeno si riscontra occasionalmente anche in taluni dialetti mediani.\nSintassi.\n\"Essere\" come ausiliare dei verbi transitivi.\nMolti dialetti di Abruzzo, Molise, con estensioni in Campania, Lazio meridionale e nella zona di Bari presentano \"essere\" come ausiliare dei verbi transitivi, con l'eccezione della 3\u00aa e della 6\u00aa persona (ad esempio, a Crecchio \"s\u00e9m\u00eb c\u00ebrc\u00e0t\u00eb\" 'abbiamo cercato', \"s\u00e9t\u00eb c\u00ebrc\u00e0t\u00eb\" 'avete cercato', a Bari \"s\u00f3 vv\u00ecst\u00eb\" 'ho visto', \"s\u00ec ff\u00e0tt\u00eb\" 'hai fatto').\nRapporto durativo.\nIl rapporto \"durativo\" \u00e8 espresso nei dialetti mediani, di Abruzzo, Basso Lazio e parte del Molise e dell'Alto Casertano da \"stare a\" ed infinito (ad esempio, \"ch\u00eb st\u00e0 a dd\u00ecc\u00eb?\" 'che sta dicendo?'); pi\u00f9 a sud, si ricorre a \"stare\" e gerundio (ad esempio, \"ch\u00eb st\u00e0 fac\u00e8nn\u00eb?\" 'che sta facendo?').\nNella Puglia centrale, al contrario, il rapporto durativo viene espresso da \"stare a\" e l\"indicativo\" del verbo; ad esempio: st\u00e8 ff\u00e8sce 'stai facendo', stogghe a ffazze 'sto facendo', stonne a ff\u00e0scene 'stanno facendo'. La stessa cosa vale per il passato: st\u00e8 ddescive 'stavi dicendo', st\u00e8 mmang\u00e8vene 'stavano mangiando'. E anche per i verbi \"andare\" e \"venire\" vale la stessa regola: voggh a ddoche 'vado a dare' , v\u00e8 d\u00e8 'vai a dare', sc\u00e8 dd\u00e8me 'andiamo a dare', ven\u00ed mmang\u00e8me 'veniamo a mangiare', v\u00e8nghe a ffazze 'vengo a fare' ecc...\nQuesta regola vale anche per i rapporti durativi a cui segue un altro verbo all'infinito, ad esempio \"sto andando a dare\" \"stoche a voche a doche\", \"stanno andando a dare\" \"stonne a vonne a donne\", \"stiamo andando a mangiare\" \"st\u00e8 sc\u00e8 mmang\u00e8me\".\nIl meridionale nella letteratura e negli studi linguistici.\nNell'alto medioevo l'insieme dei dialetti meridionali era definito \"volgare pugliese\", con probabile derivazione dal ducato di Puglia e Calabria che in epoca normanna gravitava su Salerno. Tuttavia a partire dal XII secolo il centro propulsore divenne la citt\u00e0 di Napoli, capitale dell'omonimo Regno fino al XIX secolo."}
{"id": "1079711", "revid": "28057", "url": "https://it.wikipedia.org/wiki?curid=1079711", "title": "Sindrome da ospedalizzazione", "text": "La sindrome da ospedalizzazione \u00e8 un quadro clinico grave, con componenti fisiche e psicologiche, derivante da un'ospedalizzazione prolungata e da assenza totale di rapporti materni nei riguardi di neonati di et\u00e0 inferiore ai diciotto mesi."}
{"id": "1079714", "revid": "1543377", "url": "https://it.wikipedia.org/wiki?curid=1079714", "title": "Marino Marzano", "text": "Fu principe di Rossano, 6\u00ba duca di Sessa Aurunca, conte di Alife, Montalto e Squillace e grande ammiraglio del Regno di Napoli.\nBiografia.\nGiovanni Francesco Marino Marzano era l'unico figlio di Giovanni Antonio Marzano e Covella Ruffo, cugina di primo grado della Regina del Regno di Napoli Giovanna II d'Angi\u00f2-Durazzo. Era legato alla corona aragonese per aver sposato, il 3 maggio del 1444, Eleonora, figlia del Re del Regno di Napoli Alfonso V d'Aragona, detto \"il Magnanimo\". Si afferm\u00f2 nella corte napoletana, ricoprendo la carica di grande ammiraglio.\nMorto il Re Alfonso V il 27 giugno del 1458, gli successe il figlio Ferrante d'Aragona. Il duca di Sessa Aurunca fu uno dei capi dell'opposizione da parte dei potenti feudatari del Regno (congiura dei baroni): secondo molti cronisti del tempo, il motivo dell'opposizione del duca al Re Ferrante derivava dalla scoperta della relazione incestuosa di questi con la sorellastra Eleonora, sua moglie. Il duca si ribell\u00f2 al Re in Calabria, insieme a Giovanni Antonio Orsini del Balzo, principe di Taranto, e nel luglio del 1459 comp\u00ec incursioni in diverse parti della Campania.\nSostenne inoltre Renato d'Angi\u00f2-Valois e permise a suo figlio, Giovanni, di sbarcare nelle sue terre, gli giur\u00f2 fedelt\u00e0 accogliendolo a Sessa Aurunca e lo scelse come padrino del figlio Giovanni Battista.\nIn seguito sembr\u00f2 volersi riconciliare con il Re, con il quale fu organizzato nel maggio del 1460 un incontro a Torricella, presso Teano: il duca e i suoi compagni Deifobo dell'Anguillara e Giacomo Montagano tentarono tuttavia di uccidere il Re con un pugnale, ma fallirono a causa della sua reazione: l'episodio fu raffigurato da Giuliano da Maiano in un rilievo della porta bronzea del Castel Nuovo di Napoli. Il duca fu dichiarato ribelle e prosegu\u00ec le ostilit\u00e0. Dopo la sconfitta di Giovanni d'Angi\u00f2-Valois nell'agosto del 1462 a Troia, il Re attacc\u00f2 il duca nei suoi territori a Sessa Aurunca e lo sconfisse nell'agosto del 1463, costringendolo alla riappacificazione. Questa venne suggellata da accordi per il futuro matrimonio del figlio di Marino, Giovanni Battista, allora di quattro anni, con la figlia del Re, Beatrice, allora di sei anni.\nIl duca tuttavia aiut\u00f2 ancora Giovanni d'Angi\u00f2-Valois a rifugiarsi ad Ischia. Poco dopo la sua partenza dall'Italia, avvenuta nell'aprile del 1464, l'8 giugno il Re attir\u00f2 il duca presso il fiume Savone, lo fece arrestare, gli confisc\u00f2 tutti i possedimenti e lo incarcer\u00f2 insieme al figlio Giovanni Battista, che fu liberato solo dopo la morte del Re nel 1494.\nSecondo i diversi cronisti contemporanei, potrebbe essere morto in prigione nel 1489 oppure venne fatto uccidere dal Re Alfonso II d'Aragona appena dopo la morte del padre.\nDiscendenza.\nMarino Marzano si spos\u00f2 il 3 maggio 1444 con Eleonora d'Aragona, figlia del Re del Regno di Napoli Alfonso V d'Aragona e della sua amante Gueraldona Carlino, che gli diede un figlio e cinque figlie:"}
{"id": "1079717", "revid": "486946", "url": "https://it.wikipedia.org/wiki?curid=1079717", "title": "Bagheria Calcio", "text": ""}
{"id": "1079718", "revid": "287204", "url": "https://it.wikipedia.org/wiki?curid=1079718", "title": "Appio Claudio", "text": ""}
{"id": "1079735", "revid": "2008079", "url": "https://it.wikipedia.org/wiki?curid=1079735", "title": "Guerra di continuazione", "text": "La guerra di continuazione (\"jatkosota\" in finlandese, \"forts\u00e4ttningskriget\" in svedese, \"\", \"Sovetsko-finskaja vojna\", letteralmente \"guerra sovietico-finlandese\") fu il secondo evento bellico che intercorse tra la Finlandia e l'Unione Sovietica nel contesto della seconda guerra mondiale, nel periodo 25 giugno 1941 \u2013 19 settembre 1944.\nAll'inizio della belligeranza con l'Unione Sovietica, le forze armate e politiche finlandesi dettero questa definizione al conflitto per evidenziarne il carattere di continuit\u00e0 con la precedente \"Guerra d'inverno\", combattuta fra il 30 novembre 1939 e il 13 marzo 1940 tra i medesimi contendenti. L'Unione Sovietica, per contro, consider\u00f2 tali operazioni militari come parte della grande guerra patriottica (\", Velikaja Ote\u010destvennaja Vojna\") contro le potenze dell'Asse e i loro alleati. Allo stesso modo la Germania consider\u00f2 tali operazioni militari come parte del pi\u00f9 ampio scenario di guerra nella quale essa era coinvolta.\nLe operazioni.\nDopo l'avanzata iniziale finlandese (a partire dal 30 giugno 1941) in Carelia orientale e nella regione di Leningrado, culminata con la conquista di Petrozavodsk (Petrsoskoi in finnico) il 1 ottobre, i combattimenti per quasi tre anni si trasformarono in una dura guerra di posizione combattuta in un clima e in un territorio particolarmente difficile e inadatto a grandi manovre belliche.\nLa svolta decisiva della guerra si verific\u00f2 a partire dal 10 giugno 1944 quando l'Armata Rossa, rafforzata da potenti riserve di artiglieria pesante e di mezzi corazzati, sferr\u00f2 una massiccia offensiva generale (contando anche su una netta superiorit\u00e0 numerica); i finlandesi si batterono con grande valore anche in questa ultima fase della guerra, cedettero terreno solo dopo accaniti combattimenti e sfruttarono efficacemente il terreno e le potenti difese fisse apprestate in Carelia.\nTuttavia i sovietici (comandanti dal generale Leonid Govorov) riuscirono infine a sfondare le posizioni finlandesi nell'istmo tra il lago Ladoga e il Golfo di Finlandia; il 20 giugno cadde Viipuri e il 28 giugno Petrozavodsk; l'avanzata continu\u00f2 fino al 15 luglio; nel frattempo anche nella Carelia Orientale le forze del generale Kirill Mereckov erano passate all'attacco manovrando a tenaglia, superando il fiume Svyr, occupando la posizione di Maselskaja sul lago Onega e costringendo alla ritirata i finlandesi.\nDopo la sconfitta militare anche il Maresciallo Mannerheim consigli\u00f2 al suo governo di abbandonare il campo tedesco e cercare un armistizio con il nemico sovietico, per evitare una sconfitta totale e il rischio di una occupazione del paese e di una perdita della propria indipendenza. Il cessate il fuoco entr\u00f2 in vigore in Finlandia alle ore 7 del 4 settembre, mentre l'Unione Sovietica termin\u00f2 le operazioni di guerra il giorno successivo.\nLe rimanenti divisioni tedesche rimaste in Lapponia continuarono a resistere alle forze congiunte sovietico-finlandesi fino al novembre 1944, quando Mereckov conquist\u00f2 il porto di Kirkenes in Norvegia.\nL'accordo iniziale per la tregua venne firmato il 19 settembre dello stesso anno, mentre quello definitivo nell'ambito dei trattati di Parigi nel 1947. Le condizioni imposte alla Finlandia furono dure (cessione di Petsamo e di ogni pretesa sui territori persi durante la Guerra d'Inverno, concessione della penisola di Porkkala per 50 anni, espulsione di tutti i soldati tedeschi entro 14 giorni, 300.000.000 $ in riparazioni di guerra a Mosca) ma comunque meno severe di quelle che toccarono ai paesi dell'Europa orientale: infatti, a guerra conclusa, la Finlandia mantenne la propria indipendenza rimanendo neutrale durante la guerra fredda e stabilendo buoni rapporti diplomatici con l'Unione Sovietica."}
{"id": "1079737", "revid": "29244", "url": "https://it.wikipedia.org/wiki?curid=1079737", "title": "Pagaro", "text": ""}
{"id": "1079747", "revid": "287204", "url": "https://it.wikipedia.org/wiki?curid=1079747", "title": "Giuseppe Spinelli", "text": ""}
{"id": "1079753", "revid": "46291", "url": "https://it.wikipedia.org/wiki?curid=1079753", "title": "Neotinea lactea", "text": "La orchidea lattea (Neotinea lactea \u00e8 una pianta appartenente alla famiglia delle Orchidacee.\nDescrizione.\n\u00c8 una pianta erbacea, alta 10\u201320\u00a0cm, con fusto eretto, cilindrico, verde chiaro nella parte inferiore, porporino in quella superiore.L'apparato radicale \u00e8 caratterizzato dalla presenza di due rizotuberi rotondeggianti.\nLe foglie basali sono allungate e riunite in rosetta; le foglie cauline, ad 1 a 2, inguainano il fusto ed hanno un vertice appuntito.\nPresenta una infiorescenza a spiga cilindrica, piuttosto densa (10-30 fiori). I tepali sono bianchi, saldati a formare un casco, con nervature longitudinali rosse all'interno e verdognole all'esterno. Il labello \u00e8 trilobato con margine dentellato e fondo da bianco a rosa, picchiettato di rosso purpureo; il lobo mediano \u00e8 pi\u00f9 lungo dei laterali ed \u00e8 leggermente ginocchiato alla base. Lo sperone \u00e8 conico, rivolto in basso. \nFiorisce in marzo-aprile.\nIl numero cromosomico di \"Neotinea lactea\" \u00e8 2n=42.\nDistribuzione e habitat.\n\u00c8 diffusa nei paesi del bacino del Mediterraneo, dal Nordafrica e dalla Spagna all'Anatolia.. In Italia \u00e8 presente nelle regioni centro-meridionali, dalla Toscana alla Calabria, e nelle isole maggiori (Sicilia e Sardegna).\nPredilige terreni incolti, pascoli e prati ai bordi della macchia, dal livello del mare fino ai 1500 m di altitudine."}
{"id": "1079754", "revid": "110157", "url": "https://it.wikipedia.org/wiki?curid=1079754", "title": "Prem'er-Liga 2005", "text": "La Prem'er-Liga 2005 fu la quattordicesima edizione della massima serie del campionato russo di calcio; vide la vittoria finale del , giunto al suo secondo titolo. Capocannoniere del torneo fu Dmitrij Kiri\u010denko, calciatore dell', con 14 reti.\nStagione.\nNovit\u00e0.\nDalla Prem'er-Liga 2004 erano stati retrocessi il e il , mentre dalla Pervyj divizion 2004 erano stati promossi il e il .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa al terzo turno di qualificazione della UEFA Champions League 2006-2007, mentre la seconda classificata veniva ammessa al secondo turno di qualificazione della UEFA Champions League. La terza classificata veniva ammessa in Coppa UEFA 2006-2007, assieme alla vincitrice della Coppa di Russia. Un ulteriore posto venne assegnato per la partecipazione alla Coppa Intertoto 2006. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "1079757", "revid": "28026", "url": "https://it.wikipedia.org/wiki?curid=1079757", "title": "Capanna fratelli Gugliermina", "text": ""}
{"id": "1079759", "revid": "21079", "url": "https://it.wikipedia.org/wiki?curid=1079759", "title": "Ottaedro regolare", "text": ""}
{"id": "1079765", "revid": "28026", "url": "https://it.wikipedia.org/wiki?curid=1079765", "title": "Rifugio della Balma", "text": ""}
{"id": "1079768", "revid": "599013", "url": "https://it.wikipedia.org/wiki?curid=1079768", "title": "Sindrome di Cotard", "text": "La sindrome di Cotard \u00e8 una sindrome psichiatrica caratterizzata dalla convinzione illusoria di essere morti, di avere perso tutti gli organi vitali e tutto il proprio sangue.\nStoria.\nJules Cotard (1840\u20131889), neurologo francese, fu il primo che la descrisse chiamandola \"le d\u00e9lire de n\u00e9gation\" (\"delirio di negazione\") in una lezione a Parigi nel 1880. Nella sua lezione Cotard descrisse una paziente che negava l'esistenza dei propri organi e della necessit\u00e0 di nutrirsi. Successivamente svilupp\u00f2 la convinzione di essere dannata per l'eternit\u00e0 e che non poteva pi\u00f9 morire di una morte naturale.\nEziologia.\nSi suppone che derivi da una interruzione patologica delle fibre nervose che connettono il centro delle emozioni alle aree sensoriali. In tal modo, nulla riesce pi\u00f9 ad avere una qualche rilevanza emotiva per il paziente, al punto che l'unico modo per spiegare razionalmente questa totale assenza di emozioni rimane quello di credere di essere morto.\nDescrizione.\nNella sindrome di Cotard vi \u00e8 un delirio di negazione cronico. La persona crede di non avere organi o sangue, oppure nega di avere parti del corpo (come il fegato, il cuore, etc.), oppure ancora che il proprio corpo si sia trasformato, pietrificato. Gli individui che ne sono affetti possono anche credere che persone care siano morte (per esempio una madre che si dispera della morte del figlio, nonostante la presenza di questi nella stanza del colloquio).\nLa sindrome di Cotard \u00e8 una delle malattie pi\u00f9 rare oggi conosciute ed \u00e8 detta anche \"Sindrome dell'uomo morto\", oppure nel mondo anglosassone \"Sindrome del cadavere che cammina\"."}
{"id": "1079772", "revid": "21079", "url": "https://it.wikipedia.org/wiki?curid=1079772", "title": "Dodecaedro regolare", "text": ""}
{"id": "1079773", "revid": "21079", "url": "https://it.wikipedia.org/wiki?curid=1079773", "title": "Icosaedro regolare", "text": ""}
{"id": "1079776", "revid": "174925", "url": "https://it.wikipedia.org/wiki?curid=1079776", "title": "Metagenoma", "text": ""}
{"id": "1079777", "revid": "110157", "url": "https://it.wikipedia.org/wiki?curid=1079777", "title": "Prem'er-Liga 2006", "text": "La Prem'er-Liga 2006 fu la quindicesima edizione della massima serie del campionato russo di calcio; vide la vittoria finale del , giunto al suo terzo titolo, il secondo consecutivo. Capocannoniere del torneo fu Roman Pavlju\u010denko, calciatore dello , con 18 reti.\nStagione.\nNovit\u00e0.\nDalla Prem'er-Liga 2005 erano stati retrocessi l' e il , mentre dalla Pervyj divizion 2005 erano stati promossi il e lo .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa alla fase a gironi della UEFA Champions League 2007-2008, mentre la seconda classificata veniva ammessa al terzo turno di qualificazione della UEFA Champions League. La terza classificata veniva ammessa in Coppa UEFA 2007-2008, assieme alla vincitrice della Coppa di Russia. Un ulteriore posto venne assegnato per la partecipazione alla Coppa Intertoto 2007. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "1079780", "revid": "122848568", "url": "https://it.wikipedia.org/wiki?curid=1079780", "title": "Sonata per pianoforte n. 2 (Chopin)", "text": "La Sonata n. 2 op. 35 in Si bemolle minore \u00e8 una composizione di Fryderyk Chopin scritta tra il 1837 e il 1839. \u00c8 celebre soprattutto per il terzo movimento, noto come \"Marcia funebre\".\nStoria.\nVerso il 1837 Chopin compose una \"Marcia funebre\", brano che molto probabilmente rifletteva lo stato d'animo profondamente mesto del musicista in seguito alla rottura del fidanzamento con Maria Wodzi\u0144ska. Quando poi si rec\u00f2 sull'isola di Maiorca alla fine del 1838, inizi\u00f2 a scrivere un brano, \"Grave\", quello che poi sar\u00e0 il primo movimento della sonata, e un \"Presto\" che sar\u00e0 il finale; questa volta nel comporre Chopin fu influenzato dall'aggravarsi della malattia e suggestionato dalle lugubri rovine e dal cimitero della Certosa di Valldemossa, visioni di certo non allegre sotto la pioggia battente che non dava tregua. Lo \"Scherzo\" fu invece ideato quando il musicista ritorn\u00f2 a Nohant nella seconda parte del 1839. \nIn una lettera all'amico Fontana egli scrisse: \"Sto componendo una Sonata in Si bemolle minore in cui si trover\u00e0 la Marcia funebre che tu gi\u00e0 conosci. C'\u00e8 un Allegro, poi uno Scherzo e, dopo la Marcia, un piccolo Finale, non molto lungo, in cui la mano sinistra chiacchiera all'unisono con la mano destra\". Scrivendo lo \"Scherzo\" il musicista aveva pensato di raccogliere i brani gi\u00e0 composti in una Sonata, perfezionandoli e limandoli.\nLa \"Sonata in Si bemolle minore\" venne pubblicata nel 1840 a Parigi da Troupenas, in seguito a Lipsia da Breitkopf &amp; H\u00e4rtel e a Londra da Wessel. Il brano \u00e8 uno dei pochi di Chopin che non presenta una dedica, forse era in realt\u00e0 un omaggio destinato a George Sand, da rimanere privato. \nI contemporanei rimasero piuttosto sconcertati da questa Sonata. In primo luogo Robert Schumann che, pur ricoscendo la bellezza del pezzo, trov\u00f2 addirittura \"qualcosa di repulsivo\" nella \"Marcia funebre\" e defin\u00ec il Finale \"qualcosa di pi\u00f9 simile a un'ironia piuttosto cha a una musica qualsiasi\". Anche Felix Mendelssohn, non capendo la modernit\u00e0 del Finale, dichiar\u00f2 di aborrirlo. In seguito Vincent d'Indy arriv\u00f2 persino a sostenere che Chopin avesse scelto certe tonalit\u00e0 non per motivi strettamente musicali, ma solo per comodit\u00e0 esecutiva. \nLa \"Marcia funebre\" fu eseguita, nella versione orchestrata da Reber, insieme ai Preludi op. 28 n. 4 e n. 6, suonati dall'organista L\u00e9febure-W\u00e9ly, al funerale del compositore il 30 ottobre 1849. \nStruttura e analisi.\nDella Sonata Schumann scrisse: \"Si potrebbe definire un capriccio, se non una tracotanza, l'averla chiamata \"Sonata\", poich\u00e9 ha riunito quattro delle sue creature pi\u00f9 bizzarre, per farle passare di contrabbando sotto questo nome in un luogo in cui altrimenti non sarebbero penetrate\". La \"Sonata op. 35\" \u00e8 anche stata presa a sostegno dell'opinione di molti critici secondo i quali Chopin si fosse trovato in difficolt\u00e0 con la sonata e la sua costruzione formale. Altri hanno trovato la composizione difettosa in unit\u00e0 e continuit\u00e0 poetica, costruita con una tecnica limitata, giudizi basati soprattutto da una visione esteriore dell'opera pi\u00f9 che da un esame del suo contenuto.\nL'arte di Chopin era per\u00f2 ben diversa da quella dei suoi predecessori che scrissero Sonate; in lui il contenuto musicale oltrepassava le regole, la struttura razionale della sonata non poteva in alcun modo trovare rispondenza alla sua liricit\u00e0 e all'aspetto emozionale della sua musica. Considerando questo la \"Sonata op. 35\" ha in realt\u00e0 una sua profonda coesione e una vera unit\u00e0 di stile che sta nel carattere emotivo; questa grande coerenza interna \u00e8 nata dal fulcro centrale del lavoro che \u00e8 la \"Marcia funebre\" che lega a questo movimento tutti gli altri; i legami sono presenti con richiami tematici e con un'espressivit\u00e0 angosciata, a volte interrotta da bagliori violenti o da rari momenti di lirismo. L'originalit\u00e0 di Chopin \u00e8 presente in ogni pagina della partitura, dalla velocit\u00e0 di cavalcata che \u00e8 di base al primo movimento, all'insolito aspetto ritmico dello \"Scherzo\", ai rintocchi cupi della \"Marcia funebre\", al \"Finale\" dalle arditezze armoniche che sembrano portare verso un baratro.\nPrimo movimento. La sonata inizia con quattro enigmatiche battute che portano l'indicazione \"Grave\": un breve recitativo che si pone in contrapposizione con le quattro battute successive che hanno ancora l'aspetto di Introduzione e preannunciano il tono drammatico e inquietante del movimento; la musica sfocia quindi in un tempo rapido: dalla nona battuta l'indicazione \"Agitato\" segna l'ingresso del tema principale, discontinuo e nervoso, caratterizzato da un uso particolare della pausa che non vuole essere interruzione o sospensione, ma che viene bens\u00ec espressa come un elemento proprio della melodia, quasi un singulto che ne sottolinea l'aspetto angosciante. Segue un secondo tema (esposto in Re bemolle maggiore) dal carattere pi\u00f9 morbido e trasognato. Dopo la ripetizione dell'esposizione, segue uno sviluppo dai toni appassionati, interamente dominato dal primo tema; questa sezione contiene un particolare curioso e abbastanza insolito: nel passaggio di maggior tensione il brano entra in una tonalit\u00e0 che (almeno virtualmente) va oltre le sette alterazioni. Lo sviluppo sfocia in una ripresa nella quale, contrariamente alla norma, il tema principale, gi\u00e0 ampiamente esposto in precedenza, non compare, lasciando spazio libero al secondo tema. Questa violazione delle regole della forma sonata scandalizz\u00f2 non poco i contemporanei, primo fra tutti Schumann.\nSecondo movimento. Lo \"Scherzo\", in Mi bemolle minore, \u00e8 un brano dal carattere tetro e concitato dalla notevole originalit\u00e0 ritmica; \u00e8 quasi una Danza degli Scheletri dove pare che \"la Morte si aggiri in una sala da ballo\"; basato su scale cromatiche in quarta e in sesta, presenta un tema principale ricco di note ribattute e dalla forte incidenza ritmica. Il \"Trio\", nella parte centrale, \u00e8 contrastante con la sua indicazione \"lento\"; la melodia \u00e8 dolce e mesta, penetrante, quasi un'eco di voci che sussurrano una tetra salmodia. Lo smarrimento, denso di presagi, presente nella riproposta del tema \u00e8 espresso, non a caso in minore, un La bemolle che, seppure inconsueto, \u00e8 caratterizzante dell'angoscia del canto. \nTerzo movimento. Il brano, celeberrimo, \u00e8 stato spesso usato in diverse trascrizioni, per orchestra o per banda, nei cortei funebri. La composizione \u00e8 grandiosa e profondamente mesta; la melodia iniziale, solenne e dolorosa al tempo stesso, \u00e8 sostenuta da un ostinato di due accordi della mano sinistra che si alternano lentamente. Nella seconda parte la melodia passa in tonalit\u00e0 maggiore ed \u00e8 tipicamente chopiniana, cantabile e di un'emozione contenuta e dolente, sempre accompagnata da morbidi arpeggi della mano sinistra. Questo tema \"non \u00e8 un grido di sfida, n\u00e9 una preghiera, n\u00e9 un inno, \u00e8 un pianto, un canto disperato che non cerca e non pu\u00f2 trovare consolazione\". Nella conclusione finale ritorna, implacabile, l'ossessiva parte iniziale con i suoi mesti rintocchi.\nQuarto movimento. \"Finale. Presto\". Se il terzo movimento \u00e8 il pi\u00f9 famoso dei quattro, questo \u00e8 certamente il pi\u00f9 particolare e il meno compreso. C'\u00e8 chi ha visto in questo quarto tempo un pessimismo e un modo di concepire l'aldil\u00e0 che lascia davvero poco spazio alla speranza; per molti \u00e8 stato per lungo tempo una cosa senza senso. Il brano, di fattura insolita, in effetti va al di fuori di qualsiasi analisi tradizionale; pi\u00f9 simile a uno Studio che ad altro, presenta molte analogie con il \"Preludio op. 28 n. 14\", scritto nello stesso periodo e in analoga situazione. Il brano, brevissimo, sembra una corsa verso un baratro, senza un tema, n\u00e9 accenti particolari, n\u00e9 indicazioni di alcun tipo tranne il \"Presto\" iniziale e il \"fortissimo\" finale ed \u00e8 suonato a due mani all'unisono, con le dita che volano sulla tastiera con ottave implacabili. Anche se l'indicazione in chiave \u00e8 Si bemolle minore, in realt\u00e0 non vi \u00e8 una tonalit\u00e0; le arditezze armoniche, totalmente nuove per l'epoca, ne hanno fatto la composizione pi\u00f9 audace mai scritta fino ad allora. Proprio per l'assenza di una tonalit\u00e0 definita il brano \u00e8 stato considerato talmente innovativo da essere considerato precursore dell'atonalit\u00e0. Anche se Robert Schumann, esterrefatto per questi due minuti di incessanti e uniformi terzine, disse \"questa non \u00e8 musica\", qualcosa aveva comunque intuito dicendo: \"ascoltiamo come affascinati e senza protestare fino alla fine\".\nDiscografia.\nIncisa da moltissimi pianisti, spesso assieme alla terza, \u00e8 punto di passaggio obbligato per gli interpreti chopiniani; da ricordare qui le celebri incisioni di Paderewski, Rachmaninov, Alfred Cortot, Vladimir Horowitz, Arthur Rubinstein e degli italiani Arturo Benedetti Michelangeli e Maurizio Pollini."}
{"id": "1079781", "revid": "287204", "url": "https://it.wikipedia.org/wiki?curid=1079781", "title": "Sindrome di Dupr\u00e9", "text": "La sindrome di Dupr\u00e9, nota anche come debilit\u00e0 motoria o di Dupr\u00e9, \u00e8 uno stato di ritardo mentale.\n\u00c8 caratterizzata da sincinesie in et\u00e0 in cui non dovrebbero pi\u00f9 manifestarsi e da goffaggine nei movimenti intenzionali che sfociano in uno stato di paratonia, ovvero nell'impossibilit\u00e0 di realizzare volontariamente il movimento muscolare."}
{"id": "1079783", "revid": "188116", "url": "https://it.wikipedia.org/wiki?curid=1079783", "title": "Maftul", "text": ""}
{"id": "1079785", "revid": "13648", "url": "https://it.wikipedia.org/wiki?curid=1079785", "title": "Cuscus africano", "text": ""}
{"id": "1079788", "revid": "729019", "url": "https://it.wikipedia.org/wiki?curid=1079788", "title": "Sindrome di Ganser", "text": "La sindrome di Ganser, chiamata anche psicosi carceraria o pseudodemenza isterica, \u00e8 una sindrome psichica di origine isterica nella quale si verifica una simulazione pi\u00f9 o meno volontaria di sintomi legati a patologie mentali, che tende al peggioramento quando il paziente \u00e8 consapevole di essere osservato. Questi sintomi sono frequenti soprattutto in ambito carcerario, dove il soggetto riconosce la possibilit\u00e0 di taluni benefici dal risultare totalmente o parzialmente infermo di mente."}
{"id": "1079790", "revid": "10929", "url": "https://it.wikipedia.org/wiki?curid=1079790", "title": "Cane domestico", "text": ""}
{"id": "1079791", "revid": "2155871", "url": "https://it.wikipedia.org/wiki?curid=1079791", "title": "Maurizio Ferraris", "text": "Dal 1995 \u00e8 professore ordinario di filosofia teoretica presso la Facolt\u00e0 di Lettere e Filosofia (dal 2012 \"Dipartimento di Filosofia e Scienze dell'Educazione\") dell'Universit\u00e0 degli Studi di Torino. Presso l'ateneo torinese ha contribuito alla nascita del LabOnt (\"Laboratorio di Ontologia\"; dal 2018 \"Centro interdipartimentale di ontologia\") di cui \u00e8 stato Direttore dal 1999 al 2015 e di cui \u00e8 Presidente dal 2016. Ha studiato a Torino, Parigi (prendendo un diploma d'\u00e9tudes approfondies con Jacques Derrida alla Ecole des Hautes Etudes en Sciences Sociales), all'Universit\u00e0 di Heidelberg e insegnato in importanti universit\u00e0 europee. Dirige la \"Rivista di Estetica\" ed \u00e8 nel comitato direttivo di \"Critique,\" del \"C\u00edrculo Hermen\u00e9utico editorial\" e di \"aut aut\". Dal 1989 al 2010 ha collaborato al supplemento culturale de \"Il Sole 24 ORE\"; dal 2010 scrive per le pagine culturali de \"la Repubblica\". \u00c8 inoltre editorialista per la \"Neue Z\u00fcrcher Zeitung.\" Dopo aver scritto e condotto Zettel - Filosofia in movimento per Rai Cultura, dal 2015 conduce Lo Stato dell'Arte su Rai 5, dedicato all'approfondimento di temi d'attualit\u00e0, politica e cultura.\nIn ambito teorico, ha legato il suo nome al rilancio dell'estetica come teoria della sensibilit\u00e0, a un'ontologia sociale intesa come ontologia dei documenti (documentalit\u00e0) e a un superamento del postmodernismo attraverso la proposta di un nuovo realismo. Ha scritto Henning Kl\u00fcver, nella \"S\u00fcddeutsche Zeitung\" del 3 gennaio 2014:\nBiografia.\nFerraris si laurea in Filosofia a Torino nel 1979, sotto la guida di Gianni Vattimo. Nei primi anni la sua attivit\u00e0 si divide tra insegnamento, ricerca e giornalismo culturale. Dal 1979 al 1988 \u00e8 redattore, poi condirettore, di Alfabeta, il cui comitato direttivo comprende, tra gli altri, Antonio Porta, Nanni Balestrini, Maria Corti, Umberto Eco, Francesco Leonetti, Pier Aldo Rovatti e Paolo Volponi.\nAll'inizio degli anni ottanta inizia il suo rapporto con Jacques Derrida, che segna profondamente la sua formazione. Sul piano accademico, dopo due anni di insegnamento a Macerata (1982-83), nel 1984 inizia a insegnare a Trieste, inframmezzando l'attivit\u00e0 didattica con una serie di soggiorni a Heidelberg dove, a contatto con Hans-Georg Gadamer, intraprende studi di ermeneutica. Nel 1995 Ferraris viene chiamato a Torino, come professore ordinario di Estetica. Passer\u00e0 all'insegnamento di Filosofia Teoretica nel 1999. \"Direttore di programma\" (cio\u00e8 insegnante) al Coll\u00e8ge international de philosophie dal 1998 al 2004, nel 1999 fonda il Laboratorio di Ontologia (LabOnt) e il Centro interuniversitario di Ontologia Teorica e Applicata (CTAO).\nPensiero.\nL'ermeneutica.\nI primi interessi di Ferraris si rivolgono alla filosofia post-strutturalista francese, con autori come Jean-Fran\u00e7ois Lyotard, Michel Foucault, Jacques Lacan, Gilles Deleuze. Un ruolo particolare nella formazione del pensiero del filosofo italiano \u00e8 stato rivestito indubbiamente da Jacques Derrida, con cui Ferraris intrattiene un rapporto di ricerca, e poi di amicizia, a partire dal 1981. Sono testimonianza di questa fase del suo pensiero le opere: \"Differenze\" (1981), \"Tracce\" (1983) e \"La svolta testuale\" (1984). Specificamente a Derrida, Ferraris ha dedicato: \"Postille a Derrida\" (1990), \"Honoris causa a Derrida\" (1998), \"Introduzione a Derrida\" (2003), \"Il gusto del segreto\" (1997) e, infine, \"Jackie Derrida. Ritratto a memoria\" (2006). Lavorando invece a contatto con Gadamer, a partire dai primi anni Ottanta Ferraris si rivolge all'ermeneutica, scrivendo: \"Aspetti dell'ermeneutica del Novecento\" (1986), \"Ermeneutica di Proust\" (1987), \"Nietzsche e la filosofia del Novecento\" (1989) e soprattutto \"Storia dell'ermeneutica\" (1988).\nLa svolta.\nAlla fine degli anni ottanta Ferraris sviluppa un'articolata critica alla tradizione heideggeriana e gadameriana (si veda in particolare \"Cronistoria di una svolta\", del 1990, postfazione alla conferenza di Heidegger \"La svolta\"), che fa valere, in particolare, l'apporto del post-strutturalismo come contestazione del retaggio romantico e idealistico che condiziona tale tradizione. La conclusione di questo percorso critico sfocia nella riconsiderazione del rapporto tra lo spirito e la lettera e in un ribaltamento della loro contrapposizione tradizionale. Spesso i filosofi e gli uomini comuni disprezzano la lettera \u2013 le norme e i vincoli che sono istituiti attraverso documenti e iscrizioni di vario genere \u2013 anteponendole lo spirito \u2013 il pensiero e la volont\u00e0 \u2013 e riconoscendo la libera creativit\u00e0 del secondo rispetto alla prima. Per Ferraris \u00e8 la lettera a precedere e fondare lo spirito. Si consuma cos\u00ec il passaggio alla seconda fase del pensiero del filosofo italiano.\nIl realismo e l'ontologia critica.\nFerraris abbandona il relativismo ermeneutico e la decostruzione di Derrida per abbracciare una forma di oggettivismo realistico secondo cui l'\u00aboggettivit\u00e0 e realt\u00e0, considerate dall'ermeneutica radicale come principi di violenza e di sopraffazione, sono di fatto - e proprio in conseguenza della contrapposizione tra spirito e lettera di cui si \u00e8 detto - la sola tutela nei confronti dell'arbitrio\u00bb. Questo principio, valido in ambito morale, ha nel riconoscimento di una sfera di realt\u00e0 indipendente dalle interpretazioni il suo fondamento teorico (si veda, in particolare, \"L'ermeneutica\" del 1998). Il mondo esterno, riconosciuto come inemendabile, e il rapporto tra schemi concettuali ed esperienza sensibile (l'estetica, riportata al suo significato etimologico di \u201cscienza della percezione sensibile\u201d, acquisisce una rilevanza primaria \u2013 si vedano, in particolare, \"Analogon rationis\" (1994), \"Estetica\" (1996, con altri autori), \"L'immaginazione\" (1996), \"Experimentelle \u00c4sthetik\" (2001) ed \"Estetica razionale\" (1997)) sono i temi dominanti della seconda fase del pensiero ferrarisiano, che rilegge Kant attraverso la fisica ingenua del percettologo triestino Paolo Bozzi (\"Il mondo esterno\" (2001) e \"Goodbye Kant!\" (2004)).\nLa \u201contologia critica\u201d ferrarisiana riconosce il mondo della vita quotidiana come largamente impenetrabile rispetto agli schemi concettuali. Il mancato riconoscimento di questo principio risale alla confusione tra ontologia (la sfera dell'essere) ed epistemologia (la sfera del sapere), di cui Ferraris articola una tematizzazione critica fondata sul carattere di inemendabilit\u00e0 che \u00e8 proprio dell'essere rispetto al sapere (si vedano in particolare: \"Ontologia\" (2003) e \"Storia dell'ontologia\" (2008, con altri autori). La sua riflessione sul realismo sfocia, nel 2011, nell'elaborazione del \"Manifesto del New Realism\".\nDall'ontologia sociale alla Documentalit\u00e0.\nL'esito naturale dell'ontologia critica \u00e8 il riconoscimento \u2013 accanto al mondo inemendabile \u2013 di un dominio di oggetti in cui la filosofia trascendentale kantiana trova la sua adeguata applicazione: gli oggetti sociali. Questa nuova fase del suo pensiero si apre idealmente con la pubblicazione di \"Dove sei? Ontologia del telefonino\" (2005) e prosegue con \"Babbo Natale, Ges\u00f9 adulto\" (2006), \"Sans Papier\" (2007), \"La fidanzata automatica\" (2007), \"Il tunnel delle multe\" (2008). La tesi di fondo \u00e8 che la distinzione tra ontologia ed epistemologia, unita al riconoscimento dell'autonomia ontologica della sfera degli oggetti sociali (regolata dalla legge costitutiva \u201coggetto = atto iscritto\u201d), consente di correggere la tesi derridiana secondo cui \"nulla esiste al di fuori del testo\" (letteralmente, e asemanticamente, \u201cnon c'\u00e8 fuori testo\u201d) per teorizzare, contro Searle, che \u201cniente di \"sociale\" esiste fuori del testo\u201d.\nSi approda cos\u00ec alla fase pi\u00f9 matura del pensiero di Ferraris, esposta compiutamente e sistematizzata in quella che pu\u00f2 essere considerata la sua \"summa\", \"Documentalit\u00e0. Perch\u00e9 \u00e8 necessario lasciar tracce\" (2009). In seguito la sua bibliografia si arricchisce di piccole ma significative metafisiche dei costumi artistici e scritturali - finanche ultratecnologici - con \"Piangere e ridere davvero\" (2010) e \"Filosofia per dame\" (2011), vere e proprie \"grammatologies\", insomma, ma ri-viste, e robustamente visionarie, oltre che re-visionate, come del resto tutti gli articoli di intervento culturale (si cfr. esemplarmente quelli per \"Alfabeta\" e \"Alfabeta2\").\nNuovo Realismo e critiche.\nLa svolta realista compiuta da Maurizio Ferraris a partire dalla formulazione dell'estetica non come filosofia dell'arte, ma come ontologia della percezione e dell'esperienza sensibile (Estetica razionale 1997, nuova edizione 2011), trova un'ulteriore declinazione nel Manifesto del nuovo realismo (2012).\nIl Nuovo realismo, i cui principi sono anticipati da Ferraris in un articolo uscito su Repubblica l'8 agosto 2011 e che avvia un imponente dibattito, \u00e8 in primo luogo un consuntivo di alcuni fenomeni storici, culturali, politici (l'analisi del postmoderno sino al suo deteriorarsi in populismo mediatico); da queste considerazioni consegue la messa in chiaro degli esiti prodotti dalle derive del postmoderno nel pensiero contemporaneo (l'interpretazione dei realismi filosofici e delle \u201cteorie della verit\u00e0\u201d che si sviluppano a partire dalla fine del secolo scorso come reazione a una devianza del rapporto tra individuo e realt\u00e0); da questo scaturisce la proposta di un antidoto alla degenerazione dell'ideologia postmodernista, alla prassi degradata e mendace della relazione con il mondo che questa ha indotto: il Nuovo Realismo si identifica infatti nell'azione sinergica di tre parole-chiave, Ontologia, Critica, Illuminismo. \nIl Nuovo Realismo \u00e8 stato oggetto di discussioni e convegni nazionali e internazionali e ha sollecitato una serie di pubblicazioni che implicano il concetto di realt\u00e0 come paradigma anche in ambiti extrafilosofici.\nIn effetti, il dibattito sul nuovo realismo, per quantit\u00e0 di contributi e media implicati, non ha equivalenti nella storia culturale recente, tanto da essere stato assunto 'case study' per analisi di sociologia della comunicazione e linguistica. In campo internazionale, il Manifesto del nuovo realismo ha gi\u00e0 avuto due traduzioni (cilena e spagnola, quest'ultima accresciuta con un nuovo saggio di Ferraris e accompagnata da ampia introduzione di Francisco Jos\u00e9 Mart\u00edn anticipata sulla \"Revista de Occidente\") seguite dall'uscita delle traduzioni inglese (Suny Press), tedesca (Klostermann), francese (Hermann), svedese (Daidalos) e dalla recente traduzione cinese (BIT Press). Sempre sul piano internazionale, il nuovo realismo \u00e8 stato discusso dalla \"Frankfurter Allgemeine Zeitung\", dalla\" Neue Z\u00fcrcher Zeitung\" e dalla \"S\u00fcddeutsche Zeitung\" e si annuncia un fascicolo monografico del \"Monist\".\nInoltre, il tema \u00e8 rielaborato sia in \"Warum es die Welt nicht gibt\" di Markus Gabriel (Berlin, Ullstein Verlag 2013), sia nel \"Manifiesto del nuevo realismo anal\u00f3gico\" (Buenos Aires, C\u00edrculo Herm\u00e9neutico 2013) di Mauricio Beuchot (M\u00e9xico-UNAM) e Jos\u00e9 Luis Jerez (Argentina-UNCo). Per ci\u00f2 che riguarda l'Italia, il nuovo realismo ha sollecitato una serie di pubblicazioni che ne discutono le tesi, a cominciare da \"Della realt\u00e0: fini della filosofia\", Milano, Garzanti 2011 di Gianni Vattimo e \"Inattualit\u00e0 del pensiero debole\", Udine, Forum, 2011 di Pier Aldo Rovatti sino a \"Il senso dell'esistenza. Per un nuovo realismo ontologico\", Roma, Carocci, 2012, di Markus Gabriel, \"Bentornata Realt\u00e0. Il nuovo realismo in discussione\" (a cura di M. De Caro e M. Ferraris), Torino, Einaudi, 2012 e a \"Sociologia e nuovo realismo\", Milano-Udine, Mimesis, 2013 di Luca Martignani (che fa parte della collana \u201cNuovo Realismo\u201d diretta da Ferraris e De Caro, che conta numerose pubblicazioni).\nAl Nuovo Realismo di Ferraris hanno aderito sia filosofi di formazione analitica, come Mario De Caro (cfr. \"Bentornata Realt\u00e0\", a c. di De Caro e Ferraris, 2012), sia filosofi di formazione continentale, come Mauricio Beuchot (\"Manifesto del realismo analogico\", 2013), Luca Taddio (\"Verso un nuovo realismo\", 2014), e Markus Gabriel (\"Campi di senso. Un'ontologia neorealista\", 2014), che ha raccolto il sostegno di pensatori come Umberto Eco, Hilary Putnam e John Searle, e che si incrocia con altri movimenti realisti sorti in modo indipendente ma rispondendo a esigenze affini, come il \u201crealismo speculativo\u201d del filosofo francese Quentin Meillassoux e del filosofo statunitense Graham Harman. Per il nuovo realismo, il fatto che sia sempre pi\u00f9 evidente che la scienza non \u00e8 sistematicamente la misura ultima della verit\u00e0 e della realt\u00e0 non comporta che si debba dire addio alla realt\u00e0, alla verit\u00e0 o alla oggettivit\u00e0, come aveva concluso molta filosofia del secolo scorso.\nSignifica piuttosto che anche la filosofia, cos\u00ec come la giurisprudenza, la linguistica o la storia, ha qualcosa di importante e di vero da dirci a proposito del mondo. In questo quadro, il nuovo realismo si presenta anzitutto come un realismo negativo: la resistenza che il mondo esterno oppone ai nostri schemi concettuali non va considerata come uno scacco, ma come una risorsa, come una prova dell'esistenza di un mondo solido e indipendente. Se le cose stanno in questi termini, per\u00f2, il realismo negativo si trasforma in un realismo positivo (Cfr. M. Ferraris, \"Realismo Positivo\", Rosenber e Sellier 2013): nella sua resistenza la realt\u00e0 non costituisce soltanto un limite, ma offre anche delle possibilit\u00e0 e delle risorse, il che spiega come, nel mondo naturale, forme di vita differenti possano interagire nello stesso ambiente senza condividere alcuno schema concettuale; e come, nel mondo sociale, le intenzioni e i comportamenti umani siano resi possibili da una realt\u00e0 che \u00e8 anzitutto data, e che solo in un secondo momento potr\u00e0 essere interpretata e, se necessario, trasformata. Esauritasi la stagione del postmoderno, il nuovo realismo ha intercettato un diffuso bisogno di rinnovamento in ambiti extradisciplinari come l'architettura, la letteratura, la pedagogia, la medicina.\nL'ultima corrente filosofica inaugurata da Maurizio Ferraris ha provocato resistenze e critiche da parte dei sostenitori del postmodernismo e del pensiero debole.\nMedia e divulgazione.\nMaurizio Ferraris \u00e8 responsabile scientifico del seguente manuale in tre volumi per le scuole superiori: \nLibri in collana di quotidiani:\nOltre che diverse curatele e interventi per il \"Caff\u00e8 Filosofico\" del settimanale \"l'Espresso\" (2009) e la collana \"Capire la Filosofia\" de \"la Repubblica\" si segnalano: \nDal settembre 2013 ha curato, oltre a partecipare con singoli interventi, la seconda serie del \"Caff\u00e8 Filosofico\" di \"Repubblica\" curandone gli epiloghi.\nNel biennio 2012-2013 ha diretto e condotto tre serie del programma televisivo \"Zettel - Filosofia in movimento\" in onda su Rai Scuola. Nel 2015 e nel 2016 ha continuato tale lavoro nel programma televisivo \"Lo stato dell'arte\", in onda su RAI5. Ha condotto la rubrica di Rai cultura \"Opera aperta\", in onda sullo stesso canale."}
{"id": "1079796", "revid": "834", "url": "https://it.wikipedia.org/wiki?curid=1079796", "title": "Long Tail", "text": ""}
{"id": "1079827", "revid": "767487", "url": "https://it.wikipedia.org/wiki?curid=1079827", "title": "Vennaskond", "text": "Vennaskond \u00e8 un gruppo New romantic/Psychobilly formato nel 1984 da Tony Blackplait (voce), Al Vainola (chitarra), Roy Strider (chitarra), Ed Edinburgh (basso) e Anneli Kadakas (batteria). Il gruppo si \u00e8 sciolto all'inizio del 2007."}
{"id": "1079829", "revid": "125286532", "url": "https://it.wikipedia.org/wiki?curid=1079829", "title": "Nota di credito", "text": "Una nota di credito \u00e8 un documento, emesso da un soggetto passivo IVA, per rettificare (stornare totalmente o parzialmente) importi precedentemente fatturati ad un cliente. \nCaratteristiche.\nNella pratica, accade che alcuni articoli venduti, consegnati e fatturati risultino non conformi; tuttavia, nel caso sia gi\u00e0 stata emessa e registrata in contabilit\u00e0 una fattura, l'azienda cliente non pu\u00f2 semplicemente restituire la merce giudicata non accettabile, in quanto la fattura esplicita la quantit\u00e0 di merce effettivamente venduta e sulla quale gravano tributi vari. L'azienda fornitrice, una volta informata dall'azienda cliente, provveder\u00e0 alla verifica della situazione e all'eventuale emissione della nota di credito, documento che permetter\u00e0 all'azienda cliente di stornare parte della merce gi\u00e0 fatturata, insieme al relativo importo iscritto nei libri contabili e l'IVA.\nMedesime osservazioni valgono nel caso di correzioni per prestazioni di servizi o esecuzione lavori, in genere per qualsiasi tipologia contrattuale applicabile.\nUno dei principali utilizzi della nota di credito \u00e8 di permettere lo storno di resi da parte del cliente che aveva precedentemente ricevuto una fattura emessa dal fornitore. Il cliente contesta la fattura e, una volta che il fornitore riconosce la non conformit\u00e0 del prodotto o della fornitura, riceve la nota di credito.\nUn altro degli scopi per cui si emette una nota di accredito \u00e8 per quelle situazioni in cui \u00e8 il fornitore a dover pagare il cliente (e, non viceversa che \u00e8 la normalit\u00e0) come succede quando si concedono premi sulle vendite, abbuoni per precedenti forniture non conformi, lavorazioni di riparazione eseguite dal cliente su prodotti venduti dal fornitore, ecc. Oppure quando il reso \u00e8 eseguito dal cliente o accettato/registrato dal fornitore successivamente all'emissione della fattura relativa alla fornitura oggetto di contestazione. Infatti, nel periodo in cui la fornitura non \u00e8 ancora stata fatturata/contabilizzata ma viene contestata, le due parti (una volta confermata la non conformit\u00e0) si possono accordare di rettificare nella fattura ancora da emettere: in questo caso non servir\u00e0 alcuna nota di accredito successiva.\nLa nota di credito \u00e8 del tutto analoga ad una fattura solo che deve essere esplicitamente denominata in testata \"nota di accredito\" (mentre non \u00e8 obbligatorio utilizzare un sezionale di numerazione specifico). Nel corpo occorre riportare gli estremi della contestazione (fattura stornata, bolla di reso, eventuale documento di reclamo o non conformit\u00e0). Anche il riportare la cifra (da stornare) in negativo \u00e8 del tutto inutile una volta che il documento \u00e8 ben identificato nell'oggetto.\nLa nota di credito \u00e8 emessa anche per sanare errori logistici: errata quantit\u00e0 (effettiva vs documentata) o scambio di articoli (idem per attivit\u00e0 o servizi): lo scostamento \u00e8 ovviamente in aumento della base imponibile corretta (ovvero discordanza negativa), per questo occorre una fattura che lo riduca (al limite una nota di accredito pu\u00f2 annullare l'importo intero precedentemente fatturato al cliente). Pi\u00f9 banalmente, si emette nota di accredito in caso di errori materiali nella fattura da stornare (errata intestazione o anagrafica, ecc.). Ovviamente, il cliente potrebbe accettare il reintegro della merce non consegnata (ma fatturata) invece della nota di accredito.\nIl funzionamento \u00e8 il medesimo quando il cliente \u00e8 un privato (persona fisica, fuori da attivit\u00e0 professionale)."}
{"id": "1079835", "revid": "539155", "url": "https://it.wikipedia.org/wiki?curid=1079835", "title": "Sonata per pianoforte n. 3 (Chopin)", "text": "La Sonata n. 3 in Si minore op. 58 \u00e8 l'ultima delle sonate di Fryderyk Chopin ed \u00e8 stata scritta a Nohant nel 1844. Meno tragica e pi\u00f9 eroica della precedente (in un certo qual modo pi\u00f9 tradizionale), \u00e8 brano di difficile esecuzione. \nStoria.\nDi questo lavoro si sa con certezza la data di composizione; Chopin lo scrisse in tre mesi, iniziandolo, una volta rientrato nella residenza di Nohant, ai primi di settembre del 1844, come egli scrisse alla sorella Ludwika e al cognato: \"da quando siete partiti non ho scritto che questa Sonata\". Ludwika era rientrata in Polonia all'inizio di settembre e Chopin gi\u00e0 a dicembre aveva offerto la sua composizione agli editori che la pubblicarono l'anno seguente.\nLa Sonata fu dedicata alla contessa di Perthuis, allieva di Chopin e moglie dell'aiutante di campo di Luigi Filippo che ospit\u00f2 il musicista nel 1834 a Saint-Cloud. Anche se non mancarono le critiche, il brano ebbe un notevole riscontro positivo all'epoca; gli insegnanti di pianoforte del Conservatorio di Parigi indicarono il primo movimento della Sonata come pezzo obbligatorio per gli esami del 1848. A oggi la critica \u00e8 unanime nel riconoscere la Sonata op. 58 come una delle opere di pi\u00f9 alto livello del musicista polacco. Hedley ha affermato che \"i suoi quattro movimenti contengono alcune delle pi\u00f9 belle musiche mai scritte per il pianoforte\".\nStruttura e analisi.\nScritta in un momento ben diverso rispetto a quello che aveva visto la nascita della Sonata op. 35, questa nuova composizione \u00e8 frutto della maturit\u00e0 del musicista che \u00e8 riuscito a scriverla in un breve lasso di tempo grazie a un momento di tranquillit\u00e0, anche se stanco per la visita della sorella prediletta, ma al tempo stesso felice per averla rivista.\nCome gi\u00e0 nella precedente op. 35 anche in questa composizione Chopin rompe gli schemi della forma classica della sonata, seppure in maniera minore. In lui, sulla geometria della costruzione ed elaborazione dei temi, prevale sempre l'esposizione e trasformazione del loro aspetto pi\u00f9 intimo ed emotivo. L'\"unit\u00e0\" della Sonata. al di l\u00e0 di ci\u00f2 che era ritenuto l'ideale a cui adeguarsi, sta in Chopin in quell'espressione artistica che \u00e8 presente nelle sue composizioni pi\u00f9 brevi cos\u00ec come in quelle di pi\u00f9 ampio respiro. La Sonata op. 58 non ha pi\u00f9 il tono drammatico della precedente, ma \u00e8 molto pi\u00f9 lirica, anche se piena di foga e di eroismo, in particolare nel \"Finale\" e nel primo movimento caratterizzato gi\u00e0 dall'incipit da nobilt\u00e0 e fierezza.\nPrimo movimento. \"Allegro maestoso\". Il brano inizia in modo perentorio con un gruppo di semicrome in arpeggio discendente; quindi quattro battute, ripetute poi tre volte con alcune varianti, ne caratterizzano subito, con un \"forte\", l'aspetto dinamico e risoluto. Dopo una successione di accordi e movimentati arpeggi viene introdotta una melodia intensamente lirica, tipicamente chopiniana, dalle caratteristiche di un notturno. Nella ripresa manca la riproposta del primo tema, accennato solo a tratti, mentre tutta l'attenzione \u00e8 puntata sull'aspetto romantico e cantabile del tema principale che porta il brano a concludersi con un momento di alta poesia.\nSecondo movimento. \"Scherzo: Molto vivace\" (Mi bemolle maggiore). Chopin era stato fatto oggetto di critiche poich\u00e9 nelle sue sonate al primo tempo faceva seguire uno \"Scherzo\" e non un movimento \"lento\" che egli pone invece nella fase successiva della composizione. L'equilibrio riposto dalla sonata classica nell'alternarsi di tempi veloci e lenti non aveva molto significato per il musicista, pi\u00f9 interessato ai contrasti espressivi ed emozionali dei suoi brani. \nLo Scherzo, in tonalit\u00e0 maggiore, con il suo \"Molto vivace\" \u00e8 un breve brano, piacevole, di grande velocit\u00e0 su cui si sono cimentati parecchi pianisti in vena di virtuosismo. Nella parte centrale il \"Trio\", in netto contrasto con l'inizio, presenta un momento pi\u00f9 elegiaco e raccolto, dall'andamento pi\u00f9 calmo. La ripresa da capo della vivacit\u00e0 iniziale distoglie ben presto dall'atmosfera meditativa.\nTerzo movimento. Il \"Largo\" inizia nella tonalit\u00e0 di Si maggiore, tonica di Mi bemolle maggiore, con un \"fortissimo\" e in modo solenne con una serie di accordi; il brano \u00e8 in forma ternaria e introduce la prima parte con una lenta melodia dai timbri estremamente raffinati, \u00e8 cantabile e intensa, molto simile a un Notturno. La sezione centrale interrompe lo scorrere melodioso e diventa pi\u00f9 contemplativa, come un'ampia e ammirevole meditazione, per tornare poi al dolce lirismo della prima parte.\nQuarto movimento. Il \"Finale\" contrasta profondamente con il tempo precedente, \u00e8 un brano dinamico, d'impeto, che sembra voler smentire l'immagine di un musicista malato e senza energie. Strutturalmente ha l'aspetto di un Rond\u00f2, ma in realt\u00e0 \u00e8 pi\u00f9 simile a una Ballata. Il tema proposto \u00e8 scorrevolissimo ed elettrizzante e con il suo \"Agitato\" coinvolge emotivamente ad alti livelli; esposto tre volte, di volta in volta il tema \u00e8 modificato con sfumature man mano pi\u00f9 accentuate, sia nell'aspetto dinamico sia nella scrittura e nell'espressione.\nMolti hanno voluto vedere nel \"Finale\", cos\u00ec passionale, delle motivazioni politiche, come un inno alla speranza di una Polonia finalmente libera a cui si ispirerebbero anche le incisive battute iniziali della Sonata.\nDiscografia.\nIncisa quasi sempre assieme alla seconda vanta un considerevole numero di versioni, come quelle di Maurizio Pollini, Maria Jo\u00e3o Pires, Martha Argerich (Deutsche Grammophon), o di Vladimir Ashkenazy (Decca)."}
{"id": "1079836", "revid": "642594", "url": "https://it.wikipedia.org/wiki?curid=1079836", "title": "Sindrome di Korsakov", "text": ""}
{"id": "1079838", "revid": "124796787", "url": "https://it.wikipedia.org/wiki?curid=1079838", "title": "Battaglia di Aquae Sextiae", "text": "La battaglia di Aquae Sextiae (Aix-en-Provence) fu combattuta e vinta nel 102 a.C. dall'esercito romano comandato da Gaio Mario, contro le popolazioni dei Teutoni e degli Ambroni.\nLa vittoria dei Romani fu dovuta alle abilit\u00e0 militari del loro nuovo esercito, alle migliori qualit\u00e0 strategiche del loro comandante e alla posizione favorevole in cui si trovavano.\nAntefatto.\nAttorno al 120 a.C. alcune trib\u00f9 di Germani, popoli del nord Europa, iniziarono una migrazione di massa verso sud in cerca di territori che offrissero maggiori possibilit\u00e0 di sostentamento a una popolazione che era divenuta eccessiva per le limitate risorse del territorio in cui viveva. Dalle loro basi di partenza dello Jutland e della costa del Mar Baltico, le trib\u00f9 dei Cimbri e dei Teutoni risalirono lungo la valle dell'Elba tentando di installarsi prima in Boemia e successivamente nella zona di Belgrado. Scacciati dalle popolazioni locali, giunsero in Carinzia che era un territorio sotto la protezione di Roma. Era l'anno 113 a.C. e Gneo Papirio Carbone, inviato per difendere i territori alleati, nonostante i propositi dei germani di ritirarsi, decise di dare battaglia venendo pesantemente sconfitto a Noreia, presso Klagenfurt.\nNonostante la vittoria i germani decisero di restare a nord delle Alpi, passando attraverso la Svizzera in Gallia, i nuovi eserciti che i romani mandarono per proteggere gli alleati della Gallia Narbonense vennero nuovamente sconfitti nel 109 a.C. presso il Rodano e nel 107 a.C. presso Bordeaux.\nNel 105 a.C. gli eserciti consolari al comando di Quinto Servilio Cepione e Gneo Mallio Massimo si fecero nuovamente incontro ai Germani, per dissidi fra i due comandanti per\u00f2 gli eserciti consolari vennero affrontati separatamente il 6 ottobre presso Arausio (Orange) e vennero annientati dai guerrieri Cimbri e Teutoni.\nNonostante l'ennesima vittoria i Germani non penetrarono in Italia ma si diressero in Spagna, da qui, cacciati dai Celtiberi, decisero di invadere il territorio italiano, commettendo per\u00f2 l'errore, che poi si rivel\u00f2 fatale, di suddividere le loro forze secondo tre direttrici di invasione: i Teutoni e gli Ambroni avrebbero cercato di attraversare le Alpi Marittime, lungo il tragitto percorso a suo tempo da Annibale, i Cimbri presero la via del Brennero, i Tigurini preferirono recarsi in Pannonia per penetrare in Italia attraverso le Alpi Giulie.\nNel 102 a.C. il popolo dei teutoni, un'orda di 100.000 guerrieri con moglie e figli al seguito si apprestava a varcare le Alpi, ad esso si fece incontro il console Gaio Mario, recente vincitore di Giugurta, con un esercito che fra romani ed alleati constava di 32.000 uomini.\nSvolgimento.\nL'assedio al campo romano.\nMario stabil\u00ec un accampamento tra i fiume Rodano ed Is\u00e8re, nella odierna Provenza settentrionale, al crocevia delle strade per i valichi del Piccolo San Bernardo e del Monginevro. I guerrieri Teutoni si presentarono di fronte al campo romano provocando i difensori e cercando allo stesso tempo di incutere in essi timore per la prestanza fisica e per l'altezza ben maggiore di quella dei legionari.\nMario diede ordine di non accettare alcuna provocazione pertanto il re Teutobod dopo aver razziato tutto quello che si poteva trovare nei dintorni e in assenza di mezzi necessari per porre sotto assedio il campo nemico, decise di levare le tende e di lasciarsi l'accampamento romano alle spalle dirigendosi verso l'Italia.\nIl numero dei barbari era talmente alto che secondo le fonti sfilarono per sei giorni di fronte all'accampamento di Mario prima che tutti fossero partiti.\nLo scontro con gli Ambroni sull'Arc.\nIn realt\u00e0 la mossa che fece Teutobod fu proprio ci\u00f2 che si auspicava Mario: il console decise infatti di levare rapidamente il campo e utilizzando percorsi sconosciuti ai Germani riusc\u00ec a precedere l'avanguardia dei barbari, costituita dal popolo degli Ambroni quantificabile in 30.000 guerrieri, accampandosi su un pendio che sbarrava l'accesso alla vallata dell'Arc presso Aquae Sextie, in posizione favorevole ma priva di sorgenti.\nAll'arrivo degli Ambroni, Mario ordin\u00f2 di preparare prima il campo, tuttavia coloro che erano addetti al trasporto dell'acqua dalle fonti vennero in contatto con gli Ambroni dediti anch'essi alla stessa attivit\u00e0, dal parapiglia ne scatur\u00ec un vero scontro, una prova di forza: gli alleati italici, in particolar modo i liguri, si gettarono sugli Ambroni che stavano cercando di guadare il fiume e che, a causa della corrente avevano rotto le schiere, la posizione sfavorevole dei Germani e l'impeto dei liguri che giungevano scendendo dalla collina trasform\u00f2 lo scontro in un massacro dal quale ben pochi Ambroni riuscirono a sfuggire riguadagnando la riva dove era posto il loro campo. Nella seconda parte del combattimento i romani si diressero verso il campo degli Ambroni dove incontrarono la resistenza non solo dei superstiti ma anche delle donne che combatterono insieme agli uomini, la battaglia termin\u00f2 solo al tramonto quando i romani si ritirarono. Secondo Plutarco lo scontro \"fu opera del caso piuttosto che della volont\u00e0 generale\"\nL'arrivo dei Teutoni e lo scontro finale.\nTerminato lo scontro Mario constat\u00f2, vista l'ora tarda, l'impossibilit\u00e0 di perfezionare la preparazione del campo ed ebbe quindi il timore di attacchi notturni che per\u00f2 non avvennero, come non vi furono scontri neppure nel giorno successivo: gli Ambroni infatti duramente provati dal primo scontro, preferirono attendere l'arrivo dei Teutoni per dare nuovamente battaglia.\nL'insperato tempo concesso dai Germani venne sfruttato da Mario non soltanto per perfezionare gli allestimenti del campo ma anche per inviare un contingente di 3.000 fanti al comando di Claudio Marcello nei boschi delle colline che fiancheggiavano la piana dove vi era il campo nemico, con l'intento di utilizzarli durante la battaglia sfruttando l'elemento sorpresa, praticamente adottando una tattica molto cara ad Annibale.\nIl giorno successivo Mario schier\u00f2 le legioni fuori dall'accampamento in assetto da battaglia, mandando avanti la cavalleria che ben presto raggiunse il fondovalle pianeggiante. I Teutoni ritenendo che la fanteria stesse seguendo in pianura i cavalieri, anticip\u00f2 l'attacco allo scopo di impedire la formazione classica dove al centro era schierata la fanteria e la cavalleria alle ali, per\u00f2, cos\u00ec facendo i germani dovettero risalire la collina mentre i fanti romani impattarono le schiere avversarie con l'impeto determinato dall'abbrivio della discesa. Mario ordin\u00f2 di lanciare i giavellotti all'ultimo in modo tale che il lancio potesse cogliere i Germani in posizione non compatta per via dell'asperit\u00e0 del terreno, provocando cos\u00ec il maggior danno possibile.\nLa fanteria capitolina, con il vantaggio del terreno, fece indietreggiare i Teutoni sino a fondo valle e quando anche i romani giunsero sul terreno pianeggiante fu fatto entrare in gioco il contingente di 3000 fanti di Claudio Marcello, sino a quel momento semplice spettatore, che si gett\u00f2 sulla retroguardia nemica prendendo lo schieramento dei Teutoni da tergo. I Germani, presi fra due fuochi caddero in preda al panico e il loro schieramento si sfald\u00f2, dal quel punto in poi la battaglia si trasform\u00f2 in una caccia all'uomo che si protrasse dal mezzogiorno fino a notte inoltrata.\nIl saccheggio del campo teutone.\nAl campo dei Teutoni erano rimaste solo le donne e i bambini. All'arrivo dei romani queste chiesero di aver salva la vita e di essere vendute come schiave alle sacerdotesse romane del fuoco, allo scopo di salvare il loro onore: di fronte al diniego dei Romani prima uccisero i loro figli per poi suicidarsi in massa. Il massacro quindi non risparmi\u00f2 neppure donne e bambini, che per\u00f2 non sarebbero stati uccisi dai Romani, ma avrebbero compiuto un suicidio di massa pur di non cadere nelle mani dei nemici.\nIl campo teutone fu sottoposto a minuzioso saccheggio, e Gaio Mario divise il bottino fra i suoi soldati: quanto invece non fu ritenuto idoneo per il trionfo fu ammucchiato e bruciato in una grande pira sacrificale.\nConseguenze.\nLe fonti parlano di un numero di morti da parte germanica oscillante fra i 100.000 e i 200.000, lo storico Velleio Patercolo parla di 150.000 morti, mentre Plutarco li stima in 100.000. Praticamente l'intero popolo dei Teutoni fu sterminato o ridotto in schiavit\u00f9, nella valle tale era il numero dei morti che il luogo venne definito Campi Putridi, concetto confermato nell'attuale toponimo della localit\u00e0 nella quale avvenne la battaglia: Pourrieres. In seguito il luogo divenne celebre per la fertilit\u00e0 del suolo e i contadini del posto usarono le ossa per sostenere i tralci delle viti e definire il confine dei vigneti. I prigionieri furono circa 80.000 - 90.000 fra di loro figura anche il re Teutobod che era riuscito ad aprirsi un varco con il suo seguito ed a riparare presso i sequani celtici. Questi lo catturarono e lo consegnarono ai Romani, in seguito fu esibito per le vie di Roma da Gaio Mario mentre celebrava il suo trionfo. Alla fine, dell'intero popolo dei Teutoni solo in 3.000 uomini riuscirono a scampare alla morte e alla prigionia.\nAlcuni dei prigionieri furono mostrati l'anno successivo ai Cimbri prima della Battaglia dei Campi Raudii, Gaio Mario infatti disse al re dei Cimbri durante la fase preliminare delle trattative \"\"Non preoccupatevi dei vostri fratelli (Teutoni), abbiamo dato loro delle terre che conserveranno in eterno\" per poi mostrare alcuni prigionieri teutoni aggiungendo \"essi sono qui, e non possiamo permettere che ve ne andiate senza salutarli\"\"\nNonostante le notizie della battaglia ci siano pervenute piuttosto frammentarie, si pu\u00f2 dire per certo che fu un grande scontro, ricordato sino ai tempi della rivoluzione francese in una chiesetta dedicata a Santa Vittoria che era stata eretta sul posto del tempio edificato subito dopo la battaglia e dedicato a Mario insieme ad una piramide ancora visibile nel XV secolo. Lo stemma del comune di Pourrieres riproduce uno dei bassorilievi che la decoravano.\nLo scontro di Aquae Sextiae segn\u00f2 l'inizio della riscossa romana nelle Guerre Cimbriche, e, insieme alla decisiva vittoria conseguita l'anno successivo ai Campi Raudii, neutralizz\u00f2 la minaccia dei Germani."}
{"id": "1079842", "revid": "242434", "url": "https://it.wikipedia.org/wiki?curid=1079842", "title": "Sindrome di Munchausen", "text": ""}
{"id": "1079843", "revid": "1782831", "url": "https://it.wikipedia.org/wiki?curid=1079843", "title": "Strade provinciali della provincia di Brindisi", "text": "Questo \u00e8 un elenco delle strade provinciali presenti sul territorio della provincia di Brindisi, e di competenza della provincia stessa"}
{"id": "1079844", "revid": "834", "url": "https://it.wikipedia.org/wiki?curid=1079844", "title": "La Teoria del volo", "text": ""}
{"id": "1079848", "revid": "834", "url": "https://it.wikipedia.org/wiki?curid=1079848", "title": "The Theory of Flight", "text": ""}
{"id": "1079850", "revid": "1191810", "url": "https://it.wikipedia.org/wiki?curid=1079850", "title": "Tommaso Palamidessi", "text": "Formatosi come astrologo autodidatta e come studioso di discipline orientali, in una seconda fase della sua evoluzione approder\u00e0 a una forma originale di esoterismo cristiano, l'archeosofia, creando nel 1968 a Roma l'\"Associazione Archeosofica\".\nBiografia.\nInfanzia e adolescenza (1916-1931).\nNato a Pisa nel 1915 dall'ufficiale superiore dell'esercito Carlo Palamidessi (1878-1946), e dalla scrittrice e poetessa siciliana Luigia Tagliata (1886-1971), Tommaso Palamidessi si trasferisce in Sicilia nel 1920, dove trascorre la sua infanzia e la sua adolescenza. Fin da bambino mostra una particolare propensione per il misticismo, che si manifesta con alcune esperienze avvenute a Pozzallo, nel grande monastero bianco dell'amata zia monaca, chiamata la \u201cZa Zudda\u201d.\nVerso i 9 anni inizia a interessarsi alla botanica e in particolar modo alle piante medicinali, ma \u00e8 attratto anche dall'astronomia e dall'astrologia. La sua vivace curiosit\u00e0 lo porta a ricerche e sperimentazioni pratiche come la costruzione dei suoi primi cannocchiali a tredici anni.\nNel 1928, durante la sua adolescenza, soggiorna per un periodo in Tunisia e in Libia a Tripoli, dove entra in contatto con delle confraternite sufi.\nTrasferimento a Torino (1932 - 1939).\nNel 1932, all'et\u00e0 di 17 anni, Palamidessi si trasferisce insieme alla famiglia a Torino, in via San Francesco da Paola. L'ambiente culturale di fermento che trova a Torino, gli consente di alimentare e sviluppare i suoi molteplici interessi nel campo dell'esoterismo e dell'occultismo. In questi anni coltiva l'astrologia, si interessa di alchimia spirituale e inizia i suoi studi di yoga. All'interesse per lo studio dell'astrologia, affianca un'attivit\u00e0 di insegnamento, divulgazione e pratica che dal 1938 svolger\u00e0 per tutta la vita, ricevendo i clienti in casa e intrattenendo una fitta corrispondenza sia privatamente sia sulle rubriche specialistiche di alcune riviste dell'epoca.\nPrime pubblicazioni (1940 - 1953).\nNel 1940, ha come allievo di astrologia Federico Capone (1921 - 2001), futuro fondatore del C.I.D.A (Centro Italiano di Discipline Astrologiche), di cui Palamidessi, membro onorario, terr\u00e0 nel 1975 la conferenza inaugurale dal titolo \"Astrologia e metodi di ascesi spirituale\". A Torino Palamidessi comincia a pubblicare i suoi numerosi studi di astrologia e astrologia medica: \"Il corso degli astri e le malattie dell'uomo\" e \"La medicina e gli influssi siderali\".\nNel 1940, in piena seconda guerra mondiale, un noto personaggio di cui lo stesso Palamidessi non specifica il nome nei suoi scritti, lo invita a Castelfranco Veneto (Treviso) per collaborare con un'\u00e9quipe di medici su alcuni progetti che riunivano astrologia e medicina e, in quell'occasione, conosce il fitoterapista tedesco William Lademann, con il quale ha proficui scambi che gli permettono di portare avanti i suoi studi di fitoterapia e di astrologia applicata. Sempre negli stessi anni a Udine, Palamidessi incontra anche il dottor Giuseppe Calligaris (1876-1944) con il quale stringe una forte amicizia.\nRitornato a Torino, comincia l'attivit\u00e0 di editore, fondando, nel 1941, le \"Edizioni Palamidessi\", in cui pubblica opere di astrologia.\nIn questo stesso periodo, inizia a praticare attivamente lo spiritismo, interessandosi di fenomeni di materializzazione e smaterializzazione e partecipa a varie sedute insieme all'attrice fiorentina Germana Paolieri. In una di queste sedute si verifica l'apporto di una rosa. La pratica della medianit\u00e0, specialmente quella con \"trance a incorporazione\" si concluder\u00e0 definitivamente nella seconda met\u00e0 degli anni 1940.\nIl 1943 \u00e8 per Palamidessi, l'anno dell'egittologia, quando ha occasione di entrare in stretto contatto con il professor Ernesto Scamuzzi (1899-1974), direttore del Museo Egizio di Torino, dal quale riceve anche lezioni di scrittura geroglifica. Ormai divenuto noto sul panorama internazionale astrologico, verso la fine degli anni quaranta, \u00e8 poi in contatto con il gruppo astrologico di Amburgo (la Scuola di Amburgo, fondata da Alfred Witte), nonch\u00e9 con astrologi francesi quali Alexandre Volguine.\nPubblica nel 1947 due articoli incentrati sull'alchimia spirituale nella rivista Atan\u00f2r, fondata tempo prima da Arturo Reghini (1878-1946). In questo stesso periodo aderisce alla massoneria, nell'obbedienza della Gran Loggia d'Italia (con la sua sede storica in Piazza del Ges\u00f9) e al martinismo ed \u00e8 vicino a personaggi influenti di questo mondo e del martinismo, come Gino Testi e Umberto Gorel Porciatti, al quale dedicher\u00e0 il quattordicesimo quaderno della collana Archeosofica \"La via dei simboli e la trasmutazione spirituale\". Contemporaneamente entra a far parte del gruppo teosofico italiano.\nIl 15 settembre 1947 sposa Rosa Francesca Bordino (1916-1999) e l'anno seguente nasce la figlia Silvestra Palamidessi (1948-1996).\nNel 1948 Palamidessi fonda la seconda casa editrice \"Edizioni Grande Opera\". In questo periodo pubblica vari volumi: \"I poteri occulti dell'uomo e lo yoga tantrico indo-tibetano\", \"La tecnica sessuale dello yoga tantrico indo-tibetano\", \"Lo Yoga per non morire\"\", La potenza erotica di Kundalini Yoga\".\nQuello dello yoga \u00e8 un filone di studi e sperimentazioni che occupa Palamidessi per tutta la fine degli anni 1940, permettendogli di diventare un pioniere dello yoga nel panorama Italiano. Tra la fine del 1948 e l'inizio del 1949 Palamidessi fonda una Scuola Yoga, la prima in Italia, che prevede anche corsi per corrispondenza con una partecipazione di circa 3\u00a0000 persone. Tra i suoi discepoli si annovera Carlo Patrian (1930-2008), per il quale scrive la prefazione del libro \"Ipnotismo e magnetismo ind\u00f9\".\nNel 1948 fonda la Scuola italiana di Iniziazione Hermetica e pubblica \"L'Alchimia come via allo Spirito\" nel quale si fondono teoria e pratica alchemica. \nTrasferimento a Roma: (1953 - 1968).\nPalamidessi si trasferisce a Roma, in via Amendola, con la sua famiglia nel 1953, iniziando a collaborare con il \"Radiocorriere\" e con la rivista \"La Tribuna Illustrata\", la cui collaborazione continuer\u00e0 fino alla chiusura del giornale che avverr\u00e0 nel 1969. Su questa rivista Palamidessi si occupa della rubrica di astrologia, \"Il corriere del destino\", di una rubrica sull'interpretazione dei sogni e grafologica\", Il segreto dei sogni,\" e un \"Dizionario tascabile di scienze occulte\" che riscontreranno molto successo tra il pubblico.\nNel 1952 Palamidessi intensifica gli studi sul Cristianesimo dei primi Padri della Chiesa in particolare di Panteno, Origene e Clemente d'Alessandria. Nello stesso periodo ritira dal mercato alcune sue precedenti pubblicazioni legate allo yoga, pur riconoscendone il valore delle tecniche, come afferma in una successiva pubblicazione degli anni '60:\"non intendo fare una demolizione dei metodi di \"risveglio\" e rigenerazione animica derivati dall'Ermetismo, dall'Alchimia e dallo Yoga. Assolutamente no! Anche queste vie hanno del buono da utilizzare, purch\u00e9 non siano percorse in assoluto. Di esse si deve prendere ci\u00f2 che serve ed \u00e8 coerente con la via del Cristo, anche se gi\u00e0 dall'inizio della missione del salvatore questi metodi erano il patrimonio comune di molti santi Padri e asceti della Chiesa nascente\".Nel 1957 Palamidessi si reca presso i monasteri del Monte Athos ed a Kalambaka, dove studia da vicino la teologia del monachesimo orientale greco-ortodosso e apprende direttamente le tecniche di meditazione degli esicasti, compresa la preghiera del cuore o Cardiognosi, e sui centri psichici o centri di forza.\nNel 1958 Palamidessi decide di spostarsi nella campagna romana, a Morlupo dove rimane fino ai primi anni '70. Nel 1960 a La Verna entra a far parte dell'Ordine francescano secolare diventando terziario francescano.\nQuesto \u00e8 il periodo dei viaggi che rivestono carattere particolarmente importante per l'arricchimento spirituale e la ricerca di fonti e documenti che saranno rielaborati da Palamidessi nei periodi successivi. Fra questi figurano quelli in Francia(1961), Polonia, Stati Uniti d'America, Hawaii, Canada ed Unione delle Repubbliche Socialiste Sovietiche (1962-1963), Circolo polare artico e Tibet (1964), Palestina, Giordania, Israele, Libano, Siria, Etiopia ed Egitto (1966), Alessandria d'Egitto (1966).\nGli anni cinquanta: divulgazione esoterica e svolta cristiana.\nNel 1949 sospende le sue pubblicazioni di yoga per dedicarsi pienamente al lavoro di astrologo. Nel 1953, trasferitosi con la famiglia da Torino a Roma, collabora attivamente a varie testate giornalistiche. Tra tali collaborazioni, va ricordata quelle con la \"Tribuna illustrata\", il pi\u00f9 antico settimanale italiano, in cui cura una rubrica di esoterismo e di astrologia. Palamidessi proseguir\u00e0 quest'attivit\u00e0 fino al 1969, anno della scomparsa del giornale.\nNel 1957 visita i monasteri di Kalambaka, in Tessaglia, e del Monte Athos, dove studia la \"preghiera del cuore\" della tradizione ortodossa. Nel 1960, entra a fare parte dell'Ordine Francescano Secolare. La riscoperta della tradizione mistica occidentale \u00e8 il sintomo di un mutamento profondo nell'orientamento esoterico di Palamidessi che, attraverso l'immersione nella letteratura patristica dei primi secoli abbandona le dottrine orientali e si dedica d'ora in poi a un programma di \"ricostruzione\" di una forma di esoterismo cristiano.\nViaggi e ricerche.\nLa vita di Tommaso Palamidessi \u00e8 costellata da innumerevoli viaggi, generalmente accompagnato dalla moglie Rosa e dalla figlia Silvestra. Attraverso i suoi molteplici viaggi, Palamidessi raccoglie informazioni, prende contatti con gente del luogo, raccoglie manoscritti antichi, libri di esoterismo, di astrologia e sulla storia delle religioni. Da questi importanti viaggi, Palamidessi utilizza le conoscenze acquisite per alcuni dei suoi testi.\nNel 1962, visita gli Stati Uniti, il Canada, le Hawaii, la Bulgaria, la Polonia, la Jugoslavia e l\u2019Unione Sovietica. In una nota biografica scritta dalla moglie, Rosa racconta del viaggio a Mosca dove Palamidessi \u201cpot\u00e9 inginocchiarsi davanti alla tomba di Soloviev nel Monastero delle Vergini a Mosca, e camminare sul suolo calpestato da Pavel Florenskij, lungo il lago Baikal, in marcia nel doloroso viaggio verso la deportazione in Siberia\u201d.\nNel 1964, Palamidessi naviga nei mari del Nord spingendosi fino al Circolo Polare Artico e visitando lo Svalbard, la Groenlandia e la Norvegia. In questi viaggi perfeziona i suoi studi sull\u2019Astrologia Iniziatica, grazie alle osservazioni astrogeofisiche sull\u2019azione della Galassia nelle regioni del polo boreale.\nNel 1966 si reca in Giordania, Libano, Siria, Etiopia e Israele, dove accede a importanti manoscritti astrologici ed esoterici esseni del profeta Daniele.\nNella decade degli anni \u201970, Palamidessi visita gran parte del mondo: Giappone, Hong Kong e Thailandia (1972), Romania e Cecoslovacchia (1974), Germania, Austria, India e Nepal (1975), Per\u00f9, Ecuador, Paraguay, Brasile (1976), Cina (1977), Tibet (1978), Francia e India (1979).\nDurante la permanenza in Brasile, Tommaso Palamidessi visita un terreiro di Rio de Janeiro, dove ha l\u2019occasione di osservare e assistere ai riti indigeni dell\u2019Umbanda. Dalla Cina, apprende tecniche pratiche sull\u2019agopuntura e sull\u2019elettro-agopuntura, acquista apparecchiature di agopuntura a Pechino che confluiranno nello scritto \u201c\"Punti Standardizzati dei meridiani di agopuntura\"\u201d.\nDalla visita ai monasteri di Darjeeling e Gangtok, in Tibet, Palamidessi entra in contatto con astrologi locali ed entra in possesso di \u201cmulini di preghiera\u201d e \u201cmandala astrologici\u201d con annessi rituali.\nDall\u2019India apprende la teoria e la pratica dell\u2019astrologia siderale, perfeziona alcune tecniche di yoga, frequentando alcune scuole locali, non tralasciando la visita ad alcune chiese cristiane, tra cui quella di San Tommaso a Madras.\nLa fondazione dell'Archeosofia (1968).\nIl 29 settembre 1968, Tommaso Palamidessi fonda a Roma Archeosofica. L\u2019Archeosofia, che etimologicamente significa \"Scienza dei Principi\" , viene descritta dall\u2019autore come una sintesi che concentra e assume in s\u00e9 il meglio delle tradizioni spirituali occidentali e orientali ed allo stesso tempo come una \"filosofia a posteriori\".\nDalla fondazione nel 1968 al 1983, anno della morte, Palamidessi redige i \"Quaderni della collana Archeosofica\", 51 fascicoli monografici che costituiscono l'ossatura dottrinale dell'Archeosofia.\nDopo la sede di Roma, con la diffusione della dottrina archeosofica, vengono aperte le sedi di Pisa e Firenze. L'opera di diffusione della dottrina Archeosofica avviene in questi anni, oltre che con la pubblicazione dei \"Quaderni\", anche attraverso Conferenze pubbliche presso le sedi di Archeosofia (tra le quali quella di Pisa il 7 novembre 1971 dal titolo \"L'Ascesi artistica\"; quella di Firenze, novembre 1979 in occasione dell'apertura della sede di Firenze) ed all'esterno delle sedi davanti ad un pubblico di ecclesiastici (\"La funzione di Archeosofica nel mondo\", Prato, 25 aprile 1971), ad un uditorio massonico (conferenza del 1976 a Perugia), in un contesto di intellettuali (\"Archeosofia e Cristianesimo\", Udine 1972) e presso il C.O.R. (Centro di Orientamento Religioso) su invito di Aldo Capitini.\nNel 1975 Palamidessi pubblica \"Tecniche di Risveglio Iniziatico\", l'unica opera, oltre ai Quaderni, pubblicata in vita, in cui affronta la meditazione per il risveglio dei centri psichici di forza, o chakras, con il fine di una personale ascesi mistico-iniziatica in chiave cristica. Nello stesso anno Palamidessi compone un'opera musicale intitolata \"Melodia in Re\".\nIl 29 aprile 1983, Palamidessi prende commiato da questa vita terrena. La sua opera viene portata avanti dall'Associazione Archeosofica.\nL'ascesi archeosofica.\nIl programma di ascesi esoterica archeosofica vuole essere organico, e fa appello a tutte le risorse spirituali dell'uomo.\nEsso include tecniche di sdoppiamento (che devono consentire allo sperimentatore un'esperienza diretta, personale dei mondi ultrafisici), metodi di meditazione sui tre principi animici indicati sopra (tra cui il principale \u00e8 la meditazione sul cuore tipica dell'esicasmo, definita da Palamidessi \u00abcardiognosi\u00bb o \u00abconoscenza intima del cuore\u00bb), e altri esercizi che intendono facilitare la memoria delle vite precedenti.\nPalamidessi ritiene di avere appreso, per mezzo di tali tecniche, di essere stato il teologo cristiano Origene (185-254), le cui posizioni dottrinali, talora audaci e impregnate di un certo esoterismo, furono spesso avversate dalle gerarchie ecclesiastiche; nonch\u00e9 il medico, matematico e astrologo del Cinquecento Girolamo Cardano (1501-1576), anch'egli impegnato nel coniugare scienze occulte e cristianesimo: Cardano redasse, per esempio, un oroscopo di Cristo.\nIn \"Tecniche di risveglio iniziatico\" (1975) Tommaso Palamidessi mette a punto una metodologia ascetica basata sulla conoscenza dell'uomo occulto, e in particolare del sistema dei chakra.\nAvveniristico per quell'epoca, se si pensa ai tanti trattati sui chakra che fiorirono pi\u00f9 tardi nella letteratura New Age, il libro in questione presenta un programma di ascesi completo, dove tecniche di meditazione sui centri sottili e sui nomi divini da un lato, vita interiore rivolta alla trascendenza dall'altro, e infine un uso accorto delle influenze astrali volto a determinare i momenti pi\u00f9 opportuni per le pratiche ascetiche, convergono nel fine unico di assicurare la rigenerazione spirituale dell'uomo.\nLa tecnica dell'icona e l'ascesi artistica.\nUna speciale forma d'ascesi \u00e8 quella che si effettua attraverso l'arte.\nAttento alla tradizione mistica, teologica e artistica della Chiesa ortodossa, Palamidessi riporta alla luce la tecnica dell'icona sacra, dopo averne analizzato i presupposti da un punto di vista esoterico. Questa analisi rielabora gli studi dell'ortodossia moderna sull'icona (Leonida Ouspensky, Paul Edvokimov), nonch\u00e9 certe riflessioni tipiche dell'esoterismo contemporaneo (Ren\u00e9 Gu\u00e9non, Ananda Coomaraswamy, Louis Charbonneau-Lassay, Titus Burckhardt) circa il ruolo dell'arte e del simbolo nella prassi ascetica, ma se ne distacca per il suo aspetto eminentemente pragmatico e tecnico.\nIl testo che Palamidessi dedica a questo tema, \"L'icona, i colori e l'ascesi artistica\" (pubblicato postumo nel 1986), si presenta infatti come un vero e proprio manuale che intende avviare l'allievo alla preparazione personale dell'icona sacra e alla meditazione su di essa.\nL'artista, seguendo la legge del simbolismo cromatico, nonch\u00e9 la geometria tradizionale dell'arte sacra, fa dell'icona un \"castello di meditazione\", un ma\u1e47\u1e0dala cristiano, un'immagine che rende sensibili agli archetipi divini e che diviene pertanto santificante.\nIl processo di meditazione che l'allievo svolge durante la preparazione dell'icona, e quello, analogo, compiuto sull'icona realizzata e consacrata secondo i riti liturgici appropriati, hanno per funzione di trasmutare la coscienza, di spiritualizzarla, integrando utilmente gli altri strumenti dell'ascesi.\nOpere Postume.\nSebbene l'opera di Palamidessi pubblicata in vita sia voluminosa, alla sua morte lascia ancora molti scritti inediti e alcuni incompiuti. Nei primi anni immediatamente seguenti al decesso, la moglie Rosa e la figlia Silvestra si occupano di pubblicare alcuni lavori inediti. Nel 1983 viene fondata la casa editrice \"Archeosofica\" (che nel 1993 diventer\u00e0 la casa editrice \"Arkeios\" poi assorbita dalle Edizioni Mediterranee) con la quale vengono dati alle stampe diversi nuovi volumi e revisioni di vecchie opere.\nIn particolare \u00e8 da notare la collezione in 5 volumi, intitolata \"Archeosofia\", pubblicata tra il 1985 e il 1989, dove vengono raccolti i Quaderni di Palamidessi. A questa raccolta si aggiunge \"Il libro Cristiano dei morti\" (1985), il libro \"L'Icona i colori e l'ascesi artistica\" (1986) e \"Le basi della teologia sofianica\" (1986).\nTra il 1987 e il 1991 vengono aggiunte quattro edizioni del \"Ricettario Erboristico\", raccolta di ricette fitoterapeutiche che integrano l'originale quaderno di Palamidessi edito nel 1979. Vengono inoltre riproposti alcuni testi giovanili: \"Astrologia mondiale\" (1985), \"Il Corso degli astri e le malattie dell'uomo\" (1985) che viene stampato in un unico volume insieme con un altro testo dal titolo \"La medicina e gli influssi siderali\" e ai quali viene pure aggiunta un'appendice inedita intitolata \"Gli sconvolgimenti meteorici nella patogenesi\". Tra le opere in riferimento allo yoga vengono rieditate: \"I poteri occulti dello yoga tantrico indo-tibetano\" (1988) e \"La tecnica sessuale dello yoga tantrico indo-tibetano\" (1988).\nA partire dal 2009 le opere di Palamidessi vengono riproposte e stampate dall'Associazione Archeosofica: \"La spiritualit\u00e0 dei numeri sacri\", \"Trattato di melurgia archeosofica\", una nuova edizione del \"Libro Cristiano dei Morti\", \"Guarire con le piante medicinali\" in 4 volumi, vari quaderni incompleti fra i quali \"Risveglio e Sviluppo dei Centri di Forza\" in 2 vol, S\"toria del Cristianesimo Esoterico\", \"Alchimia Teorica e Pratica Ermetica,\" \"Elementi della Tradizione Kabbalistica\", \"Lingue Sacre Grammatica Ieratica e Parole Teurgiche, Educazione Fisica e Ginnastica Psicosomatica\" e una lunga appendice sul \"Commento Esoterico ai Quattro Evangeli.\""}
{"id": "1079852", "revid": "834", "url": "https://it.wikipedia.org/wiki?curid=1079852", "title": "Hans Peter J\u00f8rgen Julius Thomsen", "text": ""}
{"id": "1079855", "revid": "20262", "url": "https://it.wikipedia.org/wiki?curid=1079855", "title": "Metafonetica", "text": ""}
{"id": "1079856", "revid": "1782831", "url": "https://it.wikipedia.org/wiki?curid=1079856", "title": "Santi patroni cattolici per animale", "text": "Anche gli animali hanno i loro santi protettori. Ci\u00f2 \u00e8 dovuto alle tradizioni agro-pastorali che si rifanno ai primi insediamenti umani che si fuse con le tradizioni cristiane. Infatti molti santi cattolici patroni degli animali devono questi loro patronati ad assonanze con l'animale protetto, come San Gallo che \u00e8 patrono dei gallinacei, o a vicende per lo pi\u00f9 leggendarie della vita dei santi; come per esempio Sant'Ambrogio \u00e8 il protettore delle api perch\u00e9 quando era ancora in fasce gli si posarono delle api sulle labbra."}
{"id": "1079858", "revid": "1442080", "url": "https://it.wikipedia.org/wiki?curid=1079858", "title": "Modern Life Is War", "text": "I Modern Life Is War (MLIW) sono un gruppo hardcore punk fondato nel 2002 da Jeffry Eaton (voce), Churchman (basso), Sjarm (chitarra), John Eich (chitarra) e Tyler Oleson (batteria).\nStoria.\nIl gruppo, originario di Marshalltown, Iowa, Stati Uniti, ha guadagnato notoriet\u00e0 per lo stile unico melodic hardcore e post-hardcore, ottenuto solitamente abbandonando le strutture standard delle canzoni. Il 9 febbraio 2007, i MLIW hanno annunciato di aver firmato un contratto con la casa discografica Equal Vision Records e l'uscita del terzo album di studio, pubblicato nel settembre 2007 con il titolo \"Midnight in America\".\nIl gruppo si \u00e8 sciolto nel febbraio 2008.\nNel settembre 2013 torna con un nuovo album.\nDiscografia.\nSingoli"}
{"id": "1079861", "revid": "124123", "url": "https://it.wikipedia.org/wiki?curid=1079861", "title": "Ranaodhip Singh Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079863", "revid": "1573940", "url": "https://it.wikipedia.org/wiki?curid=1079863", "title": "Bir Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079865", "revid": "124123", "url": "https://it.wikipedia.org/wiki?curid=1079865", "title": "Deva Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079866", "revid": "123644947", "url": "https://it.wikipedia.org/wiki?curid=1079866", "title": "Chandra Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079867", "revid": "124123", "url": "https://it.wikipedia.org/wiki?curid=1079867", "title": "Bhim Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079868", "revid": "122114833", "url": "https://it.wikipedia.org/wiki?curid=1079868", "title": "Sonata per pianoforte n. 1 (Chopin)", "text": "La Sonata per pianoforte n. 1 op. 4 in Do minore \u00e8 la prima delle tre sonate composte da Fryderyk Chopin. Opera giovanile, fu scritta fra il 1827 e il 1828.\nStoria.\nChopin, ancora studente di composizione con J\u00f3zef Elsner al secondo anno della Scuola Superiore di Musica di Varsavia, scrisse fra il 1827 e il 1828 la sua prima sonata per pianoforte con l'intenzione di far notare al suo insegnante, a cui la composizione \u00e8 dedicata, quanto egli fosse ormai avanzato nello studio. Quasi certamente Chopin scrisse il suo lavoro concordando i punti salienti con il maestro, in particolare discusse con lui di alcune innovazioni che, ai tempi, non sarebbero state permesse in una sonata classicamente intesa.\nIl giovane musicista aveva giustamente a cuore far pubblicare la sua composizione per cui, gi\u00e0 alla fine del 1828, sped\u00ec una copia manoscritta a Vienna all'editore Tobias Haslinger, ma, poich\u00e9 Chopin non era ancora noto nell'ambiente musicale, l'opera venne accantonata. Circa dieci anni pi\u00f9 tardi la casa editrice stamp\u00f2 una copia di prova della Sonata, inviandola a Chopin per eventuali modifiche; il musicista, pensando di dover rielaborare molte cose nella partitura, ritenendola piena di difetti, non accett\u00f2 la stampa. Alcune copie furono per\u00f2 fatte girare privatamente e quando il compositore lo venne a sapere si inquiet\u00f2 molto. La Sonata op. 4 venne pubblicata postuma, nel 1851, da Karl Haslinger, erede di Tobias.\nStruttura e analisi.\nAnche se pu\u00f2 essere senz'altro considerata un'opera minore, \u00e8 comunque importante avvicinare questa composizione alle due sonate successive per poter riscontrare alcuni rimarchevoli elementi nello sviluppo del linguaggio del musicista. Franz Liszt, dicendo che nelle sonate di Chopin vi fosse \"pi\u00f9 volont\u00e0 che ispirazione\", probabilmente si riferiva alla Sonata op. 4; dietro l'intento di realizzare una composizione di grande spessore secondo le regole classiche, era evidente che l'inesperienza giovanile poneva dei limiti che sono presenti nei temi non molto incisivi e coinvolgenti e in uno sviluppo troppo lungo ed elaborato. Le novit\u00e0 introdotte nella sonata da Chopin, concordate con Elsner, sono per\u00f2 notevoli. Il primo movimento che presenta un solo tema, l'inconsueto tempo in 5/4 del \"Larghetto\", un ampio uso del cromatismo, che \u00e8 presente in tutta la composizione, ne fanno, per l'epoca, un'opera al di fuori dagli schemi e all'avanguardia.\nPrimo movimento. \"Allegro maestoso\". Il brano si presenta in forma-sonata, ma la scrittura appare ancora un po' approssimativa; l'insolita mancanza di un secondo tema in contrapposizione al primo, priva la costruzione della sonata del suo aspetto centrale; il passaggio di tonalit\u00e0 dal Do minore iniziale al Si bemolle minore nella ripresa smorza per\u00f2, parzialmente, quella che pu\u00f2 essere una mancanza di veri contrasti. \nSecondo movimento. \"Minuetto\". Non contando quello presente nello Studio in Re bemolle maggiore del 1839, questo \u00e8 l'unico minuetto scritto da Chopin. Il musicista probabilmente lo ha introdotto per dare un sapore \"classico\" alla sua sonata, anche se poi, a ben ascoltare, il ritmo assomiglia molto di pi\u00f9 a quello di un valzer. La forma tripartita contiene regolarmente nella sezione centrale il \"Trio\", in Mi bemolle minore; il brano \u00e8 molto piacevole e presenta alcuni spunti che preannunciano quelle che saranno le composizioni pi\u00f9 mature del musicista.\nTerzo movimento. \"Larghetto\". Scritto nel tempo insolito di 5/4, il brano \u00e8 simile a un notturno di cui ha tutta l'atmosfera romantica con in pi\u00f9 una sensazione di spaesamento e di esitazione.\nQuarto movimento. \"Finale, Presto\". L'ultimo tempo, il pi\u00f9 lungo fra quelli conclusivi delle tre sonate, presenta elementi di virtuosismo un po' eccessivo e ostentato.\nDiscografia.\nIndubbiamente la meno incisa delle tre, la Sonata op.4 conta almeno due incisioni fra i grandi pianisti: Vladimir Ashkenazy per la Decca Records e Lilya Zilberstein per la DGG."}
{"id": "1079869", "revid": "109875600", "url": "https://it.wikipedia.org/wiki?curid=1079869", "title": "Juddha Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079870", "revid": "124123", "url": "https://it.wikipedia.org/wiki?curid=1079870", "title": "Padma Shamsher Jang Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951."}
{"id": "1079871", "revid": "124123", "url": "https://it.wikipedia.org/wiki?curid=1079871", "title": "Mohan Shamsher Jang Bahadur Rana", "text": "\u00c8 stato l'ultimo Primo ministro ereditario del Nepal appartenente alla famiglia Rana, la quale ha tenuto le redini del governo nepalese dal 1846 al 1951 prima della restaurazione della monarchia ad opera del re Tribhuvan. Anche in seguito la famiglia ha conservato una notevole influenza nella vita politica nepalese."}
{"id": "1079873", "revid": "110157", "url": "https://it.wikipedia.org/wiki?curid=1079873", "title": "Orange G", "text": "L'Orange G (o Arancione G) \u00e8 un colorante azidico sintetico molto usato in istologia e nella pratica di laboratorio in biologia molecolare. Il composto puro si presenta in cristalli o come minutissima polvere rosso arancio; forma grumi in ambiente umido. Viene commercializzato sotto forma di sale disodico.\nL'uso principale della sostanza \u00e8 nella colorazione di Papanicolau per colorare la cheratina (per questo motivo maneggiandolo potrebbe colorare la pelle di arancione).\nViene usato anche in alcune colorazioni tricromiche come nella colorazione tricromica di Mallory.\nEssendo carico negativamente al pH a cui si effettua l'elettroforesi (sia SDS-PAGE che agarosio) viene usato, insieme al blu di bromofenolo come colorante per monitorare il caricamento del campione e per visualizzare il limite inferiore della corsa. In agarosio migra approssimativamente come un polinucleotide di 50 bp.\nNonostante il colorante abbia due gruppi ionizzabili, questi sono quasi equivalenti e quindi il composto mostra solo due colori al variare del pH: arancio brillante in ambiente acido e neutro; rosso scuro in ambiente basico (pH &gt;9).\nQuando illuminato da raggi ultravioletti mostra fluorescenza azzurra."}
{"id": "1079888", "revid": "1793900", "url": "https://it.wikipedia.org/wiki?curid=1079888", "title": "Roberto d'Arbrissel", "text": "Biografia.\nFiglio di un prete, studi\u00f2 teologia a Parigi durante il pontificato di Gregorio VII, forse sotto Anselmo di Laon e, dopo un'esperienza coniugale, prese gli ordini; nel 1089 fu chiamato nella diocesi di Rennes dal vescovo Silvestro de la Guerche, che intendeva introdurvi delle riforme. Roberto combatt\u00e9 la simonia, il concubinaggio degli ecclesiastici, i matrimoni irregolari. Un tale zelo gli procur\u00f2 dei nemici tanto che dopo la morte del vescovo Silvestro, nel 1093, fu costretto ad abbandonare la diocesi. Continu\u00f2 gli studi ad Angers con Marbodo, poi vescovo di Rennes, che censur\u00f2 Roberto per aver rifiutato di assistere alle messe cui partecipavano anche i preti indegni.\nDal 1095 inizi\u00f2 quelle pratiche ascetiche che coltiv\u00f2 per tutta la vita e si fece eremita nella foresta di Craon, insieme con Bernardo di Tiron, poi fondatore della congregazione di Tiron, con Vitale di Savigny, poi fondatore di quella di Savigny, e con altri. Avendo raccolto molti seguaci, nel 1096 fond\u00f2 un monastero di canonici regolari a la Ro\u00eb, ad Anjou, del quale fu il primo abate. Quell'anno stesso papa Urbano II lo convoc\u00f2 ad Angers nominandolo \"predicatore secondo solo a se stesso con l'ordine di predicare in conformit\u00e0 del suo servizio\". \nNon si sa se appoggi\u00f2 la crociata indetta da Urbano. Egli e i suoi seguaci furono conosciuti con il nome di \"Poveri di Cristo\", con il motto \u00abNella nudit\u00e0 seguire Cristo nudo sulla croce\u00bb. Andava scalzo, trasandato e poveramente vestito: la sua eloquenza, aumentata dall'aspetto ascetico, radun\u00f2 intorno a lui molte persone di entrambi i sessi, per lo pi\u00f9 di umili origini, che intendevano abbracciare la vita monastica nel convento di la Ro\u00eb, da cui per\u00f2 venivano respinti dai canonici, che non intendevano accogliere donne nel convento; tra il 1097 e il 1100 Roberto lasci\u00f2 allora la sua abbazia per fondare, in un terreno donato dal signore di Fontevrault, (oggi Fontevraud-l'Abbaye), nell'attuale dipartimento del Maine e Loira, una comunit\u00e0 che accogliesse aderenti di ogni condizione e di entrambi i sessi. In diverse residenze furono divisi gli uomini, tanto chierici che laici, dalle donne, vergini, separate, vedove ed ex prostitute, e dai malati cronici. A capo dell'intera comunit\u00e0, maschile e femminile, pose una badessa, una donna che fosse gi\u00e0 stata sposata, tra le quali la prima fu P\u00e9tronille de Chemill\u00e9.\nRoberto continu\u00f2 la sua predicazione itinerante, e fu presente nei concili di Nantes e di Poitiers, tenuto nel novembre del 1100, appoggiando i legati papali, che scomunicarono Filippo I di Francia a causa della sua unione illegittima con Bertrada di Montfort.\nAlla fine della sua vita, indisse un Capitolo nel settembre 1116 per assicurare una stabilit\u00e0 di regole nel proprio monastero. Un analogo monastero fu fondato a Hautebruy\u00e8re dalla penitente Bertrade, e a Orsan, dove Roberto mor\u00ec.\nCon il tempo, l'Ordine costituito da Roberto si trasform\u00f2: per accedere a Fontevrault e nei numerosi priorati fondati nel corso degli anni, la maggior parte dei quali erano femminili, occorreva possedere una dote consistente.\nRoberto non fu canonizzato. Pesarono le lettere di accusa di Marbodo di Rennes, di Goffredo di Vend\u00f4me e di Pietro di Saumur sul suo comportamento da loro giudicato scandaloso. Le successive richieste di beatificazione di Roberto, presentate da Giovanna Battista di Borbone, badessa di Fontevrault, figlia naturale di Enrico IV di Francia, a papa Innocenzo X, rimasero senza esito. Tuttavia a Roberto \u00e8 dato ugualmente il titolo di beato."}
{"id": "1079891", "revid": "1442080", "url": "https://it.wikipedia.org/wiki?curid=1079891", "title": "Luke Wilkshire", "text": "Caratteristiche tecniche.\nGioca principalmente come centrocampista, ma all'occorrenza viene schierato anche nel ruolo di terzino destro."}
{"id": "1079892", "revid": "33751", "url": "https://it.wikipedia.org/wiki?curid=1079892", "title": "Mondiale Under 20 FIFA", "text": ""}
{"id": "1079894", "revid": "2100580", "url": "https://it.wikipedia.org/wiki?curid=1079894", "title": "Edvard Kardelj", "text": "Biografia.\nNato a Lubiana, nell'allora Ducato di Carniola (al secolo facente parte dell'Impero austro-ungarico), Kardelj fu uno dei pi\u00f9 importanti dirigenti del movimento sloveno di liberazione (OF) durante la seconda guerra mondiale. Gi\u00e0 durante la guerra, divenne uno dei pi\u00f9 importanti collaboratori politici di Josip Broz Tito. Al termine del conflitto, occup\u00f2 importanti posizioni all'interno dell'apparato politico della Lega dei Comunisti, sia quello sloveno, sia quello federale.\nNegli anni cinquanta, a seguito della brusca rottura di Tito con Stalin, Kardelj divenne, assieme a Milovan \u0110ilas, Vladimir Bakari\u0107 e allo stesso Tito, il principale teorico della cosiddetta \"via jugoslava al socialismo\", passata alla storia con l'improprio nome di Titoismo, caratterizzata dalla particolare teoria del lavoro associato, consistente nel possesso ed autogestione (\"samoupravljanje\") del complesso industriale da parte degli stessi lavoratori e nella susseguente condivisione dei profitti. Alla fine degli anni cinquanta, Kardelj fu allontanato dalla direzione centrale del Partito, pur mantenendo una consistente influenza in Slovenia, dove per\u00f2, dalla seconda met\u00e0 degli anni sessanta, il cambio generazionale port\u00f2 al potere un'\u00e9lite maggiormente propensa all'introduzione di riforme in senso liberale, soprattutto nel campo economico. Con la svolta autoritaria di Tito nella prima met\u00e0 degli anni settanta, Kardelj riapparve prontamente sulla scena politica. Gli fu affidata la redazione della Costituzione del 1974 che port\u00f2 a una forte decentralizzazione della Jugoslavia e alla trasformazione del Partito Comunista Jugoslavo in una confederazione di 8 partiti nazionali e regionali.\nKardelj fu nominato membro dell'Accademia Slovena delle Scienze e delle Arti (SAZU) e, per il suo impegno bellico, fu decorato come \"Eroe Nazionale della Jugoslavia\". Oltre a molte strade e piazze, la citt\u00e0 costiera dalmata di Porto Tolero (in croato Plo\u010de) fu denominata \"Kardeljevo\" in suo onore (negli anni 1950-1954 e 1980-1990), anche se dopo il collasso del regime socialista ne \u00e8 stato ripristinato il nome precedente.\nMorte ed eredit\u00e0.\nKardelj mor\u00ec per tumore del colon a Lubiana il 19 febbraio 1979."}
{"id": "1079896", "revid": "767487", "url": "https://it.wikipedia.org/wiki?curid=1079896", "title": "Quartetto per violino, viola, violoncello e oboe", "text": "Il Quartetto per violino, viola, violoncello e oboe K 370 in Fa maggiore \u00e8 una composizione di Wolfgang Amadeus Mozart.\nComposto nel 1781, differisce dagli altri quartetti di Mozart per la formazione impiegata e per l'articolazione in 3 movimenti anzich\u00e9 in 4.\nIl primo tempo \u00e8 in forma sonata ed il tema viene presentato subito dall'oboe e poi esposto dal violino. Nello sviluppo il violino presenta un tema a valori larghi ripreso in stile fugato dagli altri elementi. Nella ripresa vi \u00e8 una entrata sfasata dell'oboe e del violino, il quale non funge pi\u00f9 da sostegno armonico all'oboe come succedeva nell'esposizione, ma risponde allo strumento a fiato.\nIl secondo tempo \u00e8 un adagio struggente nel quale il compositore attribuisce all'oboe la funzione di solista e agli archi un accompagnamento di tipo accordale.\nL'ultimo tempo, allegro, \u00e8 un rond\u00f2 che richiede un certo virtuosismo all'oboista, specialmente nella penultima variazione."}
{"id": "1079897", "revid": "33751", "url": "https://it.wikipedia.org/wiki?curid=1079897", "title": "Mondiali di calcio giovanile", "text": ""}
{"id": "1079901", "revid": "392652", "url": "https://it.wikipedia.org/wiki?curid=1079901", "title": "Arte neo-figurativa", "text": "Per arte neo-figurativa si intende il periodo di formazione per arte figurativa. I termini \"neo-\" e \"figurativa\" emersero negli anni sessanta in Messico per rappresentare una nuova forma di arte figurativa.\nArtisti neo-figurativi.\nArtisti famosi neo-figurativi includono:"}
{"id": "1079904", "revid": "212348", "url": "https://it.wikipedia.org/wiki?curid=1079904", "title": "Croce cristiana", "text": "La Croce cristiana \u00e8 una rappresentazione stilizzata dello strumento usato dai romani per l'esecuzione capitale tramite crocifissione, il supplizio che secondo i vangeli e la tradizione cristiana venne inflitto a Ges\u00f9 Cristo; \u00e8 il simbolo cristiano pi\u00f9 diffuso e riconosciuto. L'interesse degli studiosi si \u00e8 rivolto sia sulle origini del simbolo grafico sia sul suo utilizzo nei primi secoli cristiani sia sulla valenza simbolica associata alla croce negli scritti neotestamentari.\nSignificato.\nPer i cristiani la croce costituisce un ricordo della passione, morte e risurrezione di Ges\u00f9, fasi inseparabili di una sola vicenda. Perci\u00f2 la croce \u00e8 principalmente un simbolo di speranza e di \"negazione delle immagini sbagliate di Dio\" ed \u00e8 un ricordo dell'invito evangelico a imitare Ges\u00f9 in tutto e per tutto, accettando pazientemente anche la sofferenza.\nStoria.\nPresenze pre-cristiane del simbolo grafico.\nTrattandosi di un segno grafico molto semplice, il simbolo della croce \u00e8 attestato in moltissime culture antecedenti il cristianesimo sia come semplice schema decorativo, sia con motivazioni funzionali, sia infine con molteplici significati simbolici, non necessariamente religiosi. La tipologia della croce latina, prevalente nel cristianesimo, non compare in alcuno degli antichi culti, ma due forme pre-cristiane appaiono con una certa frequenza in particolari contesti cristiani: l'ankh egiziana, simbolo della vita, si vede in molti monumenti dei copti per sottolineare che la crocifissione di Cristo \u00e8 sorgente di risurrezione e la svastica si trova in tombe pre-costantiniane come simbolo velato della croce, quando la sua esibizione non era ammessa.\nAffine alla croce cristiana consueta \u00e8 anche la Croce di Sant'Antonio (\"crux commissa\"), che nel 1853 il pamphlet \"Le due Babilonie\" colleg\u00f2 arbitrariamente alla lettera \u03a4 (tau), iniziale del nome in lingua greca del dio accadico/babilonese (non greco) Tammuz.\nQuesta teoria, creata dal teologo presbiteriano Alexander Hislop come motivo di propaganda anti-cattolica, ha continuato a trovare credito tra i fondamentalisti cristiani protestanti, come Ethelbert William Bullinger o William Edwy Vine, e tra i Testimoni di Geova che hanno frequentemente riprodotto stralci di Hislop nelle proprie pubblicazioni, come \"La Torre di Guardia\". Ancora oggi questa teoria compare, sempre senza fonti antiche e spesso neppure moderne, nei blog su Internet.\nI primi secoli del Cristianesimo.\nSin dai primi secoli cristiani la croce compare nei testi e nelle immagini prodotte dai cristiani.\nNei testi dei padri della chiesa.\nLa centralit\u00e0 della croce nel pensiero e nel culto cristiano trova abbondante testimonianza sin dai testi scritti nel II secolo, in alcuni casi pochi decenni dopo la redazione dei vangeli. Ad esempio:\nNon sorprende, quindi, che il simbolo della croce fosse universalmente associato al cristianesimo almeno dalla fine del II secolo quando compare negli argomenti anti-cristiani citati da Marco Minucio Felice. Anche Clemente di Alessandria, morto fra il 211 e il 216, ritiene il simbolo della croce cos\u00ec tipicamente cristiano da chiamarlo \"il segno del Signore\" () senza timore di alcuna ambiguit\u00e0.\nLa \"Jewish Encyclopedia\" conferma: \nNella paleografia.\nLe prime rappresentazioni grafiche della croce cristiana sono forse quelle sotto forma di staurogramma in alcuni importanti e antichi papiri (circa dell'anno 200) fra cui il Papiro 45, Papiro 66 e Papiro 75.\nGli staurogrammi sono abbreviazioni pittografiche della parola greca \"stauros\" (=croce), in cui sembra essere rappresentata non solo la croce latina, ma addirittura il capo del condannato.\nNell'iconografia.\nNel primo periodo della cristianit\u00e0 \u2013 a giudicare dallo studio delle catacombe \u2013 il simbolo della croce, graffiato nel tufo o tracciato con il colore,- si trova abbastanza di rado; esso \u00e8 certamente meno frequente degli altri simboli della Cristianit\u00e0 (come il pesce, i pani o l'ancora). Pi\u00f9 diffuso si ritiene esser stato l'uso della \"crux dissimulata\", ottenuta, ad esempio, interponendo la lettera \"tau\" maiuscola (T) al centro del nome del defunto. Solo dopo il decreto di Costantino la diffusione del simbolo della croce si espande e si articola in tipologie sempre pi\u00f9 numerose, fra cui la \"crux commissa\" (T), la \"croce latina\" (\u2020) (detta anche \"crux immissa\") o la croce greca (+).\nLa rarit\u00e0 delle raffigurazioni della croce nei primi secoli cristiani ha determinato controversie da parte sia dei Testimoni di Geova sia di alcuni studiosi anti-cristiani. Secondo i primi ci\u00f2 costituirebbe una prova che il supplizio di Ges\u00f9 non avrebbe avuto luogo su una croce, ma su un semplice palo (simbolo, per\u00f2, totalmente assente nella simbologia cristiana di tutti i secoli, anche i primi). La raffigurazione della croce si sarebbe diffusa in occidente solo con Costantino il Grande (cfr. le voci In hoc signo vinces e Descrizioni nell'antichit\u00e0 della croce da esecuzione).\nSia gli studiosi cristiani che la maggioranza di quelli laici hanno fatto notare che tutta l'iconografia cristiana delle origini \u00e8 inevitabilmente scarsa e ambigua, sia a causa delle persecuzioni sia per una precisa scelta liturgica. I primi cristiani, infatti, seguirono rigorosamente le limitazioni giudaiche sull'utilizzo di immagini. Nel canone 36 del concilio di Elvira (303-306) si prescrive esplicitamente: \"Ci \u00e8 sembrato bene che nelle chiese non ci debbano essere pitture, in modo che non sia dipinto sui muri ci\u00f2 che \u00e8 onorato e adorato\".\nInizialmente i cristiani utilizzarono solo motivi iconografici comuni alla cultura classica (es. il \"Buon Pastore\") o criptici, come il pesce, collegato a Ges\u00f9 solo dal cristogramma \"Ichthys\", o l'ancora, un simbolo la cui forma ricorda una croce (rovesciata) e che \u00e8 collegata a Cristo dalla Lettera agli Ebrei .\nParadossalmente l'assenza della croce dimostrerebbe proprio che sin da allora la croce era un simbolo inequivocabilmente cristiano e perci\u00f2 pericoloso da esporre in luoghi pubblici come le catacombe. Non \u00e8 quindi un caso se uno dei disegni pi\u00f9 antichi della croce, il graffito di Alessameno, venne eseguito da un pagano in data sconosciuta fra l'anno 85 e il III secolo. Il riferimento al cristianesimo si dedurrebbe dalla testa d'asino posta sul capo di Cristo; una forma di denigrazione nota da alcune fonti scritte.\nInoltre sono conservate ancora raffigurazioni di Ges\u00f9 in croce di periodi anteriori all'epoca di Constantino. Presso il British Museum di Londra si trova una tale raffigurazione scolpita alla fine del II secolo o all'inizio del seguente, probabilmente in Siria, in una gemma di diaspro destinata ad essere usata como amuleto. Presenta la figura di un uomo nudo le cui braccia sono legate con vincoli alla traversa di una croce. L'iscrizione in lingua greca combina parole magiche con termini cristiani. Il catalogo di una mostra del 2007 dice: \"L'apparizione della Crocifissione in una gemma di data cos\u00ec precoce suggerisce che immagini di tale tema (ora perdute) possono essere state diffuse nel II e nel III secoli, probabilmente in contesti cristiani normali\". Della met\u00e0 del IV secolo \u00e8 un'altra gemma, probabilmente anch'essa di provenienza siriana, che faceva parte di un sigillo personale. Presenta Ges\u00f9 in croce con i dodici apostoli a destra e a sinistra.\nCentralit\u00e0 della croce nell'elaborazione teologica del Nuovo Testamento.\nIl significato della morte in croce di Ges\u00f9 \u00e8 stato ed \u00e8 tuttora oggetto di riflessione per i teologi. \u00c8 considerato un mistero, intendendo con ci\u00f2 un evento il cui significato \u00e8 comprensibile ma inesauribile; sempre nuovi legittimi punti di vista possono aggiungersi a quelli passati. Questo mistero venne considerato il punto fondamentale della fede cristiana gi\u00e0 sin dalle lettere di Paolo, ritenute fra i pi\u00f9 antichi documenti del Nuovo Testamento (i testi seguenti sono tratti dalla Bibbia CEI):\nL'adesione a Cristo, secondo San Paolo, non \u00e8 adesione intellettuale, n\u00e9 sforzo di osservare la morale, ma imitazione di Cristo, soprattutto nell'atteggiamento di affidamento alla volont\u00e0 di Dio (Marco, 14, 36; Matteo 26, 39; Luca 22, 41). Il rapporto amoroso di fede aiuta a dimenticare il proprio Io (cfr. \"kenosis\") e a unirsi a Cristo, come membra di un unico corpo (o Corpo mistico), nella figliolanza di Dio. Nel linguaggio di Paolo si tratta di partecipare alla morte di Cristo per partecipare sin da ora alla sua risurrezione:\nUn ulteriore approfondimento della teologia paolina \u00e8 motivato dalla riflessione su alcuni passi dell'Antico Testamento, fra cui soprattutto Deut. 21, 22-23 e Isaia 53 alla luce anche della dottrina ebraica della retribuzione. Si trova qui la radice della dottrina dell'espiazione, secondo la quale Ges\u00f9 sarebbe l'agnello pasquale, sacrificato per i peccati degli uomini:\nLa dottrina della croce come sacrificio espiatorio era suggerita anche dalle circostanze della morte di Ges\u00f9: spirato proprio nel momento in cui gli ebrei sacrificavano l'agnello pasquale trafiggendolo con due spiedi disposti in croce. L'interpretazione della morte di Ges\u00f9 come sacrificio espiatorio \u00e8 molto lontana dalla sensibilit\u00e0 dei cristiani odierni e dalle elaborazioni di molti teologi, ma per i primi cristiani aveva il pregio di dare a molti brani dell'Antico Testamento un nuovo significato: quello di allegorie o profezie cristologiche.\nI concetti teologici sulla croce sopra esposti si diffusero fra i cristiani tramite la lettura del nuovo testamento e nel secondo millennio anche tramite l'Imitazione di Cristo, il libro pi\u00f9 diffuso di tutta la letteratura cristiana occidentale, o opere simili.\nAltre ipotetiche profezie bibliche della croce cristiana.\nLa centralit\u00e0 della croce gi\u00e0 per i primi cristiani risalta anche dall'interpretazione che essi diedero della Bibbia.\nRileggendo, infatti, la Bibbia alla luce della crocifissione i Cristiani furono molto colpiti dal pi\u00f9 piccolo accenno, che richiamasse alla mente la croce.\nDato che la liberazione dalla schiavit\u00f9 d'Egitto \u00e8 tradizionalmente vista anche come simbolo prototipale della liberazione dal male e dal peccato, gli effetti miracolosi che nel Libro dell'Esodo sono associati al gesto di stendere le mani vennero interpretati come una profezia della potenza salvifica della croce:\nPaolo di Tarso aveva probabilmente in mente anche questi brani quando nel testo di 1 Cor 1,18 sopra citato associa la \"potenza di Dio\" alla Croce.\nUn altro brano, nel quale i primi cristiani videro una prefigurazione della croce di Cristo, \u00e8 nel libro di Ezechiele e recita:\nA riguardo di esso, Tertulliano, per il quale \"tau\" significava la lettera greca, osserv\u00f2: \"La lettera greca tau, la nostra lettera T, \u00e8 l'immagine della croce che il profeta presag\u00ec che noi avremmo portato sulla fronte\". E Origene, all'apprendere che nella scrittura paleo-ebraica la lettera tau aveva forma di croce, consider\u00f2 come pi\u00f9 probabile che il brano riguardava profeticamente l'usanza dei cristiani di tracciarsi ripetutamente una croce sulla fronte all'iniziare ogni loro attivit\u00e0 e in particolare quando si mettevano a pregare e a leggere i testi sacri.\nSimbolismo.\nNel corso dei secoli e nelle diverse culture il simbolo della croce \u00e8 stato rappresentato in molte diverse maniere. Anzitutto la croce pu\u00f2 essere riprodotta con il corpo del Crocifisso o senza. L'assenza del corpo, tipica della chiesa protestante, ma usata anche nelle altre chiese, enfatizza la fede nella risurrezione di Ges\u00f9.\nL'immagine del Crocifisso si diffonde a partire dall'XI secolo, ma inizialmente il Cristo era rappresentato con gli occhi aperti e la testa ritta, come gi\u00e0 presago della risurrezione (\"Christus triumphans\").\nSecondo Jacques Le Goff la \"dolorizzazione della devozione di Cristo\" si diffonde a partire dal XIII secolo sotto l'influenza degli ordini mendicanti, che promuovono la solidariet\u00e0 verso gli umili, i malati e soprattutto i poveri espressa tramite concrete opere di misericordia. L'immagine del Cristo sofferente (\"Christus patiens\") \u00e8 funzionale a enfatizzare l'identificazione evangelica fra Cristo e ogni bisognoso (cfr. Mt. 25, 31-40). A partire dal XIV secolo il ricordo della Passione di Ges\u00f9 si arricchisce di altri motivi iconografici, fra cui la rappresentazione degli strumenti della passione (chiodi, martello, lancia, ecc.), e si prolunga con la rappresentazione della deposizione del Crocifisso e della meditazione sul suo cadavere.\nL'adozione dell'iconografia del crocifisso per rappresentare la solidariet\u00e0 con i sofferenti si \u00e8 estesa al di fuori del cristianesimo ed \u00e8 utilizzata anche da artisti ebrei, agnostici o atei.\nAnche la forma della croce ha un significato. La croce latina e la croce di Sant'Antonio mirano a riprodurre la forma del patibolo usato dai romani; la forma della croce greca, quella con i bracci di uguale lunghezza, ha un significato simbolico.\nPer Rudolf Steiner il simbolo esoterico della croce rappresenta i diversi stadi dell\u2019evoluzione spirituale. Le piante vengono disposte nella parte inferiore verticale perch\u00e9 il loro io si trova in basso e gli organi riproduttivi verso l\u2019alto. Gli animali si trovano sull\u2019asse orizzontale sia per la posizione assunta che per il livello evolutivo. L\u2019uomo si trova nella parte superiore dell\u2019asse verticale essendo all\u2019opposto delle piante, con un io verso l\u2019alto e gli organi riproduttivi verso il basso.\nSul significato esoterico della croce Ren\u00e9 Gu\u00e9non ha scritto il libro \"Il simbolismo della croc\"e, in cui espone dettagliatamente tutti gli aspetti simbolici ad esso associato.\nEsposizione della croce nei locali pubblici.\nL'esposizione della croce sulle pareti dei locali pubblici come aule scolastiche e aule di tribunali ha fatto nascere il problema se ci\u00f2 violi il principio della laicit\u00e0 dello stato. Nei paesi di tradizione cristiana, fatta eccezione la Francia, l'esposizione \u00e8 perlopi\u00f9 ammessa.\nEsposizione della croce nei locali pubblici italiani.\nAnche in Italia la questione \u00e8 stata ripetutamente discussa in tribunale a seguito della richiesta di rimozione dei simboli cristiani dai locali pubblici, posta da alcuni cittadini. La questione ha trovato una risposta nella decisione n. 556 emessa dal Consiglio di Stato il 13 febbraio 2006, con la quale \u00e8 stato stabilito che il simbolo \u00e8 idoneo a esprimere \"valori civilmente rilevanti\", come l'uguaglianza e la solidariet\u00e0, che stanno alla base ed ispirano il nostro intero ordinamento costituzionale ovvero il fondamento del nostro vivere civile. \u00abIn tal senso il crocifisso potr\u00e0 svolgere, anche in un orizzonte laico, diverso da quello religioso che gli \u00e8 proprio, una funzione simbolica altamente educativa, a prescindere dalla religione professata dagli alunni\u00bb.\nTale pronuncia \u00e8 contrastata dalla sentenza di una delle Camere della Corte europea dei diritti dell'uomo che ha stabilito il 3 novembre 2009, in risposta al ricorso di una cittadina italiana, che un \"segno esteriore forte\" della religione cattolica, quale certamente \u00e8 il crocifisso, \u00ab...possa essere perturbante dal punto di vista emozionale per gli studenti di altre religioni o che non ne professano alcuna\u00bb, violando in tal modo gli artt. 18 e 26 della Convenzione europea per la salvaguardia dei diritti dell'uomo e delle libert\u00e0 fondamentali del 1948.\nTale sentenza \u00e8 stata poi ribaltata in 2\u00ba grado il 18 marzo 2011, quando la \"Grand Chambre\", con 15 voti a favore e due contrari, ha assolto l'Italia, accettando la tesi in base alla quale non sussistono elementi che provino l'eventuale influenza sugli alunni dell'esposizione del crocifisso nella aule scolastiche.\nCongregazioni e Ordini religiosi cattolici della Croce.\nSono numerosi gli istituti religiosi cattolici intitolati alla Croce. Tra questi:\nLa croce in araldica.\nDalla croce cristiana o dai simboli precristiani sono derivate, nei secoli, tanti altri tipi di croce. Questi sono alcuni esempi:\nIn tutte le varianti, i due bracci orizzontale o verticale della croce sono tra loro perpendicolari e perfettamente diritti, privi di curvatura e deformazioni verso l'interno o verso l'esterno."}
{"id": "1079906", "revid": "599013", "url": "https://it.wikipedia.org/wiki?curid=1079906", "title": "Greip (astronomia)", "text": "Greip \u00e8 un satellite naturale minore del pianeta Saturno.\nStoria.\nLa scoperta di Greip \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006, in base ad osservazioni effettuate tra il 5 gennaio e il 1\u00ba maggio dello stesso anno.\nL'Unione Astronomica Internazionale ha battezzato il satellite con il suo nome attuale nel settembre 2007, in onore di Greip, una gigantessa della mitologia norrena. L'oggetto era precedentemente noto mediante la designazione provvisoria S/2006 S 4.\nDati fisici.\nGreip presenta un diametro di circa 6\u00a0km ed orbita attorno a Saturno ad una distanza media di 18 066 000\u00a0km in 906,556 giorni."}
{"id": "1079907", "revid": "1573940", "url": "https://it.wikipedia.org/wiki?curid=1079907", "title": "Danna (Giappone)", "text": "La parola in giapponese significa padrone, ma in relazione con la geisha questo termine significa cliente-marito.\nIl \"danna\" \u00e8 colui che si occupa di tutto ci\u00f2 di cui ha bisogno una geisha, paga le sue spese, acquista i suoi costosissimi kimono, la sommerge di regali e a volte, se \u00e8 particolarmente generoso, le compra anche un'abitazione, o una \"ochaya\" (casa da t\u00e8); per questo motivo di solito i danna sono persone molto importanti e facoltose.\nTra le altre cose \u00e8 anche il finanziatore dei suoi spettacoli (la geisha deve pagare per potersi esibire), quindi pu\u00f2 essere considerato una sorta di mecenate.\nSpesso i danna erano gi\u00e0 piuttosto avanti con gli anni, quindi alla loro morte una geisha poteva trovarne un altro.\nColui che sceglieva una geisha per diventare il suo danna stipulava un contratto con la proprietaria dell'okiya, non molto diverso da un contratto di matrimonio, e saldava tutti i debiti che la geisha aveva nei confronti della \"madre\". La geisha aveva la possibilit\u00e0 di rifiutare un danna, ma solo se era molto richiesta, in caso contrario rischiava di non trovarne un altro, cosa che l'avrebbe legata per sempre a lavorare per la \"madre\".\nIl danna solitamente era gi\u00e0 sposato, ma in passato questo non era un problema per la vera moglie, anche perch\u00e9 solitamente i matrimoni erano combinati dalle famiglie degli sposi, non erano una scelta dettata dall'amore. In secondo luogo era molto prestigioso avere per amante una geisha famosa, o a volte anche pi\u00f9 di una.\nOvviamente geisha e danna non vivevano sotto lo stesso tetto, ma quando egli annunciava una sua visita la geisha doveva dimostrarsi totalmente disponibile nei suoi confronti, anche se in sua assenza poteva avere anche altri clienti.\nMentre in passato il danna era necessario per una geisha, attualmente \u00e8 una figura sempre pi\u00f9 rara. Capita a volte che una geisha si innamori (anche se non dovrebbe farlo) e decida di sposarsi, abbandonando la professione e magari diventando insegnante di danza o di shamisen."}
{"id": "1079910", "revid": "6923", "url": "https://it.wikipedia.org/wiki?curid=1079910", "title": "A piede libero", "text": "A piede libero \u00e8 un modo di dire di uso comune in italiano.\n\u00c8 un'espressione usata per indicare una persona o un animale che scappa o evade.\nSi usa soprattutto per indicare un carcerato che evade o per indicare un animale che scappa, specie in caso di fuga di animali pericolosi. Questo termine deriva dall'usanza medievale di bloccare i piedi dei carcerati con dei ceppi."}
{"id": "1079911", "revid": "834", "url": "https://it.wikipedia.org/wiki?curid=1079911", "title": "Basejump", "text": ""}
{"id": "1079912", "revid": "599013", "url": "https://it.wikipedia.org/wiki?curid=1079912", "title": "Battaglia di Zurigo", "text": ""}
{"id": "1079913", "revid": "119829506", "url": "https://it.wikipedia.org/wiki?curid=1079913", "title": "Torrigiani", "text": "I Torrigiani sono un'antica famiglia patrizia di Firenze.\nStoria familiare.\nOriginari di Lamporecchio dovevano essere fin dal medioevo proprietari di terreni, perch\u00e9 la loro primitiva attivit\u00e0 a Firenze fu il commercio di vino. Una taverna dei Torrigiani si trovava in via dell'Ariento, presso San Lorenzo.\nAi primi del Trecento Ciardo Torrigiani si diede al commercio internazionale e apr\u00ec un \"banco\" che si rivel\u00f2 un ottimo investimento, ingrandendosi rapidamente e aprendo filiali anche all'estero, tra i quali quello di Norimberga era il crocevia di pregiati prodotti dalla Russia, quali soprattutto pelli e pellicce pregiate. Cos\u00ec da vinai l'attivit\u00e0 familiare divenne quella di \"vaiai\" cio\u00e8 di pelliciai, che segu\u00ec le sorti dell'amministrazione fiorentina, talvolta penalizzati da leggi contro il lusso.\nLa famiglia collezion\u00f2 cariche politiche nelle istituzioni della Repubblica (priori e gonfalonieri), e rimase tra le ricche famiglie fiorentine anche nel periodo del dominio mediceo e del successivo Granducato, senza essere troppo in prima fila politicamente, ma occupandosi dei propri affari familiari senza opporsi alla predominanza dei Medici.\nIl primo dei palazzi Torrigiani fu acquistato nel 1520 da Luca Torrigiani dai Bartolini-Salimbeni nel 1520 e si trova in via Porta Rossa, il cosiddetto Palazzo Bartolini Torrigiani. In quell'epoca furono diversi i Torrigiani che furono senatori, cavalieri dell'Ordine di Malta e dell'Ordine di Santo Stefano.\nLa fortuna dei Torrigiani si pu\u00f2 dire che crebbe lentamente ma costantemente, arrivando al picco nell'epoca lorenese, tra Sette e Ottocento.\nNel 1768 Giovan Vincenzo Torrigiani ottenne da Papa Clemente XIII il titolo di marchese del feudo di Decimo acquistato dal padre Carlo Raffaello. Giovan Vincenzo, sposato con Teresa Del Nero, ebbe tre figli maschi e gi\u00e0 al secondo passaggio generazionale si ebbe la difficolt\u00e0 di trovare eredi per la casata: i primogenito aveva avuto due figlie femmine, il secondogenito Luca, sposato a Settimia Capponi, nessun figlio e il terzogenito Ludovico Maria Torrigiani era diventato cardinale.\nFu proprio il cardinale a decidere il da farsi, lasciando nel suo testamento i beni familiari e il titolo al secondogenito di sua nipote, Teresa Maria Torrigiani sposata a Giovanbattista Guadagni, purch\u00e9 egli rinunciasse al cognome paterno prendendo quello della madre: e fu cos\u00ec che Pietro Guadagni divenne il ricchissimo marchese Pietro Torrigiani. Facevano parte delle sue propriet\u00e0 terreni e fabbricati in tutta la Toscana, fattorie, sei ville (di Panna, di Galliano, di Castelfiorentino, di San Martino alla Palma, di Quinto Alto e di Camigliano) e tre palazzi a Firenze: oltre a quello in via di Porta Rossa, il Casino in via del Campuccio, acquistato nel 1532, e il Palazzo Torrigiani in via Romana. Ai primi dell'Ottocento pass\u00f2 nei beni familiari anche il Palazzo Del Nero, per eredit\u00e0 di Ottavia Guadagni Del Nero, sorella di Pietro e vedova del barone Cerbone Filippo del Nero.\nFiglio di Pietro fu Luigi, che fu padre a sua volta di Pietro Torrigiani sindaco di Firenze durante l'epoca del \"Risanamento\" del centro cittadino."}
{"id": "1079914", "revid": "1543377", "url": "https://it.wikipedia.org/wiki?curid=1079914", "title": "S/2006 S 1", "text": "S/2006 S 1 \u00e8 un satellite naturale di Saturno. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria. La sua scoperta \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006 dalle osservazioni effettuate tra il 4 gennaio e il 30 aprile 2006. Questo satellite ha un diametro di circa 6\u00a0km e orbita attorno a Saturno in moto retrogrado ad una distanza media di 18 930 200\u00a0km in 972,407 giorni."}
{"id": "1079917", "revid": "152717", "url": "https://it.wikipedia.org/wiki?curid=1079917", "title": "Detlef R.", "text": ""}
{"id": "1079920", "revid": "599013", "url": "https://it.wikipedia.org/wiki?curid=1079920", "title": "Jarnsaxa (astronomia)", "text": "Jarnsaxa \u00e8 un satellite naturale minore del pianeta Saturno.\nStoria.\nLa scoperta di Jarnsaxa \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006, in seguito ad osservazioni effettuate tra il 5 gennaio e il 29 aprile dello stesso anno. Prima di ricevere dall'Unione Astronomica Internazionale, nel settembre 2007, il nome ufficiale di J\u00e1rnsaxa, dal nome della gigantessa amante di Thor secondo la mitologia norrena, il satellite era noto mediante la designazione provvisoria S/2006 S 6.\nDati fisici.\nJarnsaxa presenta un diametro di circa 6\u00a0km e orbita attorno a Saturno in moto retrogrado ad una distanza media di 18 556 900\u00a0km in 943,784 giorni."}
{"id": "1079927", "revid": "1543377", "url": "https://it.wikipedia.org/wiki?curid=1079927", "title": "S/2006 S 3", "text": "S/2006 S 3 \u00e8 un satellite naturale di Saturno. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria. La sua scoperta \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006 dalle osservazioni effettuate tra il gennaio e aprile 2006. Questo satellite ha un diametro di circa 6\u00a0km e orbita attorno a Saturno in moto retrogrado ad una distanza media di 21 076 300\u00a0km in 1142,366 giorni."}
{"id": "1079928", "revid": "188323", "url": "https://it.wikipedia.org/wiki?curid=1079928", "title": "Drive-by-wire", "text": ""}
{"id": "1079931", "revid": "119125086", "url": "https://it.wikipedia.org/wiki?curid=1079931", "title": "Villa Panna", "text": "Villa Panna si trova in localit\u00e0 Panna, presso Scarperia, una quarantina di\u00a0km a nord di Firenze.\nOriginariamente la villa era una propriet\u00e0 dei Medici, che nel 1427 incaricarono Michelozzo di trasformare la cascina di allora in una lussuosa villa, circondata di orti, giardini e un parco per la caccia, ed affiancata da un oratorio. Pare che il nome della villa e della localit\u00e0 derivasse dai tenui colori dell'intonaco, color \"panna\" appunto. Nel tempo la tenuta venne usata per l'allevamento e l'agricoltura, in particolare furono importate mucche e tori dalla Svizzera, mentre vi fu per un certo periodo allestito un curioso serraglio di dromedari, che per\u00f2 si adattavano male al rigido inverno appenninico e vennero quindi trasferiti a San Rossore.\nDivenne poi di propriet\u00e0 dei marchesi Torrigiani, che la fecero ammodernare in stile romantico, con un parco all'inglese dove si trovava un lago artificiale, un Belvedere e numerose statue e decorazioni. Essi furono i primi a utilizzare una vicina sorgente come stabilimento per l'acqua minerale (1860), che veniva imbottigliata manualmente e portata a Firenze con i cavalli, poi etichettata e venduta in damigiane.\nPresso l'entrata principale si trova un cabreo datato 1792, che raffigura tutta l'estensione della propriet\u00e0. Nello stesso vano una targa ricorda la visita di Re Umberto I. Seguono poi una sala decorata da serviti d'argento ottocenteschi e la Sala Camino, risalente agli anni cinquanta. Esiste poi una sala panoramica verso il parco e un giardino interno cinquecentesco, decorato da statue a soggetto bucolico all'epoca dei Torrigiani.\nLa chiesetta risale nell'aspetto attuale al Cinquecento. Dotata di due accessi, uno dalla villa e uno dall'esterno, conserva un'immagine robbiana e un palco coperto da vetrata dal quale i nobili assistevano alla funzione.\nLa villa \u00e8 la sede storica degli stabilimenti dell'Acqua Panna."}
{"id": "1079933", "revid": "152717", "url": "https://it.wikipedia.org/wiki?curid=1079933", "title": "Babette D\u00f6ge", "text": ""}
{"id": "1079950", "revid": "729019", "url": "https://it.wikipedia.org/wiki?curid=1079950", "title": "Sindrome di West", "text": "La sindrome di West \u00e8 una forma grave di epilessia che colpisce il bambino. Deve il suo nome al medico britannico William James West (1794-1848), che la diagnostic\u00f2 a sua figlia.\nEpidemiologia.\nLa sindrome di West costituisce oltre la met\u00e0 delle epilessie che si manifestano nel primo anno di vita e generalmente si presenta tra i 4 e i 7 mesi. Si stima che colpisca circa 1 bambino su 150.000.\nProfilo clinico e diagnostico.\n\u00c8 caratterizzata da una triade sintomatica con spasmi muscolari in flessione o in estensione, con forte ritardo psicomotorio e con tracciato encefalografico particolare e desincronizzato (grafoelementi lenti ed irritativi, designando l'aspetto del tracciato con il termine di ipsaritmia).\nLa sindrome si presenta essenzialmente in due forme, una correlata ad altre malattie (genetiche, cromosomopatie - ad esempio la Sindrome di Down - malformazioni cerebrali, sclerosi tuberosa), detta perci\u00f2 \"forma sintomatica\" nel senso che rappresenta un sintomo di un'altra condizione patologica, e una forma non legata ad altre malattie, detta idiopatica o criptogenetica.\nLa caratteristica manifesta della malattia \u00e8 nell'evidenziarsi degli spasmi, i pi\u00f9 caratteristici dei quali sono costituiti dal cosiddetto \"tic di Salaam\", cio\u00e8 da una flessione brusca, spesso della durata di pochi secondi, che assomiglia al saluto musulmano (flessione del capo in avanti). Gli spasmi a volte si presentano isolati, altre volte in sequenza di dieci o pi\u00f9; possono presentarsi anche centinaia di volte in una giornata. Dal punto di vista clinico, gli spasmi sono caratterizzati da una brusca contrazione bilaterale, solitamente di breve durata, che coinvolge gran parte della muscolatura del corpo. Spesso questi spasmi causano nel lattante rigurgito e vomito (data la contrazione dei muscoli addominali), e facilmente possono essere confusi con problemi legati all'apparato gastro-intestinale. Vi pu\u00f2 essere inoltre proiezione in avanti degli arti superiori. Talvolta, la malattia si presenta anche con la deviazione degli occhi (in forma isolata o in associazione agli spasmi descritti).\nTerapia e prognosi.\n\u00c8 segnalata una mortalit\u00e0 fino al 30%; nei casi non curati, dopo il primo anno di vita la malattia tende ad evolvere verso l'encefalopatia epilettica intrattabile associata a ritardo mentale nel caso della forma sintomatica. Se la sindrome \u00e8 invece di origine criptogenetica la tempestivit\u00e0 della diagnosi e le adeguate cure mediche consentono una risoluzione positiva della malattia, che pu\u00f2 scomparire dopo il primo anno di vita.\nAttualmente i farmaci principali per la malattia sono il vigabatrin (Sabril) e l'ACTH depot. La malattia pu\u00f2 esitare verso la sindrome di Lennox-Gastaut."}
{"id": "1079953", "revid": "438678", "url": "https://it.wikipedia.org/wiki?curid=1079953", "title": "Lorenzo degl'Innocenti", "text": "Biografia.\nSi \u00e8 diplomato in recitazione alla scuola dell'Oriuolo di Firenze.\nDopo il diploma di recitazione conseguito a Firenze segue i corsi della Colli di Bologna e come borsista entra alla scuola del Teatro Stabile di Genova. Inizia la sua carriera accanto al regista e drammaturgo Oreste Pelagatti che lo chiama a far parte dalla sua compagnia presso il Teatro di Cestello di Firenze. \nDi questo periodo una delle sue pi\u00f9 applaudite interpretazioni, nelle vesti di Remo nella riduzione teatrale del romanzo \"Sorelle Materassi\", di Aldo Palazzeschi, in cui ha recitato accanto a Wanda Pasquini e Mara Perini. Lo spettacolo ha debuttato nell'aprile 1998 e ha visto successive tourn\u00e9e e riprese fino al 2006. \nTra le produzioni teatrali che lo hanno visto protagonista \"Il mercante di Venezia\" di Shakespeare (2000), diretto e interpretato da Giorgio Albertazzi, con Lucrezia Lante della Rovere, Ecuba (2003) con Irene Papas, \"Cirano\" di e con Anna Mazzamauro (2003), \"Passato prossimo e futuro anteriore\", liberamente tratto dai racconti di Primo Levi (2007).\nHa collaborato e collabora a progetti artistici con Franco Di Francescantonio, Arnoldo Fo\u00e0, Giorgio Albertazzi, Lella Costa\nNel 2005 vince il David di Donatello e il Nastro d'argento al miglior cortometraggio assieme al regista Stefano Viali per il cortometraggio \"Lotta Libera\".\nPer la Televisione partecipa a Fiction quali \"Il Capitano\", \"Don Pappagallo\" e \"Le ragazze di San Frediano\"."}
{"id": "1079954", "revid": "1543377", "url": "https://it.wikipedia.org/wiki?curid=1079954", "title": "Hyrrokkin (astronomia)", "text": "Hyrrokkin (originariamente noto attraverso la designazione provvisoria S/2004 S 19) \u00e8 un satellite naturale di Saturno. La sua scoperta \u00e8 stata annunciata da Scott Sheppard, David Jewitt, Jan Kleyna e Brian Marsden il 26 giugno 2006 grazie ad osservazioni effettuate tra il 21 dicembre 2004 e il 30 aprile 2006. Ad aprile 2007 gli venne assegnato il suo nome ufficiale, inizialmente stabilito in Hyrokkin e successivamente modificato in Hyrrokkin, con riferimento ad una gigantessa della mitologia norrena che lanci\u00f2 Hringhorni, la nave funeraria di Baldr.\nHyrrokkin ha un diametro di circa 8\u00a0km e orbita attorno a Saturno in direzione retrograda ad una distanza media di 18 168 300\u00a0km, con un periodo di 914,292 giorni."}
{"id": "1079957", "revid": "1543377", "url": "https://it.wikipedia.org/wiki?curid=1079957", "title": "Surtur (astronomia)", "text": "Surtur (designazione provvisoria S/2006 S 7) \u00e8 un satellite naturale di Saturno. La sua scoperta \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006 dalle osservazioni effettuate tra gennaio e aprile 2006. Ad aprile 2007 gli venne assegnato il nome che deriva da Surtr, un gigante del fuoco della mitologia norrena.\nHa un diametro di circa 6\u00a0km e orbita attorno a Saturno in moto retrogrado ad una distanza media di 22 243 600\u00a0km in 1238,575 giorni."}
{"id": "1079958", "revid": "729019", "url": "https://it.wikipedia.org/wiki?curid=1079958", "title": "Encefalopatia di Wernicke", "text": "L'encefalopatia di Wernicke (dal nome del neurologo e psichiatra tedesco Carl Wernicke) \u00e8 legata a una carenza di tiamina (nota anche come vitamina B1).\nAlle volte, peccando in ambiguit\u00e0, \u00e8 detta anche sindrome di Wernicke.\nTale carenza \u00e8 di raro riscontro nelle nazioni sviluppate, comparendo esclusivamente negli alcolisti, in individui con gravi squilibri dietetici o in particolari condizioni cliniche come la dialisi peritoneale cronica, l'emodialisi, trattamento per la rialimentazione dopo digiuno prolungato, diversione biliopancreatica. Nei paesi in via di sviluppo la carenza \u00e8 legata per lo pi\u00f9 al consumo di riso brillato o comunque di cibi a elevato contenuto di tiaminasi. L'encefalopatia di Wernicke si sviluppa, di solito, attraverso una triade tipica:\nAltri segni possono essere: nausea, vomito, ipotermia, ipotensione, scompenso cardiaco ad alta gittata con edemi (wet beriberi).\nIn genere la diagnosi non risulta difficoltosa e la terapia da effettuarsi prevede la somministrazione di vitamina B1, che determina nella maggioranza dei casi un miglioramento della condizione del paziente.\nTuttavia \u00e8 possibile che si sviluppi un quadro clinico caratterizzato da amnesia anterograda, diminuzione della capacit\u00e0 di apprendimento e confabulazione, la cosiddetta sindrome di Korsakoff."}
{"id": "1079959", "revid": "767487", "url": "https://it.wikipedia.org/wiki?curid=1079959", "title": "The Weirdos", "text": "The Weirdos \u00e8 un gruppo punk rock formato nel 1977 dai fratelli John (voce) e Dix Denny (chitarra), sciolto nel 1981.\nStoria degli Weirdos.\nI fratelli john e Dix Denny fondarono il gruppo nel 1977, rimanendo gli unici membri costanti in tutta la storia dei The Weirdos, mentre Cliff Roman (basso e chitarra), Dave Trout (basso) e Nickey \"Beat\" Alexander (batteria) sono stati membri a breve termine. Originariamente era un gruppo art rock formato nel 1976 e sono stati risaltati in un articolo riguardante gruppi punk nella rivista Time. Il gruppo si \u00e8 sciolto nel 1981, riunendosi per\u00f2 molte volte, incluso il periodo per registrare l'album \"Condor\" nel 1990. La ri-unione del 2004 incluse nella formazione Zander Schloss (basso) dei Circle Jerks e Sean Antillon (batteria) dei The Skulls. In seguito, Cliff Roman \u00e8 diventato insegnante di algebra nell'istituto Holmes Middle School a Northridge, Canada."}
{"id": "1079961", "revid": "287204", "url": "https://it.wikipedia.org/wiki?curid=1079961", "title": "Kari (astronomia)", "text": "Kari (designazione provvisoria S/2006 S 2) \u00e8 un satellite naturale di Saturno. La sua scoperta \u00e8 stata annunciata da Scott Sheppard, David Jewitt, Jan Kleyna, Brian Marsden il 26 giugno 2006 dalle osservazioni effettuate tra gennaio e aprile 2006. Ad aprile 2007 gli venne assegnato il nome che deriva da K\u00e1ri, figlio di Fornj\u00f3t, e personificazione del vento nella mitologia norrena.\nHa un diametro di circa 7\u00a0km e orbita attorno a Saturno in moto retrogrado ad una distanza media di 22 305 100\u00a0km in 1243,71 giorni."}
{"id": "1079962", "revid": "834", "url": "https://it.wikipedia.org/wiki?curid=1079962", "title": "Ape Piaggio", "text": ""}
{"id": "1079963", "revid": "109875867", "url": "https://it.wikipedia.org/wiki?curid=1079963", "title": "Bam Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951. \u00c8 stato Primo ministro del Nepal in sostituzione del fratello Jang Bahadur."}
{"id": "1079964", "revid": "109877960", "url": "https://it.wikipedia.org/wiki?curid=1079964", "title": "Krishna Bahadur Rana", "text": "Apparteneva alla potente famiglia Rana, che ha tenuto le redini del governo nepalese dal 1846 al 1951. \u00c8 stato a sua volta Primo ministro del Nepal per un breve periodo in sostituzione del fratello Jang Bahadur."}
{"id": "1079965", "revid": "109875542", "url": "https://it.wikipedia.org/wiki?curid=1079965", "title": "Matrika Prasad Koirala", "text": "\u00c8 stato il primo a ricoprire la carica di Primo ministro dopo la caduta dell'oligarchia militare della famiglia Rana. Era il fratello maggiore di Bishweshwar Prasad Koirala e Girija Prasad Koirala, anch'essi impegnati in politica e divenuti in seguito Primi ministri.\nDal 1950 al 1952 \u00e8 stato presidente del Partito del Congresso Nepalese, che ha lasciato nel 1953 per fondare il Rastriya Janata Parisad, da lui presieduto fino alla sua morte (1997)."}
{"id": "1079966", "revid": "74801", "url": "https://it.wikipedia.org/wiki?curid=1079966", "title": "William Congreve (scrittore)", "text": "Biografia.\nCongreve nacque nello Yorkshire, da William Congreve e Mary Browning. La sua educazione si svilupp\u00f2 fra l'Inghilterra e l'Irlanda dove il padre si arruol\u00f2 nell'esercito e si trasfer\u00ec con la famiglia. Si dedic\u00f2 inizialmente agli studi giuridici ma ben presto prevalse in lui l'entusiasmo per il mondo letterario grazie anche a frequentazioni illustri come quella con John Dryden.\nL'esordio letterario risale al 1691 col romanzo \"Incognita\". In ambito teatrale l'esordio invece avviene al Theatre Royal Drury Lane nel marzo 1693 con la trionfale rappresentazione della commedia \"The Old Bachelor\". La seconda commedia, \"The Double Dealer\", si rivel\u00f2 un insuccesso di pubblico, ma non di critica, perch\u00e9 anche in questo caso i pareri, con Dryden in testa, furono positivi. Congreve comunque mal sopport\u00f2 le critiche e rispose con un deciso attacco nella prima edizione della commedia stessa. Il ritorno al successo fu segnato dalla rappresentazione di \"Love for Love\" nel 1695. Due anni dopo fu rappresentata \"The Mourning Bride\" (La Sposa in Lutto), l'unica ed acclamata tragedia, da cui \u00e8 tratto il celebre detto \"\"Heaven has no rage like love to hatred turned, Nor hell a fury like a woman scorned\" (\"Il cielo non ha collere paragonabili all'amore trasformato in odio, n\u00e9 l'inferno ha furie paragonabili a una donna disprezzata\"). Il 1698 \u00e8 l'anno dell'attacco contro il teatro da parte di Jeremy Collier e Congreve fu il pi\u00f9 attivo fra i drammaturghi nel cercare di respingerne le accuse.\nNel 1699 inizia la stesura di \"The Way of the World\", la cui prima rappresentazione ha luogo il 12 marzo dell'anno successivo. Fu l'ultima commedia di William Congreve, rappresentata a soli sette anni da The Old Bachelor.\nIl distacco dal mondo teatrale non fu per\u00f2 totale ed i legami, seppure non saldi come in precedenza, si mantennero almeno inizialmente in forme diverse. L'ultima parte della vita di Congreve fu sempre pi\u00f9 segnata dai problemi di salute fino alla morte che avvenne il 19 gennaio 1729."}
{"id": "1079967", "revid": "17033", "url": "https://it.wikipedia.org/wiki?curid=1079967", "title": "Bam Bahadur Kunwar Rana", "text": ""}
{"id": "1079968", "revid": "17033", "url": "https://it.wikipedia.org/wiki?curid=1079968", "title": "Krishna Bahadur Kunwar Rana", "text": ""}
{"id": "1079969", "revid": "130516", "url": "https://it.wikipedia.org/wiki?curid=1079969", "title": "Ffplay", "text": ""}
{"id": "1079970", "revid": "287204", "url": "https://it.wikipedia.org/wiki?curid=1079970", "title": "Sindrome del terzo giorno", "text": "La sindrome del terzo giorno, \u00e8 un disturbo post-parto che associa inquietudine volta nei riguardi del neonato, irritabilit\u00e0 e umore depressivo di lieve intensit\u00e0. Preannuncia talvolta l'inizio di una psicosi da puerperio.\nInsorge in circa il 70% delle puerpere 2-3 giorni dopo il parto, e rappresenta un corteo sintomatologico costituito da alterazioni dell'umore della donna, quali ansia, tristezza, irritabilit\u00e0, facilit\u00e0 al pianto e agitazione immotivata nei confronti del neonato, del partner, dei familiari in genere, inclusi altri figli. \nLa donna lamenta astenia, difficolt\u00e0 nell'addormentamento e nell'alimentazione; si domanda continuamente se \u00e8 in grado nel modo giusto di prendersi cura del proprio bambino, se \u00e8 capace di assumersi le responsabilit\u00e0 nei suoi confronti. \n\u00c8 un disturbo transitorio e di lieve entit\u00e0 che si autolimita entro due-tre settimane, senza necessit\u00e0 di terapia farmacologica. In un continuum, il disturbo pu\u00f2 essere progressivamente pi\u00f9 grave fino alla psicosi puerperale. Tale continuum pu\u00f2 essere inquadrato in uno studio pi\u00f9 generale delle condizioni psichiche della donna in gravidanza, nel parto e nel puerperio, con le relative conseguenze sullo sviluppo psichico del neonato (psicologia perinatale)."}
{"id": "1079971", "revid": "130516", "url": "https://it.wikipedia.org/wiki?curid=1079971", "title": "Ffserver", "text": ""}
{"id": "1079979", "revid": "121831085", "url": "https://it.wikipedia.org/wiki?curid=1079979", "title": "Fratelli Alinari", "text": "Fratelli Alinari \u00e8 un'azienda italiana operante nel campo della fotografia, la pi\u00f9 antica del mondo, dell'immagine e della comunicazione.\nStoria.\nCostituita a Firenze nel 1852 dai fratelli Leopoldo (1832\u20131865), Giuseppe (1836\u20131890) e Romualdo Alinari (1830\u20131890), la societ\u00e0 Alinari fu la prima ditta fotografica ammessa al servizio dei Musei Vaticani, del Louvre e di vari musei italiani, attivit\u00e0 che prender\u00e0 forma nelle immagini delle opere d'arte presenti all'interno dei musei.\nIl catalogo Alinari si arricch\u00ec soprattutto grazie all'attivit\u00e0 di Vittorio, figlio di Leopoldo, che pubblic\u00f2 volumi illustrati dalle fotografie appositamente realizzate, come quello dedicato ai luoghi della \"Divina Commedia\".\nNel corso del Novecento le immagini dell'Alinari costituirono la maggior fonte d'illustrazioni (oltre il 10%) della grande editoria italiana.\nCatalogo.\nNegli archivi \u00e8 custodito il patrimonio dell'azienda dall'inizio della storia della fotografia (1839), con oltre 5,5 milioni di immagini originali (\"vintage\").\nPer mezzo di un accordo con il Ministero per i Beni e le Attivit\u00e0 Culturali, l'azienda ha ricevuto l'autorizzazione, in via non esclusiva, allo sfruttamento commerciale delle riprese fotografiche relative ai beni in consegna al MiBACT.\nAlinari gestisce numerosi corpus fotografici, anche di archivi terzi, attraverso accordi di rappresentanza con altre istituzioni italiane ed internazionali, quali Touring Club Italiano, Istituto Luce, \"L'Osservatore Romano\", Bildarchiv Monheim, ANSA, Rai Teche, MiBAC, R\u00e9union des Mus\u00e9es Nationaux, Topfoto, Ullstein, Folco Quilici, Fosco Maraini e tanti altri.\nMostre fotografiche.\nAlinari organizza mostre fotografiche direttamente oppure in cooperazione con la Fondazione Alinari per la Storia della Fotografia presso il museo: Alinari Image Museum (AIM) di Trieste, oppure anche presso altri enti e sedi.\nAlinari on-line.\nAlinari ha creato a partire dal 1998, un sistema di ricerca on-line, mediante database bilingue, che permette di consultare una selezione di circa immagini sia dei propri archivi sia degli archivi rappresentati da Alinari. Le immagini vengono digitalizzate sino a x pixel a 300dpi usando il dorso digitale da 80 megapixel di PhaseOne. Una copia (master file) viene salvata in formato TIFF a 16bit ad altissima risoluzione, con profilo colorimetrico Profoto, offline oltre che una seconda copia su pellicola speciale prodotta dalla Piql, conservandole in una speciale miniera situata nella regione dell'artico, garantendone la conservazione per oltre 500 anni, sotto i ghiacci perenni. (isole Svalbard).\nProgetti europei.\nL'azienda ha attivato a partire dal 1994 iniziative per partecipare a progetti tecnologici e culturali in progetti europei (progetti ICT, Horizon2020, Interreg, COST-Action, Fet-Open, SME Instruments, Erasmus+). Tra i principali progetti: Migrator 2000, 2Kan, Orpheus, SCHEMA, TNT, aceMedia, Ermione, Euridice, Tripod, Eurogene, Visito Tuscany, Glocal, Convergence, Paths, Decipher, HDRi, Qualinet, Ambrosia ed oggi MobiDig e Nemosine.\nLe maggiori aree di attivit\u00e0 sono nel capo del business to business, del turismo, del lusso e del business to education. I settori di maggiore interesse sono: compressione immagini in formato Jpeg-XS, MPEG-21, ricerca di immagini attraverso programmi di intelligenza artificiale basati sul content based retrieval, watermarking, analisi grafica forense, intelligent restoration, auto-tagging, sicurezza dei contenuti, conversione 2D-3D, applicazioni mobili, droni, foto aerofotogrammetriche, mostre virtuali.\nArchivio.\nLa documentazione prodotta dai fratelli Alinari durante il periodo della loro attivit\u00e0 nell'azienda di famiglia (fondata nel 1852) \u00e8 conservata a Firenze, presso la stessa sede dell'ente produttore, nel fondo \"Fratelli Alinari\" (estremi cronologici: 1854- ). L'archivio custodisce il grande patrimonio ritrattistico e documentario sull'arte, la storia, il folklore, il paesaggio, l'industria e la societ\u00e0 d'Italia, d'Europa e del resto del mondo, dalla seconda met\u00e0 dell'800 ad oggi, costituito da oltre 5.5 milioni di immagini originali (\"vintage\") provenienti da importanti corpus fotografici. Ai materiali degli archivi Alinari, Anderson, Brogi, Chauffourier, Fiorentini e Mannelli, si sono aggiunti, in anni pi\u00f9 recenti, altri negativi su lastra e su pellicola provenienti dalle collezioni Ansa, Balocchi, Betti-Borra, Bombelli, Courtald, Folco Quilici, Fosco Maraini, Michetti, Miniati, Mollino, Muzzani, Nunes Vais, Pozzar, Roger Viollet, Touring Club Italiano, Trombetta, Tuminello, Ullstein, Unterveger, Vannucci-Zauli, Zannier, Panatta Wulze, e tanti altri.\nNel 2019, la sede storica fu disdetta e l'archivio rimase senza sede.\nIn data 16 luglio 2020 la Regione Toscana ha costituito \"FAF Toscana - Fondazione Alinari per la fotografia\" \u00abper gestire, conservare e valorizzare il patrimonio fotografico Alinari\u00bb. La sede della Fondazione \u00e8 prevista a Villa Fabbricotti in Firenze."}
{"id": "1079980", "revid": "80339", "url": "https://it.wikipedia.org/wiki?curid=1079980", "title": "Monti Jablonovy", "text": ""}
{"id": "1079987", "revid": "21880", "url": "https://it.wikipedia.org/wiki?curid=1079987", "title": "Prosimii", "text": ""}
{"id": "1080006", "revid": "15128", "url": "https://it.wikipedia.org/wiki?curid=1080006", "title": "Esponenziale di matrice", "text": ""}
{"id": "1080009", "revid": "78273", "url": "https://it.wikipedia.org/wiki?curid=1080009", "title": "Prodotto matriciale", "text": ""}
{"id": "1080012", "revid": "12582", "url": "https://it.wikipedia.org/wiki?curid=1080012", "title": "Piazza d'Italia", "text": ""}
{"id": "1080016", "revid": "1543377", "url": "https://it.wikipedia.org/wiki?curid=1080016", "title": "Vincenzo Marra", "text": "Biografia.\nNel 1996 lascia l'attivit\u00e0 di fotografo sportivo per cimentarsi nel mondo del cinema.\nAlla fine degli anni Novanta ha scritto e diretto due corti, \"Una rosa, prego\" e \"La vestizione\". \nIl suo primo lungometraggio, \"Tornando a casa\", prodotto nel 2001 da Amedeo Pagani e Gianluca Arcopinto, distribuito dalla Sacher Film, ha vinto 18 premi internazionali, tra cui i premi come miglior film della Settimana internazionale della critica a Venezia e come Miglior film al Festival di Buenos Aires (Bafici). Inoltre Marra viene candidato al David di Donatello per il miglior regista esordiente.\nSuccessivamente firma due documentari: \"E.A.M. - Estranei alla massa\", che si aggiudica il Premio Pier Paolo Pasolini nel 2001 e partecipa in concorso a Locarno Festival l\u2019anno successivo, e \"Paesaggio a sud\", presente nella sezione Nuovi territori nella 60\u00aa Mostra internazionale d'arte cinematografica di Venezia.\nNel 2004 scrive e dirige il suo secondo lungometraggio, \"Vento di terra\", prodotto da Tilde Corsi e Gianni Romoli e distribuito dalla Mikado. Il film riceve numerosi premi, tra cui il premio Fipresci alla 61\u00aa Mostra internazionale d'arte cinematografica di Venezia, Miglior film al Festival di Gjion, Film rivelazione dell\u2019anno della Semaine de la Critique a Cannes, e la Grolla d'oro per il film pi\u00f9 visto in festival internazionali. \nNel 2005 \u00e8 nuovamente presente a Locarno nella competizione video con un documentario dal titolo \"58%\".\nNel 2006 dirige il documentario \"L'udienza \u00e8 aperta\", un'indagine sulla giustizia italiana dei nostri tempi, sulle sue istituzioni e i suoi protagonisti. Partendo dal Tribunale di Napoli illumina la condizione della giustizia in Italia. \"L\u2019udienza \u00e8 aperta\" ha partecipato alle Giornate degli autori a Venezia ed \u00e8 candidato al David di Donatello per il miglior documentario. \nNel 2007 \u00e8 in concorso a Venezia con \"L\u2019ora di punta\", che racconta la storia di un giovane agente della Guardia di Finanza la cui ambizione lo porta a cedere alle lusinghe economiche della corruzione. Il film vince la Palmera de Bronzo al Festival di Valencia. \nNel 2008 \u00e8 in concorso al Festival di Torino nella selezione italiana Doc con \"Il grande progetto\", documentario sulla riqualificazione urbana dell\u2019ex sito industriale di Bagnoli e si aggiudica il Premio Avanti. \n\"Il gemello\" \u00e8 stato presentato in concorso alle Giornate degli autori della 69\u00aa Mostra internazionale d'arte cinematografica di Venezia, \u00e8 stato distribuito al cinema dalla Pablo di Gianluca Arcopinto e si aggiudica la Menzione speciale della giuria ai Nastri d'argento 2013.\nNel 2013 realizza il film documentario \"L'amministratore\" che ha aperto la sezione Maxi della Festa del Cinema di Roma. \nLa Festa del Cinema di Roma nell'edizione del 2013 ha realizzato una retrospettiva sui film di documentario di Vincenzo Marra dedicati a Napoli. \nL'anno dopo realizza un episodio del film \"I ponti di Sarajevo\" presentati a Cannes nella selezione ufficiale come evento speciale. \nNel 2015 realizza il film di finzione \"La prima luce\", che viene distribuito in sala dalla BiM e viene presentato in concorso alle Giornate degli autori di Venezia. Il film si aggiudica il Premio Pasinetti. \nIl film successivo, intitolato \"L'equilibrio\", viene distribuito nelle sale nel 2017 dalla Warner Bros. ed \u00e8 presentato in concorso alle Giornate degli autori di Venezia."}
{"id": "1080018", "revid": "9316", "url": "https://it.wikipedia.org/wiki?curid=1080018", "title": "Aimara", "text": ""}
{"id": "1080021", "revid": "322321", "url": "https://it.wikipedia.org/wiki?curid=1080021", "title": "Luigi Capponi", "text": "Biografia.\nNacque da Francesco di Piero Capponi e Lodovica di Ristoro Machiavelli. Intrapresa la carriera ecclesiastica studi\u00f2 a Roma e a Perugia, laureandosi all'Universit\u00e0 la Sapienza in legge. Quale discendente di una delle pi\u00f9 illustri famiglie fiorentine, Papa Leone XI (Alessandro de' Medici) lo nomin\u00f2 tesoriere della Camera apostolica nel 1605 e nonostante il brevissimo pontificato del Medici, Papa Paolo V gli conferm\u00f2 la sua fiducia ammettendolo nella ristretta cerchia dei suoi consiglieri e collaboratori. Venne inviato come legato a Bologna il 27 agosto del 1614, dove fu incaricato di valutare e coordinare le iniziative volute dal pontefice per la bonifica del delta del Po e la regolamentazione delle acque nella regione.\nPer motivi di salute lasci\u00f2 la citt\u00e0, ma rimase legato ad Alessandro Ludovisi, arcivescovo di Bologna, che sal\u00ec al soglio pontificio con il nome di Gregorio XV nel 1621: il nuovo pontefice lo nomin\u00f2 arcivescovo di Ravenna, carica che ricopr\u00ec per oltre venticinque anni. A Ravenna cur\u00f2 molto la diocesi, fece una visita pastorale nelle parrocchie e indisse un sinodo diocesano nel 1627 e uno provinciale nel 1632. Abbell\u00ec la Cattedrale e il Palazzo arcivescovile.\nNel 1642 volle con s\u00e9, come teologo privato, lo scotista Bartolomeo Mastri da Meldola.\nNel 1645 rinunci\u00f2 alla diocesi per suo nipote Luca Torrigiani, stabilendosi a Roma. Gi\u00e0 dal 1623 faceva parte della Congregazione de Propaganda Fide, composta da cardinali che coordinavano l'attivit\u00e0 missionaria. Dopo la fuga da Roma del cardinale Antonio Barberini il Giovane, per l'ostilit\u00e0 con il nuovo pontefice Innocenzo X Pamphili, il Capponi gli successe nella carica di proprefetto.\nIn quegli anni Propaganda Fide si scontr\u00f2 con gli interessi dei gesuiti e il Capponi cerc\u00f2 di conciliare le esigenze di entrambi, riconoscendo loro una certa autonomia nei territori di missione.\nNell'agosto 1649 fu nominato bibliotecario della Vaticana, incarico che mantenne fino alla morte. Qui ebbe validi collaboratori e regol\u00f2 il restauro dei manoscritti, i doveri dei custodi, le modalit\u00e0 per la consultazione, la politica dei nuovi acquisti, eccetera.\nTrascorse gli ultimi anni della sua vita a Roma e nella sua villa a Frascati. Mor\u00ec nel 1659 e venne sepolto a San Lorenzo in Lucina, chiesa della quale era stato cardinale titolare. Nel suo testamento lasci\u00f2 una parte dei suoi beni alla Propaganda Fide perch\u00e9 facesse costruire e attrezzare una stamperia, mentre tutti i manoscritti della sua raccolta privata furono donati alla Biblioteca Vaticana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1080025", "revid": "287204", "url": "https://it.wikipedia.org/wiki?curid=1080025", "title": "Nazionale di hockey su ghiaccio maschile della Lettonia", "text": "La nazionale di hockey su ghiaccio della Lettonia (Latvijas hokeja izlase) \u00e8 controllata dalla Federazione lettone di hockey su ghiaccio. La nazionale lettone \u00e8 esistita come nazionale indipendente fino al 1939 e poi a partire dal 1993. Nei restanti anni il paese era parte dell'Unione Sovietica."}
{"id": "1080027", "revid": "36426", "url": "https://it.wikipedia.org/wiki?curid=1080027", "title": "Vescovo di Cervia", "text": ""}
{"id": "1080028", "revid": "36426", "url": "https://it.wikipedia.org/wiki?curid=1080028", "title": "Vescovo di Reggio Emilia", "text": ""}
{"id": "1080029", "revid": "36426", "url": "https://it.wikipedia.org/wiki?curid=1080029", "title": "Vescovo di Todi", "text": ""}
{"id": "1080030", "revid": "36426", "url": "https://it.wikipedia.org/wiki?curid=1080030", "title": "Vescovo di Ferrara", "text": ""}
{"id": "1080031", "revid": "1728", "url": "https://it.wikipedia.org/wiki?curid=1080031", "title": "Vescovo di Osimo", "text": ""}
{"id": "1080034", "revid": "36426", "url": "https://it.wikipedia.org/wiki?curid=1080034", "title": "Vescovo di Amelia", "text": ""}
{"id": "1080035", "revid": "287204", "url": "https://it.wikipedia.org/wiki?curid=1080035", "title": "Abbazia di San Giuliano (Genova)", "text": "Labbazia di San Giuliano \u00e8 un luogo di culto cattolico situato nel quartiere di Albaro, sul lungomare Lombardo, nel comune di Genova nella citt\u00e0 metropolitana di Genova.\nFino all'inizio del Novecento, quando ancora non era stata aperta la strada litoranea (l'odierna corso Italia), appariva in una posizione dominante sugli scogli ed era raggiungibile unicamente dall'alto della collina lungo strette cr\u00eauze tra le ville patrizie che vi sorgevano numerose. All'abbazia ha dedicato una poesia (\"Nell'Abazia di San Giuliano\", 1907) il poeta Guido Gozzano, che era solito frequentare il vicino albergo San Giuliano, pi\u00f9 conosciuto come \"La Marinetta\".\nStoria.\nL'abbazia, unica superstite di alcuni piccoli complessi monastici che si trovavano un tempo lungo il litorale di Albaro o nelle immediate vicinanze, demoliti per l'apertura di corso Italia o l'espansione edilizia nella zona, ha origini antiche ed il primo documento ufficiale in cui la chiesa viene menzionata \u00e8 un atto di vendita che porta la data del 17 giugno 1282 (la porta della chiesa era il luogo dove avveniva l'accordo, con il prete come testimone). Intitolata a san Giuliano, evangelizzatore cristiano martirizzato nel 304 durante la persecuzione di Diocleziano, secondo varie fonti sarebbe stata fondata nel 1240 dai frati francescani, mentre altre riportano una possibile esistenza precedente all'anno 1000.\nI francescani nel 1308 si trasferirono nella chiesa di San Francesco d'Albaro e ad essi subentrarono i monaci cistercensi, che nel 1429 cedettero il complesso ai benedettini dell'abbazia di San Fruttuoso che vi apportarono sostanziali modifiche; quando l'abbazia di San Fruttuoso venne sottoposta alla vicina abbazia della Cervara anche San Giuliano pass\u00f2 alle dipendenze di quest'ultima. L'abbazia di San Giuliano tuttavia non godette mai di rendite sostanziose, e i pochi religiosi che l'abitavano ricevevano annualmente un sussidio dagli altri monasteri benedettini del Genovesato.\nI benedettini, appartenenti alla congregazione di santa Giustina, in seguito detta \"cassinese\", vi rimasero fino al 1798, quando a seguito delle leggi di soppressione degli ordini religiosi emanate dalla Repubblica Ligure dovettero abbandonare il complesso, che venne venduto e convertito in abitazione privata. Secondo il Remondini nel complesso sarebbe stata addirittura installata una fabbrica di biacca.\nNel 1842 il proprietario Luigi Rolla lo cedette ai certosini, grazie anche ad un finanziamento del re Carlo Alberto. I certosini vi rimasero per\u00f2 solo poco pi\u00f9 di un anno: nel 1844 l'abbazia pass\u00f2 ai benedettini della nuova congregazione sublacense, fondata l'anno precedente dall'abate Pietro Francesco Casaretto, che vi sarebbero rimasti, non senza contrasti, fino alla definitiva chiusura nel 1939: una nuova legge di soppressione emanata dal governo sabaudo nel 1855 prevedeva infatti l'esproprio del complesso, ma alla vendita si arriv\u00f2 solo dieci anni pi\u00f9 tardi. Lo stesso Casaretto si impegn\u00f2 per impedire la vendita, anche con ricorsi legali, e quando l'esproprio parve comunque inevitabile si adoper\u00f2 affinch\u00e9 fosse acquistato da persone amiche; nel 1865 l'abbazia fu acquistata dalla famiglia Adorno che nel 1870 la rivendette ai benedettini.\nIl complesso fu risparmiato dagli sbancamenti realizzati intorno al 1914 per l'apertura di corso Italia, a differenza della non lontana chiesa dei Santi Nazario e Celso, che sorgeva \"in ripa maris\" sulle scogliere di punta Vagno. Il complesso monastico fu salvaguardato sbancando la collina a monte dell'abbazia, mentre un percorso pedonale, denominato lungomare Lombardo, aggira l'edificio a mare, dove oggi si trovano vari stabilimenti balneari, la cui presenza limita il rapporto con la spiaggia di questo percorso pedonale, che secondo alcune associazioni ambientaliste, considerato il suo valore paesaggistico, dovrebbe essere reso pienamente fruibile al pubblico con la rimozione delle strutture a mare. In occasione della realizzazione di corso Italia vennero rifatti, in stile neoromanico, i prospetti a monte dell'edificio.\nNel corso della seconda guerra mondiale sub\u00ec diversi danni alla struttura ed altre vicissitudini anche nell'immediato dopoguerra: il convento fu adibito a ricovero per sfollati, mentre la chiesa rimase a lungo in disuso e chiusa al culto.\nLasciato per anni in stato di abbandono a partire dagli anni settanta, in varie riprese, il complesso fu sottoposto a parziali lavori di manutenzione ma solo nel 1986 fu oggetto di un completo restauro; nel 1992, in occasione delle celebrazioni colombiane, fu restaurata la facciata. Altri interventi seguirono nei primi anni duemila. Nonostante il lungo periodo di abbandono e diversi tentativi di restauro interrotti per mancanza di fondi e problemi burocratici, la struttura si presenta oggi in un discreto stato di conservazione. La chiesa \u00e8 tuttora propriet\u00e0 dell'ordine benedettino, con decreto del cardinal Angelo Bagnasco del 18 febbraio 2015 \u00e8 stata ridotta \"ad uso profano non indecoroso\", mentre il resto del complesso appartiene al demanio dello Stato che l'ha affidato al Ministero dei Beni Culturali.\nDescrizione.\nEsterno.\nIl complesso, che si presenta oggi nel suo aspetto quattrocentesco, in stile romanico-gotico, \u00e8 formato dal convento, dalla chiesa e da un piccolo chiostro. La chiesa, con l'ingresso a levante, sorge sul lato a mare, addossata al convento. Il campanile, dipinto a bande bianche e nere, termina con una cuspide piramidale e quattro pinnacoli agli angoli. Notevole il portale in pietra nera, opera del XVI secolo, secondo alcuni proveniente dalla scomparsa abbazia di San Benigno, che sorgeva nei pressi della Lanterna.\nInterno.\nL'interno, a navata unica, ha quattro cappelle laterali. Vi sono conservati un crocifisso in legno della scuola del Maragliano e una cancellata in marmo, posta a cingere la prima cappella di sinistra, con rilievi del XV e XVI secolo. \u00c8 inoltre presente nelle lesene dell'abside un ciclo di affreschi raffigurante la \"Vergine e Santi\", attribuito alla scuola dei pittori pavesi Lorenzo e Bernardino Fasolo. Il coro in noce massiccio proviene dalla vecchia chiesa di San Teodoro, demolita per l'ampliamento del porto e la nuova viabilit\u00e0 intorno al 1870 e ricostruita poco distante.\nPrima della soppressione del 1798 vi si conservavano diverse opere d'arte: secondo il Ratti vi erano tre dipinti di Luca Cambiaso raffiguranti scene della Passione di Cristo (\"Orazione nell'Orto\", \"Caduta di Ges\u00f9 sotto la croce\", \"Crocifissione\"). Un'altra crocifissione, tradizionalmente considerata di Donato de' Bardi, ma gi\u00e0 attribuita dall'Alizeri a Ludovico Brea, in base a recenti valutazioni potrebbe invece essere opera di Giovanni Mazone (o Massone)."}
{"id": "1080036", "revid": "36426", "url": "https://it.wikipedia.org/wiki?curid=1080036", "title": "Vescovo di Ariano", "text": ""}
{"id": "1080037", "revid": "36426", "url": "https://it.wikipedia.org/wiki?curid=1080037", "title": "Vescovo di Vienna", "text": ""}
{"id": "1080038", "revid": "36426", "url": "https://it.wikipedia.org/wiki?curid=1080038", "title": "Arcivescovo di Creta", "text": ""}
{"id": "1080039", "revid": "36426", "url": "https://it.wikipedia.org/wiki?curid=1080039", "title": "Arcivescovo di Olomouc", "text": ""}
{"id": "1080040", "revid": "36426", "url": "https://it.wikipedia.org/wiki?curid=1080040", "title": "Arcivescovo di Tolosa", "text": ""}
{"id": "1080043", "revid": "1433186", "url": "https://it.wikipedia.org/wiki?curid=1080043", "title": "Juana D\u00edaz", "text": "Juana D\u00edaz \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Jayuya, Orocovis e Villalba, a est con Coamo e Santa Isabel e a ovest con Ponce. \u00c8 bagnata a sud dalle acque del Mar dei Caraibi. Il comune, che fu fondato nel 1798, oggi conta una popolazione di oltre 50.000 abitanti ed \u00e8 suddiviso in 13 circoscrizioni (\"barrios\")."}
{"id": "1080044", "revid": "287204", "url": "https://it.wikipedia.org/wiki?curid=1080044", "title": "Juana Diaz", "text": ""}
{"id": "1080047", "revid": "42081", "url": "https://it.wikipedia.org/wiki?curid=1080047", "title": "Chiesa di Ges\u00f9 Cristo dei Santi degli Ultimi Giorni in Italia", "text": ""}
{"id": "1080070", "revid": "28592", "url": "https://it.wikipedia.org/wiki?curid=1080070", "title": "Xenofobe", "text": ""}
{"id": "1080079", "revid": "1318658", "url": "https://it.wikipedia.org/wiki?curid=1080079", "title": "The Mighty Mighty Bosstones", "text": "I Mighty Mighty Bosstones, provenienti da Boston, Massachusetts (USA), sono stati un gruppo ska punk (o ska-core), con influenze hardcore punk e third wave of ska. Il gruppo ha inciso diversi album, oltre a extended play e singoli, e ha raggiunto una discreta notoriet\u00e0 mondiale.\nIl gruppo ha annunciato lo scioglimento il gennaio 2022.\nStoria del gruppo.\nLa band si forma agli inizi degli anni ottanta sotto l'influenza del movimento musicale britannico 2 tones ska, nonch\u00e9 di band famose del momento come The Clash, AC/DC, Mot\u00f6rhead e Stiff Little Fingers.\nNata dall'incontro tra il bassista Joe Gittleman (che suonava nella band locale \"Gang Green\") ed il cantante Dicky Barrett (anch'egli facente parte originariamente della band locale \"Impact Unit\" e, successivamente, \"Cheap Skates\"), la band si completa con l'aggiunta di John Timothy Burton (sassofonista), Nate Albert (chitarrista), Josh Dalsimer (batterista) e Tim Bridewell (trombettista).\nNel 1985 la band incide il suo primo brano \"The Cave\" all'interno della compilation di vari gruppi ska punk \"Mash It Up\", e nel 1989 pubblica, con l'etichetta discografica indipendente Taang! Records, il suo primo album Devil's Night Out. Sebbene criticato da alcuni fan per il leggero spostamento musicale verso l'hardcore punk il disco ottiene un discreto successo.\nAll'album fanno seguito la pubblicazione, sempre con la stessa etichetta, di alcuni EP (come, \"Where'd You Go?\" contenente diverse cover come \"Sweet Emotion\" degli Aerosmith, \"Enter Sandman\" dei Metallica e \"Ain't Talkin\" di Van Halen) nonch\u00e9, nel 1991 il loro successivo album \"More Noise and Other Disturbances\". Il successo di vendite di quest'ultimo lavoro, unitamente all'esplosione dei dissidi con la casa discografica, spingono la band nel 1993 a firmare un contratto con la major Mercury.\nNel 2004 Dicky Barrett \u00e8 presente ad un concerto tributo ai Ramones per il trentesimo anniversario della fondazione del gruppo (immortalato nel film-documentario \"\") insieme a Henry Rollins dei Black Flag, Steve Jones dei Sex Pistols, Brett Gurewitz dei Bad Religion, Tim Armstrong dei Rancid ed altri ancora."}
{"id": "1080081", "revid": "24281", "url": "https://it.wikipedia.org/wiki?curid=1080081", "title": "Mighty Mighty Bosstones", "text": ""}
{"id": "1080083", "revid": "228587", "url": "https://it.wikipedia.org/wiki?curid=1080083", "title": "Pietro Guadagni Torrigiani", "text": "Biografia.\nPietro accett\u00f2 di buon grado, anche perch\u00e9 difficilmente in quanto secondogenito avrebbe avuto l'occasione di avere una fortuna come quella ereditata dallo zio: terreni e fabbricati in tutta la Toscana, fattorie, sei ville (di Panna, di Galliano, di Castelfiorentino, di San Martino alla Palma, di Quinto Alto e di Camigliano) e tre palazzi a Firenze (Palazzo Bartolini Torrigiani, il Casino in via del Campuccio e il Palazzo Torrigiani in via Romana), per non contare i beni mobili, le raccolte d'arte e tutte le varie ricchezze in contanti e rendite.\nAi primi dell'Ottocento eredit\u00f2 anche dai Guadagni, con il passaggio nel suo patrimonio anche del Palazzo Del Nero, appartenuto a Ottavia Guadagni Del Nero, sua sorella e vedova del barone Cerbone Filippo del Nero.\nAder\u00ec alla massoneria e fece realizzare il vasto Giardino Torrigiani, ricco di simbologie massoniche.\nFu suo erede il marchese Luigi Torrigiani."}
{"id": "1080086", "revid": "122238386", "url": "https://it.wikipedia.org/wiki?curid=1080086", "title": "Football Club Fastav Zl\u00edn", "text": "Il Football Club Fastav Zl\u00edn, meglio noto come Fastav Zl\u00edn, \u00e8 una societ\u00e0 calcistica ceca con sede nella citt\u00e0 di Zl\u00edn. I colori sociali sono il blu e il giallo. Gioca le partite casalinghe allo stadio Letn\u00e1 e milita in 1. liga, la massima serie del campionato ceco di calcio.\nNel 2017, a quasi cent'anni dalla fondazione, lo storico club ha ottenuto il suo primo titolo nazionale battendo l' nella finale per la coppa nazionale, ottenendo cos\u00ec di fatto l'accesso diretto alla fase a gironi della UEFA Europa League 2017-2018.\nStoria.\nFondata nel 1919 con il nome di SK Zlin, il club \u00e8 una delle squadre pi\u00f9 longeve della Repubblica Ceca. Nel corso della sua storia ha cambiato molte volte il nome societario, dovuto agli accordi con gli sponsor. Nel 1970 ottiene la sua prima partecipazione ad una competizione europea.\nNel 2012 la squadra acquisisce la nuova denominazione di \u2018\u2018Fastav Zlin\u2019\u2019. Nonostante sia uno dei club pi\u00f9 importanti in patria, il club vince il suo primo trofeo solo nel 2017, conquistando la Coppa della Repubblica Ceca. Questo trionfo permette ai cechi di prendere parte alla fase a gironi di UEFA Europa League 2017-2018, ma l\u2019avventura europea di conclude con il quarto posto e soltanto due punti totalizzati nel gruppo F (alle spalle di Lokomotiv Mosca, e Sheriff Tiraspol).\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2020-2021.\n\"Aggiornata al 6 febbraio 2021.\""}
{"id": "1080088", "revid": "36426", "url": "https://it.wikipedia.org/wiki?curid=1080088", "title": "Pietro Guadagni", "text": ""}
{"id": "1080090", "revid": "1745361", "url": "https://it.wikipedia.org/wiki?curid=1080090", "title": "Cereali", "text": "I Cereali sono un'ampia variet\u00e0 di prodotti agricoli di interesse alimentare. Sono per la maggior parte piante della famiglia delle Poaceae, coltivate per il loro grano (un frutto a parete sottile attaccato al seme, caratteristico della famiglia). Sono inclusi nella categoria i cereali principali come grano, riso, mais, orzo, avena e segale, e cereali minori come sorgo, miglio, teff, triticale, scagliola o Lacrime di Giobbe. Appartengono inoltre ai cereali anche piante di altre famiglie botaniche, come per esempio il grano saraceno, o la quinoa, che hanno in comune il fatto di essere coltivate per il loro grano.\nL'attuale coltivazione dei cereali \u00e8 il prodotto dell'addomesticamento nel corso di migliaia di anni. Molti cereali all'inizio del loro addomesticamento promossero la comparsa di civilt\u00e0 a essi associate, per la possibilit\u00e0 della creazione di un surplus agricolo. Esempi sono il grano, alla base dello sviluppo della civilt\u00e0 mesopotamica e di quella egizia, il riso, alla base delle civilt\u00e0 orientali, e il mais, alla base delle civilt\u00e0 amerindie.\nI cereali contengono amido. Il germe di seme contiene inoltre lipidi in proporzioni variabili che consentono l'estrazione dell'olio vegetale. Il seme \u00e8 circondato da un guscio formato soprattutto dalla cellulosa, componente fondamentale della fibra alimentare. Sono utilizzati nell'alimentazione umana (in particolare grano, riso e mais) e del bestiame, nonch\u00e9 nella produzione industriale di vari prodotti.\nEtimologia.\nIl termine \"cereale\" deriva da Cerere (\"Ceres\" in latino), dea romana delle messi e dei campi.\nStoria.\nL'umanit\u00e0 esiste da circa 2,5 milioni di anni, ma i cereali sono stati introdotti nella dieta circa 10\u00a0000 anni fa, durante la rivoluzione neolitica e lo sviluppo dell'agricoltura. L'essere umano \u00e8 passato da una dieta basata sulla caccia e sulla raccolta a una dieta ad alto contenuto di cereali.\nQuesto cambiamento nella dieta si \u00e8 verificato a un ritmo adeguato in un periodo di tempo abbastanza lungo dal punto di vista evolutivo, con modifiche molto vantaggiose durante gli ultimi decenni del XX secolo e l'inizio del XXI secolo, come conseguenza della rivoluzione verde e della progressiva diffusione di alimenti di facile reperibilita e consumo. Tuttavia, il nostro genoma e la nostra fisiologia \u00e8 molto cambiata negli ultimi 1. 000 anni, il che ha portato a una dieta basata sul consumo di cereali, a basso contenuti di grassi con predilezione di quelli insaturi, un buon consumo di fibre e scarso consumo di sale come la dieta mediterranea. Alcuni autori ritengono che questa ipotesi abbia portato a un quadro evolutivo migliore con un valido quadro teorico, anche se tale visione \u00e8 contestata da altri, che ritengono che essa non rifletta la flessibilit\u00e0, la variabilit\u00e0 e l'adattabilit\u00e0 nel comportamento alimentare e nella salute dell'uomo nel passato e nel presente.\nA seguito delle due guerre mondiali, la necessit\u00e0 di aumentare la produzione agricola divenne evidente per soddisfare la crescente domanda di cibo della popolazione. Le strategie messe in atto per risolvere questo problema, durante la cosiddetta rivoluzione verde, hanno avuto successo in termini di produzione ma non hanno dato sufficiente importanza alla qualit\u00e0. Tuttavia si sono sviluppate le variet\u00e0 di cereali che si coltivano oggi, che hanno un buon contenuto di carboidrati e una buona qualit\u00e0 nutritiva, e che hanno soppiantato anche le colture di legumi. Questi cereali ad alto rendimento presentano carenze di aminoacidi essenziali che possono essere colmate attraverso una sana alimentazione e contenuti bilanciati di acidi grassi essenziali, vitamine, minerali e altri fattori di qualit\u00e0 nutritiva.\nLa \"Nutrition Society\", fondata nel 1941 in Gran Bretagna, si \u00e8 concentrata sul miglioramento della coltivazione del grano. Le specie sono state selezionate per ottenere variet\u00e0 resistenti ai climi estremi e ai parassiti, con un alto contenuto di glutine, le cui propriet\u00e0 viscoelastiche e adesive uniche sono molto richieste dall'industria alimentare, in quanto facilitano la preparazione di impasti, alimenti trasformati e vari additivi. Il progetto \u00e8 stato un successo relativo alla produzione, con tassi attuali superiori a 700 milioni di tonnellate all'anno, ma ha causato un cambiamento nella genetica del grano. Il grano moderno (circa il 95% del grano oggi coltivato) \u00e8 una specie ibrida che contiene una maggiore quantit\u00e0 di glutine (circa l'80-90% delle proteine totali), la cui capacit\u00e0 immunogenica e citotossica non \u00e8 mai stata dimostrata, in grado di attraversare sia la barriera intestinale sia la barriera emato-encefalica e accedere al cervello.\nSi ipotizza che questa modificazione genetica del grano e l'aumento del consumo di glutine, non siano stati troppo elevati e in un periodo di tempo eccessivamente breve per consentire l'adattamento del nostro sistema immunitario, con un mai provato aumento dei disturbi legati al glutine, anche se questa teoria non \u00e8 ancora del tutto chiarita.\nLe prove storiche e archeologiche dimostrano che, prima della rivoluzione agricola, gli esseri umani generalmente non mostravano segni o sintomi di malattie croniche oggi presenti in larga parte dovute a uno stile di vita sedentario e a diete incomplete e inadatte all'essere umano (es. la paleodieta). Vari studi etnologici e archeologici rivelano che, in concomitanza con l'inserimento dei cereali nella dieta, si sono verificate una serie di conseguenze positive sulla salute, tra cui l'aumento della statura, l'aumento dell'aspettativa di vita e la diminuzione delle malattie infettive, mortalit\u00e0 infantile, malattie neurologiche e psichiatriche, molteplici carenze nutrizionali, inclusa l'anemia da carenza di ferro, disturbi minerali che colpiscono sia le ossa (rachitismo, osteopenia, osteoporosi) sia i denti (ipoplasia dello smalto dentale, cavit\u00e0 dentali) e altre carenze di minerali e vitamine. Parte di questi effetti positivi sono stati integrati dal progresso dell'igiene, dallo sviluppo della medicina e dall'integrazione di diete con altre fonti di nutrienti, ottenendo una riduzione della mortalit\u00e0 infantile e un'aspettativa di vita media pi\u00f9 lunga. Tuttavia, la maggior parte delle conseguenze negative dovute a uno scarso apporto di cereali e a diete non adeguate per l'essere umano (es. paleodieta) sono ancora presenti oggi: il passaggio da una dieta basata sulla caccia e la raccolta a diete ad alto contenuto di cereali e allo stile di vita occidentale, \u00e8 associata a una migliore qualit\u00e0 della vita, se basato su una dieta adeguata come quella mediterranea e un'adeguata attivit\u00e0 fisica che comporta una diminuzione di diabete di tipo 2, aterosclerosi, malattie psichiatriche, disturbi neurologici e altre malattie croniche o degenerative.\nDurante la seconda guerra mondiale, il consumo di grano e altri cereali \u00e8 aumentato grazie a nuove tecniche seminative e migliori forniture. L'analisi dei ricoveri ospedalieri psichiatrici di cinque paesi ha mostrato una diminuzione dei ricoveri per schizofrenia, correlata all'aumento percentuale del consumo di grano. Al contrario, negli Stati Uniti, dove c'\u00e8 stato una diminuzione del consumo di grano privilegiando alimenti ricchi di grassi saturi e zuccheri semplici, sono aumentate le ammissioni per schizofrenia, quindi si \u00e8 ipotizzato che la schizofrenia sia rara se il consumo di cereali \u00e8 adeguato. Questa ipotesi \u00e8 stata successivamente corroborata da uno studio antropologico nelle isole del Pacifico meridionale, che ha mostrato che la prevalenza della schizofrenia era bassa nei paesi a buon consumo di grano e aumentata con l'introduzione di cibi ricchi di grassi saturi e zuccheri semplici nelle isole. \u00c8 stata dimostrata la relazione di schizofrenia in una parte dei pazienti con consumo di glutine, indipendentemente dalla predisposizione genetica, cio\u00e8 sia nei pazienti celiaci sia non celiaci.\nDescrizione.\n\"Cereali\" non \u00e8 un termine botanico, quindi non corrisponde alla famiglia delle poacee (o graminacee), come molti credono, ma letterario e storico: indica tutte le \u00abpiante erbacee che producono frutti i quali, macinati, danno farina da farne pane e altri cibi\u00bb. Comprende perci\u00f2 tutte le piante i cui frutti o semi ricchi di amido sono usati dall'uomo per ricavarne polente, minestre, pane, paste da cuocere e altri prodotti amilacei. Non essendo un seme, la patata (tubero), pur ricca d'amido, non \u00e8 un cereale, mentre non solo frumento e riso, ma anche grano saraceno, quinoa e amaranto sono cereali. In senso proprio, quindi, non esistono gli \"pseudo-cereali\".\nErroneamente, per\u00f2, si \u00e8 diffuso l'uso del termine come sinonimo delle piante monocotiledoni della famiglia delle Poacee o Graminacee, appartenenti alle sottofamiglie\nIl termine cereale, invece, deve essere esteso anche ad altre piante, non monocotiledoni come le Graminacee, ma dicotiledoni, talora dette impropriamente pseudocereali (seguendo la terminologia inglese), delle famiglie\nI cereali sono raccolti in grandissime quantit\u00e0 e in molti paesi in via di sviluppo rappresentano l'alimento principale nella dieta della popolazione. Nei paesi sviluppati, seppur non sia paragonabile a quello dei paesi in via di sviluppo, il consumo dei cereali nelle diete di tutti \u00e8 consistente.\nLa diffusa produzione \u00e8 giustificata dalla facilit\u00e0 di coltivazione nonostante le condizioni ambientali spesso proibitive per tante altre colture. Ricchi di amido, sono caratterizzati dall'altissima digeribilit\u00e0 e la facilit\u00e0 di conservazione, anche come farine, il che contribuisce a una larga diffusione di essi.\nA rendere ancora pi\u00f9 facile oggi la produzione, oltre alle caratteristiche naturali proprie dei cereali gi\u00e0 elencate, si aggiunge anche l'introduzione di macchinari che velocizzano le operazioni di semina e raccolto e si aggiunge anche che non esauriscono le risorse del terreno.\nSpecie.\nLe specie che rientrano in questa categoria agronomica appartengono principalmente alla famiglia delle Poaceae (graminacee), il cui frutto \u00e8 inseparabile dal seme; tuttavia, a volte sono incluse anche piante con semi simili a cereali di altre famiglie, come quinoa, grano saraceno, amaranto, huauzontle o girasole. Alcuni autori chiamano quest'ultima specie \"falsi cereali\" o \"Pseudocereale\".\nLe specie principali sono: riso, mais, frumento, avena, sorgo, segale, orzo, miglio.\nUtilizzo.\nNel cibo umano.\nI cereali pi\u00f9 utilizzati nel consumo umano sono il grano, il riso e successivamente il mais. L'orzo viene utilizzato principalmente nella produzione di birra per produrre malto.\nI cereali contenenti glutine, in particolare il frumento, sono utilizzati principalmente per fare pane e pasta. Il glutine \u00e8 molto apprezzato per le sue qualit\u00e0 viscoelastiche uniche, che forniscono elasticit\u00e0 all'impasto della farina, che consente al pane di guadagnare volume insieme alla fermentazione, cos\u00ec come la consistenza elastica e soffice dei pani e degli impasti da forno. Queste caratteristiche fisiche del glutine facilitano la produzione di numerosi alimenti trasformati, fast food e additivi alimentari, il cui consumo \u00e8 aumentato drasticamente a causa del processo di industrializzazione globale e dell'occidentalizzazione della dieta. Come additivo, viene utilizzato per conferire viscosit\u00e0, spessore o volume a un gran numero di prodotti alimentari, il che provoca la presenza di proteine tossiche per una parte della popolazione in prodotti meno sospetti. Pi\u00f9 della met\u00e0 degli alimenti sul mercato contiene glutine di frumento, orzo, segale o avena come addensante o legante, sotto forma di contaminazione incrociata o addirittura adulterazione.\nTradizionalmente, i cereali con glutine sono chiamati \"cereali da pane\", tuttavia, \u00e8 anche possibile realizzare pane senza glutine con farine di altri cereali, come mais e riso, Pseudocereale (come amaranto, quinoa, grano saraceno o teff) e cereali minori (come sorgo o miglio).\nAlcuni grani grossi sono stati riconvertiti al gusto odierno con il ritorno all'agricoltura biologica come il farro, la segale o l'avena.\nAlcuni cereali, come l'avena o il riso, vengono utilizzati per produrre il cosiddetto \"latte vegetale\".\nAltre piante come la quinoa, tradizionalmente coltivata in Sud America, hanno un mercato in crescita, soprattutto nell'area dell'agricoltura biologica. \u00c8 opportuno chiarire che la quinoa \u00e8 uno pseudocereale, appartenente alla sottofamiglia delle Chenopodioideae delle amaranto.\nAlimentazione degli animali.\nGran parte della produzione mondiale viene utilizzata per l'alimentazione del bestiame: nei paesi sviluppati, il 56% del consumo di cereali avviene nei mangimi per bestiame, il 23% nei paesi in via di sviluppo. A livello globale, il 37% della produzione di cereali viene utilizzata per nutrire gli animali da allevamento.\nPraticamente tutti i cereali vengono utilizzati nell'alimentazione animale, compreso il grano, tradizionalmente riservato agli uomini, in varie forme:\nOltre al grano, alcuni cereali forniscono anche foraggio e paglia.\nUsi industriali.\nAlcuni degli usi dei cereali nell'industria sono i seguenti:\nSistema di post-raccolta.\nI cereali attraversano diverse fasi attraverso una complessa e lunga filiera, che inizia alla raccolta e termina al consumo. Questo processo \u00e8 fondamentalmente costituito da tre aree differenti. Le prime tappe dalla raccolta allo stoccaggio del grano. Il secondo - metodi di lavorazione preliminari - prevede un trattamento aggiuntivo del grano, ma i prodotti non saranno ancora trovati idonei al consumo diretto. Prima del consumo, devono passare attraverso una terza fase di lavorazione, come la cottura a vapore.\nIl pilling \u00e8 il processo mediante il quale viene rimosso il cereale, sia esso grano, orzo, riso, ecc. Polpa all'interno di un guscio.\nLa maggior parte dei cereali commestibili raccolti ai tropici vengono persi a causa di tecniche di manipolazione, conservazione e lavorazione inadeguate. Si stima che queste perdite oscillino tra il 10 e il 25% del raccolto. Le cause pi\u00f9 comuni di queste perdite sono:\nLa lavorazione dei cereali influisce sulla composizione chimica e sul valore nutritivo (ci\u00f2 significa che la loro composizione nutritiva viene modificata) dei prodotti preparati con i cereali. I nutrienti si distribuiscono in modo eterogeneo nelle diverse componenti del chicco (germe, endosperma, rivestimento del seme e diversi strati che lo ricoprono). Non esiste un modello uniforme per diversi tipi di cereali. Gli effetti pi\u00f9 importanti della lavorazione sul valore nutritivo dei cereali sono legati a:\nProduzione.\nLa tabella seguente illustra le produzioni annuali in tonnellate per il 1961 e 2010, ordinate in modo decrescente in base alla produzione del 2010. Sono indicati anche il grano saraceno e la quinoa, tra i cereali non appartenenti alle poacee, definiti come pseudocereali nella tabella originale in lingua inglese.\nColtivazione.\nAnche se ogni specie di cereali ha le proprie caratteristiche, la metodologia di coltivazione \u00e8 quasi uguale per tutte. Sono piante annuali, di conseguenza fioriscono, producono frutti e muoiono.\nFrumento, segale, triticale, avena, orzo e farro sono i cereali della stagione fredda. Sono robusti e preferiscono climi moderati; cessano di crescere in climi caldi. I cereali della stagione calda sono pi\u00f9 delicati e preferiscono climi caldi.\nL'orzo e la segale sono i cereali pi\u00f9 resistenti, capaci di sopravvivere agli inverni rigidi della Siberia.\nMolti cereali della stagione fredda crescono tuttavia anche ai tropici, altri solo nelle pi\u00f9 fredde zone montuose, dove \u00e8 possibile pi\u00f9 di un raccolto in un anno.\nSemina.\nI cereali della stagione calda crescono nelle pianure tropicali tutto l'anno e nelle zone a clima temperato durante i periodi meno freddi.\nIl riso si coltiva in campi allagati nonostante in qualche caso cresca anche in zone asciutte. Altri cereali da clima caldo, come il sorgo, crescono nei climi aridi.\nI cereali della stagione fredda crescono spesso in climi temperati. La maggior parte delle variet\u00e0 di una particolare specie sono entrambi tipi da inverno e primavera. Le variet\u00e0 invernali vengono seminate in autunno, germinano e si sviluppano, poi diventano dormienti durante l'inverno. Riprenderanno a crescere durante la primavera per maturare a inizio estate. Ci\u00f2 consente un ottimale utilizzo dell'acqua e libera la terra per un'altra coltivazione. La variet\u00e0 invernale non fiorisce fino alla primavera poich\u00e9 necessita di esposizione a basse temperature per una lunghezza di tempo geneticamente determinata. Dove gli inverni sono caldi, gli agricoltori coltivano le variet\u00e0 pi\u00f9 adatte alla primavera. I cereali della stagione primaverile vengono seminati all'inizio della primavera per maturare pi\u00f9 tardi la stessa estate. Richiedono pi\u00f9 irrigazione ma producono meno raccolto rispetto al tipo invernale. Nei paesi freddi come il Canada, e nelle zone fredde della Russia, la semina di tipo invernale sfrutta la neve come coperta durante l'inverno e come acqua nel periodo primaverile, garantendo cos\u00ec raccolti abbondanti.\nRaccolto.\nAvviene dopo che i cereali abbiano prodotto i semi e completato il ciclo vitale, non appena sia la pianta sia i semi diventano abbastanza secchi.\nNelle zone sviluppate il raccolto viene agevolato da appositi macchinari. La mietitrebbia taglia, trebbia e setaccia il campo in un solo passaggio.\nNei paesi in via di sviluppo vengono usati in alcuni casi le mietilegatrici, ma anche metodi manuali con l'impiego di falci.\nSe la raccolta viene fatta in condizioni meteorologiche umide, il grano potrebbe non essere asciutto adeguatamente per garantirne la conservazione. In questi casi si ricorre all'essiccazione artificiale.\nNei paesi industrializzati gli agricoltori di solito conferiscono il grano in centri di raccolta che conservano le granaglie in sili, costruzioni cilindriche per l'immagazzinamento.\nI centri di raccolta eseguono di regola una pre-pulitura del seme prima dell'essiccazione e dello stoccaggio in sili verticali o in magazzini orizzontali.\nIl passaggio successivo \u00e8 quasi sempre il conferimento a impianti di macinazione.\nUsi in cucina e valori nutrizionali.\nI nutrienti sono costituiti per lo pi\u00f9 dall'amido, perci\u00f2 i cereali sono fonte di energia (circa 350\u00a0kcal per 100\u00a0g); sono anche importanti fonti di proteine. Il riso \u00e8 pi\u00f9 povero in protidi (il grano duro ne contiene il 15%, il riso brillato comunemente usato in Occidente ne ha pochissimi), ma il riso integrale \u00e8 ricco di lisina; \u00e8 fonte di vitamina B, ma veramente povero di calcio e ferro.\nI grani interi (che mantengono crusca e germe) sono ricchi di fibre, acidi grassi e altro.\nIl riso \u00e8 cucinato e mangiato in chicchi interi; esiste, inoltre, la farina di riso. L'avena pu\u00f2 essere arrotolata, macinata o tagliata in piccoli pezzi e cucinata per fare il porridge. Molti altri cereali possono essere macinati per ottenerne diversi tipi di farina da impiegate nella produzione di alimenti solidi quali pane, pasta e altri. I cereali sono anche ampiamente utilizzati per preparare bevande alcoliche, quali la birra e il whisky, e non alcoliche, come la Barleycup.\nLa rimozione della parte esterna (crusca) comporta la perdita di valori nutrizionali, ma consente al grano di guadagnare in resistenza e ne migliora il gusto. Lo scarto della macinazione viene talvolta aggiunto ai mangimi.\nOltre che dai cereali, la farina pu\u00f2 essere ricavata anche dalle patate, castagne o dai legumi.\nCautele e rischi per la salute.\nI cereali moderni sono il risultato della selezione effettuata durante la cosiddetta rivoluzione verde (seconda met\u00e0 del XX secolo), con l'obiettivo di ottenere variet\u00e0 ad alto rendimento. Le procedure sviluppate hanno avuto molto successo nell'aumentare la produzione, ma non \u00e8 stata data sufficiente rilevanza alla qualit\u00e0 nutrizionale, con il risultato di cereali con proteine di bassa qualit\u00e0 e alto contenuto di carboidrati. Il consumo eccessivo pu\u00f2 portare allo sviluppo di un gran numero di malattie croniche, tra cui diabete mellito di tipo 2, ipertensione, cardiopatia, sovrappeso e obesit\u00e0. Alcune prove indicano che il consumo non raffinato (cereali integrali) pu\u00f2 essere utile nella prevenzione del diabete di tipo 2, malattie cardiovascolari e cancro del colon-retto.\nAlcuni cereali contengono un insieme di proteine, il glutine, che aiuta a fornire elasticit\u00e0 agli impasti utilizzati per fare il pane e altri prodotti di pasticceria. Questi includono grano, avena, orzo e segale (G.A.O.S.) e tutte le loro variet\u00e0 e ibridi come farro, khorasan e triticale. Il consumo di questi cereali pu\u00f2 portare allo sviluppo del cosiddetto glutine, e alla celiachia, sensibilit\u00e0 al glutine non celiaca, allergia al grano, dermatite erpetiforme, atassia da glutine, e vari disturbi neurologici che possono svilupparsi anche se non c'\u00e8 alcun tipo di danno o infiammazione a livello intestinale, cio\u00e8 sia nei pazienti celiaci sia non celiaci. Praticamente tutti i casi reali rimangono non riconosciuti, non diagnosticati e non trattati. Allo stesso modo, il glutine \u00e8 uno dei fattori pi\u00f9 potenti che provocano un aumento della permeabilit\u00e0 intestinale, che \u00e8 coinvolta nello sviluppo di malattia autoimmune, tumori, malattie del sistema nervoso, malattie infiammatorie, infezioni, allergie e asma.\nL'evidenza storica e archeologica mostra che prima della rivoluzione agricola neolitica (VIII millennio a.C.), l'uomo in generale non mostrava segni o sintomi di malattie croniche e che, in coincidenza con l'inclusione dei cereali nella dieta, c'erano una serie di conseguenze negative per la salute, molte delle quali sono ancora presenti oggi. Queste includono molteplici carenze nutrizionali, come l'anemia sideropenica, disturbi minerali che colpiscono sia le ossa (osteopenia, osteoporosi, rachitismo) sia i denti (ipoplasia dello smalto dentale, carie dentale) e un'alta incidenza di disturbi neurologici, disturbo mentale, obesit\u00e0, diabete di tipo 2, aterosclerosi e altre malattie croniche o degenerative."}
{"id": "1080095", "revid": "219110", "url": "https://it.wikipedia.org/wiki?curid=1080095", "title": "Transmission", "text": "Transmission \u00e8 un client BitTorrent. \u00c8 dotato di una semplice interfaccia che poggia su un back-end di tipo multipiattaforma. Transmission \u00e8 un software libero ed open source, rilasciato sotto licenza MIT. Transmission funziona sotto macOS (interfaccia Cocoa), Linux/NetBSD/FreeBSD/OpenBSD (interfaccia GTK+) e BeOS/ZETA (interfaccia nativa), ed \u00e8 incluso nell'installazione base dei sistemi Ubuntu. Dalla versione 2.92 \u00e8 presente anche una \"build early preview\" disponibile per i sistemi Microsoft Windows 7 e superiori, sia a 32 bit che a 64 bit.\nTransmission utilizza una quantit\u00e0 di risorse ridotta rispetto a molti altri client BitTorrent. Il progetto ha l'obiettivo di ottenere un buon bilanciamento tra semplicit\u00e0 d'uso e numero di funzioni presenti. Per questa ragione Transmission \u00e8 dotato di meno funzionalit\u00e0 rispetto ad altri client. L'obiettivo principale del design \u00e8 mantenere un'interfaccia semplice ed intuitiva.\nCaratteristiche.\nUna lista non esaustiva delle caratteristiche principali di Transmission \u00e8 riportata sotto.\nSviluppo.\nSono disponibili giornalmente online build specifiche per OS X ed il codice sorgente in formato tarball . Il progetto ha un forum dove gli utenti possono discutere e richiedere lo sviluppo di nuove caratteristiche . C'\u00e8 anche un canale IRC, #transmission, situato su Freenode e un canale secondario su Moofspeak.\nCritiche.\nLa versione 0.6.1 di Transmission non aderiva completamente alle specifiche di BitTorrent, ci\u00f2 ha avuto come conseguenza l'esclusione di questa versione da molti tracker privati. Questo problema \u00e8 stato tuttavia risolto nella successiva versione, la 0.70.\nlibTransmission.\nlibTransmission, il back-end di Transmission, costituisce la base di un altro client shareware per Mac, Xtorrent, cos\u00ec come per il demone di Transmission."}
{"id": "1080098", "revid": "287204", "url": "https://it.wikipedia.org/wiki?curid=1080098", "title": "Baiardo", "text": ""}
{"id": "1080102", "revid": "48429069", "url": "https://it.wikipedia.org/wiki?curid=1080102", "title": "Poliedro di Catalan", "text": ""}
{"id": "1080104", "revid": "126257", "url": "https://it.wikipedia.org/wiki?curid=1080104", "title": "Baggio (Milano)", "text": "Baggio (\"Bagg\" in dialetto milanese, : ) \u00e8 un quartiere di Milano, posto nella periferia occidentale della citt\u00e0, appartenente al Municipio 7.\nStoria.\nLe prime testimonianze storiche di insediamenti umani legati al territorio risalgono a un'epoca molto antica, con buona probabilit\u00e0 gi\u00e0 di epoca celtica, sicuramente romana (IV secolo d.C). La prima testimonianza del toponimo \"Baggio\" \u00e8 per\u00f2 molto successiva ed \u00e8 utilizzata per la prima volta nell'873 d.C.\nL'origine del nome Baggio ha diviso gli studiosi: qualcuno ipotizza derivi da una torre militare romana denominata Badalocum (\"bada al luogo\") che doveva dominare le campagne e la strada per Novara; altri invece lo fanno derivare da un'abbazia o torre del terrapieno denominata \"badia aggeris\", nome che successivamente si \u00e8 trasformato in Badagio, Badaglo, Badaxio, fino all'odierna Baggio.\nNel 221 a.C. l'intero territorio venne conquistato dai Romani, i quali accompagnavano a ogni conquista un'intensa opera di civilizzazione che si traduceva nella costruzione di strade e centri abitati.\nSecondo la tradizione nel punto pi\u00f9 elevato della zona sorse, successivamente, una torre di guardia e di avvistamento che doveva dominare le campagne e la strada per Novara e Vercelli. In epoca medioevale tale punto fu denominato Baggio. Successivamente la cittadina rimase coinvolta in terribili distruzioni messe in atto dalle popolazioni barbare; nuove notizie di Baggio risalgono all'anno 881 d.C. quando il nobile Tazone promosse la ricostruzione del borgo e fece erigere sulle fondamenta dell'antica torre di guardia, distrutta completamente, una chiesa dedicata a S. Apollinare e un campanile. In epoca longobarda fu sede di una fara, ossia di una corte agricola fortificata, e nel 1162 diede rifugio ad alcuni milanesi fuggiti dalla citt\u00e0 invasa da Federico Barbarossa. Nello stesso anno fu edificato, nei pressi della sopra citata chiesa, un imponente monastero. L'epoca d'oro di Baggio fu proprio tra il IX e il XII secolo, allorch\u00e9 la famiglia da Baggio, detta anche Baggi, ne fece un rilevante centro politico e militare. Tra i maggiori esponenti di questa famiglia vi fu Anselmo, divenuto papa nell'XI secolo col nome di Alessandro II.\nBaggio, nel corso della sua storia, \u00e8 sempre stata un'entit\u00e0 indipendente da Milano, con un'economia essenzialmente agricola. Con l'introduzione in Italia del gelso, nella seconda met\u00e0 del XV secolo, i Baggesi si specializzarono nell'allevamento dei bachi da seta; il territorio fu quindi, per un lungo periodo, legato ad attivit\u00e0 agricole e tessili e le cascine diventarono il simbolo della rinascita economica. Nel 1771 il Comune di Baggio contava 787 anime. L'et\u00e0 napoleonica port\u00f2 convulsi cambiamenti: nel 1798 Baggio venne designata sede di un effimero distretto mai veramente attivato, nel 1809 annesse Seguro per poi perderla nel 1811 in cambio di Cesano Boscone e Muggiano, che portarono il Comune a abitanti. Furono gli austriaci ad annullare il tutto nel 1815.\nNel 1861 Baggio aveva una superficie di circa 400 ettari e una popolazione di 1251 abitanti. Nel 1869 furono annesse a Baggio due borgate circostanti, Sellanuova e Muggiano. Con il progresso industriale sorsero concerie e filande, una cooperativa edile e una cooperativa di consumo. A causa del sovraffollamento e degli affitti gravosi di Milano molti lavoratori si trasferirono progressivamente a Baggio, dove i terreni per costruire e le case costavano poco. Cos\u00ec Baggio pass\u00f2 da circa abitanti nel 1901 ad oltre nel 1921: un aumento considerevole, nonostante la decimazione causata dalla Grande Guerra e dall'epidemia di spagnola. La strada principale che collegava Baggio con Milano era chiamata \"Baggina\". Questa strada era percorsa a piedi ogni giorno dagli operai diretti verso le prime industrie della citt\u00e0; questo avvenne fino al 1913, quando venne realizzata la prima linea tranviaria per Baggio, la stessa che a partire dal 1927 venne numerata con il famoso 34. La vita politica della vecchia borgata si svolgeva in piazza Cesare Stovani, dall'operaio tipografo socialista che fu eletto sindaco a furor di popolo nell'infuocato 1919 fino all'annessione di Baggio al comune di Milano avvenuta tramite il decreto reale firmato a Racconigi da Vittorio Emanuele III e siglato da Mussolini il 2 settembre 1923, insieme ad altri dieci comuni. Dall'aerodromo di Baggio il 15 aprile 1928 part\u00ec la spedizione del generale Umberto Nobile per la sua seconda e tragica spedizione alla conquista del Polo Nord con il dirigibile \"Italia\".\nStemma.\nAl comune di Baggio fu concesso, con regio decreto del 4 febbraio e regie lettere patenti del 1\u00ba maggio 1892, il seguente stemma:\nMonumenti e luoghi di interesse.\nLe chiese pi\u00f9 importanti sono quelle di San Giovanni Bosco, di Sant'Anselmo, di San Pier Giuliano e di Sant'Apollinare. Di rilevanza storico artistica la Chiesa Vecchia che si trova al termine di via delle Forze Armate, all'angolo con via Ceriani, con un campanile risalente al XII secolo.\nLa caserma Santa Barbara, situata in piazzale Giuseppe Perrucchetti, rappresenta uno dei complessi militari pi\u00f9 grandi esistenti in Italia. Attualmente ospita il 1\u00ba Reggimento Trasmissioni e ha ospitato dal 1931 al 2016 il Reggimento Artiglieria a Cavallo, le celebri Voloire. Il Reggimento, dislocato a Vercelli dall'agosto del 2016, oggi \u00e8 un'unit\u00e0 prettamente di volontari ed \u00e8 inquadrato sotto la \"Brigata di Cavalleria Pozzuolo del Friuli, e conserva presso la caserma Santa Barbara il Centro Ippico Militare che, con i suoi 60 cavalli, \u00e8 tra i pi\u00f9 grandi a livello di Forza Armata. Sono presenti due galoppatoi: uno all'aperto dove oggi si svolgono importanti gare ippiche internazionali e una cavallerizza coperta. Nel maneggio coperto si svolge l'attivit\u00e0 dell'Associazione ANIRE (Associazione Nazionale Italiana Riabilitazione equestre), alla quale il Reggimento offre il personale militare, cavalli e infrastrutture. Il maneggio \u00e8 dedicato a Emanuela Setti Carraro, morta assassinata a Palermo insieme al marito il generale Carlo Alberto dalla Chiesa nel 1982, sostenitrice dell'ippoterapia. Il metodo dell'ippoterapia opera per la riabilitazione di persone diversamente abili. Medici, psicologi, fisioterapisti, psicomotricisti e insegnanti operatori sportivi hanno partecipato ai corsi ANIRE apprendendo questo metodo. Per questa attivit\u00e0 meritoria il Reggimento Artiglieria a Cavallo \u00e8 stato insignito della Medaglia d'Oro \"Al Merito della Sanit\u00e0 Pubblica\".\nIl quartiere \u00e8 lambito nei suoi confini orientali dal Parco delle Cave, uno dei pi\u00f9 grandi polmoni verdi della citt\u00e0, e diventato uno dei pi\u00f9 suggestivi parchi milanesi anche grazie a un intervento di riqualificazione attuato negli ultimi trent'anni.\nGeografia antropica.\nL'antico territorio comunale di Baggio confinava con Quinto Romano e Quarto Cagnino a nord, con Sellanuova a est, con Cesano Boscone a sud, e con Muggiano e Seguro a ovest.\nLa strada principale del quartiere \u00e8 la lunghissima via delle Forze Armate, che collega il quartiere alle zone pi\u00f9 centrali. La zona, essendo parecchio estesa, presenta al suo interno situazioni abitative e sociali molto diversificate : si pu\u00f2 passare nel giro di pochi metri da grandi agglomerati di case popolari, come il vasto quartiere IACP a ridosso di via Nikolajevka, o le torri di via Eugenio Quarti, mischiati a complessi residenziali come \"la Viridiana\", situato in via delle Forze Armate, fino a passare a quello che era il nucleo storico del vecchio paese, dove ancora oggi si vedono scorci del vecchio borgo, il cui emblema rimane la Chiesa Vecchia, e dove si possono ammirare ancora oggi alcune ville in Stile liberty.\nLa connotazione del quartiere rimane prettamente popolare, anche se la costruzione di nuovi complessi residenziali e l'aumento dei servizi ha permesso al quartiere una maggiore mescolanza a livello sociale, favorendo l'ingresso nel quartiere di molte nuove famiglie, strappandolo cos\u00ec alla fama di quartiere dormitorio e poco raccomandabile. Rispetto al recente passato, oggi Baggio \u00e8 un quartiere sano e sede di decine di associazioni, fra le quali l'ultracentenaria Croce Verde Baggio fondata nel 1911.\nSociet\u00e0.\nTradizioni e folclore.\nDal 1628 in ottobre, la terza settimana, il borgo antico di Baggio si anima con la propria sagra, durante la quale si svolge il Palio degli Asini.\nDal 2012, tra marzo e giugno, nella Chiesa Vecchia e nella biblioteca pubblica si tiene un festival di musica classica.\nUn tema ricorrente di queste manifestazioni \u00e8 il \"famoso\" organo di Baggio, soggetto di un'opera d'arte alla biblioteca Baggio.\nMolte di queste iniziative culminano con l'assegnazione di riconoscimenti al merito come il tradizionale \"Orghen d'or\", riconoscimenti assegnati a persone e ad associazioni che si sono distinte con la loro opera ad animare e far vivere il quartiere.\nDall'edizione del 2012 si aggiunge anche \"L'Organin de Bagg\", premio assegnato al vincitore dell\"'Orghen Son\u00e0\" che si esibiranno durante le giornate della manifestazione.\nIl detto \"V\u00e0 a Bagg a son\u00e0 l'\u00f4rghen\", ovvero \"va' a Baggio a suonare l'organo\", si riferisce alla presenza di un organo dipinto all'interno della chiesa di Baggio, dato che la chiesa per mancanza di fondi non aveva potuto permettersene uno vero. Il modo di dire viene utilizzato quindi per sottolineare la falsit\u00e0 di alcune persone, equivalendo al \"mandare al tal paese\" o anche \"vai a farti un giro\" in quanto Baggio dista da piazza Duomo.\nIl detto, di origini antiche, pu\u00f2 sembrare falso a chi visita oggi la chiesa vecchia di Baggio (nella quale \u00e8 conservato un organo costruito dall'organaro Edoardo Rossi nel 1926). In realt\u00e0 l'attuale chiesa vecchia non \u00e8 altro che una ricostruzione, eseguita nella seconda met\u00e0 del diciannovesimo secolo, della ben pi\u00f9 antica chiesa parrocchiale le cui origini si fanno risalire all'XI secolo, abbattuta perch\u00e9 considerata pericolante. Gran parte del materiale marmoreo e lapideo della chiesa originaria \u00e8 oggi conservato al museo archeologico di Milano.\nInfrastrutture e trasporti.\nBaggio \u00e8 lambito a sud dal tratto iniziale della strada provinciale che collega Milano ad Abbiategrasso. All'interno del quartiere, questa strada assume i nomi di \"Via Sandro Pertini\" e \"Via Ferruccio Parri\".\nNel quartiere non sono presenti stazioni della linea metropolitana o ferroviaria; tuttavia, poco distante dal quartiere, nel limitrofo quartiere di Sella Nuova, si trova la fermata di Via Bisceglie della linea M1 della metropolitana di Milano.\nVarie linee di autobus, gestite da ATM, collegano Baggio ai quartieri limitrofi e al centro di Milano. Una di queste \u00e8 la linea 67, storico autobus del quartiere, che collega il centro della citt\u00e0 alla zona di via Scanini, all'estremit\u00e0 nord del quartiere, attraversandolo interamente nei suoi punti principali. Fino al 1975 la linea era denominata \"U\", preceduta fino al 1979 dallo scomparso tram 18.\nBaggio dovrebbe essere servito direttamente, in un eventuale futuro, dalla linea M1 della metropolitana. A dicembre 2018 il comune di Milano ha approvato il piano di fattibilit\u00e0 tecnica ed economica per il prolungamento dal capolinea di Via Bisceglie fino al Quartiere degli Olmi: il tracciato di prevede tre stazioni: Valsesia, Baggio e Quartiere Olmi (nomi provvisori). L'avvio dei lavori \u00e8 previsto nel 2021 con apertura al pubblico nel 2027. Il 5 novembre 2019 il ministro per le Infrastrutture, Paola De Micheli, ha annunciato lo stanziamento di 210 milioni di euro per il finanziamento dell'opera che si aggiungono ai 140 milioni a carico di comune di Milano e regione Lombardia.\nSport.\nIl confine territoriale che Baggio e altre zone e quartieri di Milano hanno verso la zona San Siro, in cui si erge lo Stadio Giuseppe Meazza, ha contribuito al proliferare di molte associazioni di promozione sportiva.\nLe societ\u00e0 sportive locali sono:"}
{"id": "1080107", "revid": "39884", "url": "https://it.wikipedia.org/wiki?curid=1080107", "title": "Pietro Torrigiani (sindaco)", "text": ""}
{"id": "1080108", "revid": "1318658", "url": "https://it.wikipedia.org/wiki?curid=1080108", "title": "Pietro Torrigiani", "text": ""}
{"id": "1080118", "revid": "125027041", "url": "https://it.wikipedia.org/wiki?curid=1080118", "title": "Braccio di Ferro (personaggio)", "text": "Braccio di Ferro (\"Popeye\") \u00e8 un personaggio immaginario statunitense creato da Elzie Crisler Segar, apparso in strisce giornaliere e tavole domenicali a fumetti e in cartoni animati cinematografici e televisivi. Il personaggio esord\u00ec il 17 gennaio 1929 nella striscia a fumetti \"Thimble Theatre (Popeye)\" (traducibile come \u201cpiccolo teatro\u201d, ma facendo per\u00f2 la sua prima comparsa in Italia nel marzo 1935 su una tavola dal titolo \"Il teatro dei bei tipi\") che solo successivamente venne rinominata \"Popeye\".\nFra i pi\u00f9 celebri personaggi dei fumetti di tutti i tempi, raggiunge presto una notevole popolarit\u00e0, tanto che nel 1933 gli viene dedicata una serie di cortometraggi animati cinematografici realizzati dai Fleischer Studios e intitolata \"Popeye the Sailor\", da subito molto popolare al punto che la sua fama \u00e8 ora pi\u00f9 legata ad essa.\nNel corso degli anni il personaggio \u00e8 apparso anche in comic book, in cartoni animati televisivi, in videogiochi, pubblicit\u00e0 ed \u00e8 stato oggetto di un diffuso merchandising; nel 1980 il regista Robert Altman ne trasse un film; nel 2002 \"TV Guide\" classific\u00f2 il personaggio al 20\u00ba posto nella sua lista dei \"\"50 Greatest Cartoon Characters of All Time\", mentre \"LiveAbout\" lo classific\u00f2 all'8\u00ba posto nella lista \"The Top 50 Cartoon Characters of All Time\"\". Nel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics.\"\nGenesi del personaggio.\nIl personaggio venne ideato dal fumettista Segar inizialmente come comprimario all'interno della serie di fumetti a strisce \"The Thimble Theatre (Popeye)\" quando Castor Oyl, protagonista iniziale della serie, vuole partire per l'Africa ma prima deve trovare un marinaio in grado di condurre la nave e incontra Popeye, un tipo magro, guercio da un occhio e dalla parlata molto caratteristica. Dopo le prime apparizioni, Segar decide di promuoverlo a protagonista della serie che viene anche ribattezzata con il suo nome. L'esuberante e irascibile Popeye \u00e8 sempre pronto a venire alle mani per risolvere le questioni anche grazie alla sua formidabile forza la quale, inizialmente, non \u00e8 chiaro da cosa gli derivi, ma in seguito Segar fornir\u00e0 una giustificazione negli spinaci che fa ingurgitare al personaggio (espediente riproposto nei cartoni e destinato a diventare il segno distintivo del personaggio).\nIl taglio del disegno \u00e8 scarno ed essenziale. A differenza di altri fumetti grossomodo contemporanei, come Flash Gordon, le vignette sono disegnate in maniera tale da prediligere il tratto e l'effetto. I paesaggi dello sfondo sono privi di molti dettagli, le inquadrature dei personaggi sono in genere piuttosto strette, il disegno \u00e8 caricaturale, tuttavia Segar ha un tratto tale da non farlo sentire un limite. Per quello che le storie mostrano, anche dei personaggi, c'\u00e8 tutto quello che serve per inquadrarle.\nPopeye parrebbe ispirato al pugile Franky Fiegel, compaesano di Segar, noto per essere un attaccabrighe.\nStoria editoriale.\n\"Thimble Theatre (Popeye)\".\nIl personaggio comparve per la prima volta nella striscia \"Thimble Theatre\" che Segar disegnava ormai da dieci anni e ne divenne rapidamente il protagonista facendola diventare una delle serie a fumetti del King Features Syndicate pi\u00f9 popolari degli anni trenta. La striscia Thimble Theatre veniva pubblicata gi\u00e0 dal 19 dicembre 1919 sul \"New York Journal\" (un giornale gestito da William Randolph Hearstdal, proprietario del \"King Features\") riscuotendo un discreto successo ma non confrontabile con la fama che raggiunger\u00e0 con l'introduzione del personaggio di Popeye che era stato inserito come comparsa per un singolo episodio e destinato, nelle intenzioni originali dell'autore, a scomparire con la conclusione della vicenda narrata (striscia del 17 gennaio 1929). I protagonisti della striscia erano Castor Oyl e sua sorella Olivia, la quale diverr\u00e0 poi l'eterna fidanzata di Popeye, un marinaio guercio dalla parlata sgrammaticata e piuttosto scorbutico nell'episodio \"La gallina fischiona africana\" (\"Whiffle Hen\"), assunto da Castor per condurre una nave. Da questo esordio raggiunge un apprezzamento da parte del pubblico tale da spingere il suo autore a renderlo il personaggio di punta della striscia. Questa caratterizzazione del personaggio per opera di Segar \u00e8 molto diversa da quella che si trover\u00e0 nei cortometraggi nei quali lo schema narrativo si chiude solitamente con una inevitabile scazzottata e con l'aiuto in extremis di una scatola di spinaci dalla quale attingere la forza per sconfiggere il nemico di turno. Nelle prime storie infatti gli spinaci non compaiono. Nei fumetti il personaggio \u00e8 protagonista di storie di ampio respiro e in cui, oltre a lui, vi sono altri protagonisti di vicende che, attraverso la successione di strisce quotidiane, sviluppano una trama lunga e complessa. Alle storie realizzate in strisce quotidiane e utilizzate per narrare racconti lunghi e articolati si affiancheranno poi le tavole domenicali. Segar realizzer\u00e0 una trentina di storie fino alla sua morte, nel 1938.\nDal 1938 la striscia venne continuata da Tom Sims fino al 1954 e poi da Ralph Stein fino al 1959 per i testi mentre per i disegni delle strisce giornaliere da Doc Winner fino al 1939 e per quelli delle tavole domenicali Joe Musial fino al 1939 per poi passare a Bill Zaboly che disegner\u00e0 il personaggio fino al 1959, perdendo per\u00f2 col tempo il loro originario mordente e diventando quasi esclusivamente umoristiche. Successivamente l'assistente di Segar, Bud Sagendorf, si occuper\u00e0 delle strisce quotidiane e delle tavole domenicali dal 1959, infondendole nuova vitalit\u00e0 e lavorandoci per quasi trent'anni quando nel 1986 passer\u00e0 il compito di realizzare le strisce a Bobby London che le disegner\u00e0 fino al 1992 mentre continuer\u00e0 a dedicarsi solo alle tavole fino al 1994 quando Hy Eisman porter\u00e0 avanti le storie del personaggio nella sola versione a tavole domenicali. Dal luned\u00ec al sabato vengono quindi pubblicate ristampe delle strisce di Bud Sagendorf mentre la domenica viene pubblicata una tavola inedita realizzate dal 1994 da Hy Eisman.\nRistampe e pubblicazioni in altre lingue.\nAll'estero le storie a strisce realizzate da Segar sono state a lungo prive di una edizione completa e organica.\nLa pubblicazione in Italia delle storie di Braccio di Ferro \u00e8 stata abbastanza discontinua sebbene siano state pubblicate gi\u00e0 negli anni Trenta su diverse testate ma per molto tempo non si \u00e8 riusciti ad averne una edizione integrale ma nonostante questo ha da subito goduto di vasta fama venendo pubblicato su varie testate sin dal 1935 soprattutto della Mondadori. Nel 1939 vengono pubblicati come supplementi alla collana Albi d'Oro della A.P.I. Anonima Periodici Italiani (denominazione della Mondadori) 13 volumi che presentano la ristampa sia delle strisce giornaliere che delle tavole domenicali gi\u00e0 apparse su testate dell'Editore Lotario Vecchi e della Mondadori, con l'aggiunta di materiale inedito. Nel secondo dopoguerra continua a essere pubblicato per vari editori comparendo anche sulla rivista culturale Il Politecnico diretta da Elio Vittorini ed edita da Einaudi.\nLe ristampe continuano negli anni sessanta su una testata dedicata edita da Giuseppe Vita Editore per 12 numeri dal 1962 al 1963 e omonima del personaggio che ripropone le storie disegnate da Sagendorf e, negli ultimi numeri, da Segar mentre sul quotidiano L'Unit\u00e0 tra il 1962 e il 1967 viene proposta la versione a strisce giornaliere di Sagendorf e Zaboly mentre quella di Segar sono state pubblicate sulla rivista Linus. Durante gli anni settanta le strisce giornaliere di Sagendorf vengono pubblicate sul quotidiano Paese Sera e sul supplemento Paese Sera Domenica tra il 1974 e il 1979. Il personaggio continua a essere riproposto anche negli anni ottanta e novanta sul Radiocorriere TV e su alcuni supplementi della rivista Lupo Alberto edita da Macchia Nera. Molte delle storie originali di Segar sono state pubblicate anche negli Oscar Mondadori, in una serie di dieci albi dall'editore Comic Art (1994-1995) che hanno riproposto quasi tutte le vignette originali di Segar del periodo che va dal 1929 al 1938; successivamente la Rizzoli ha pubblicato un volume dedicato al personaggio nella collana \"I classici del fumetto\" della Biblioteca Universale Rizzoli nel 1999; Planeta de Agostini ha ristampato due volumi di grande formato, strisce giornaliere e tavole domenicali a colori senza per\u00f2 terminare la collana. I volumi sono la traduzione dei primi 2 numeri dell'edizione \"Popeye\" edita da \"Fantagraphics Books\" nel 2012 e composta da 6 volumi.\nAd oggi, l'opera pi\u00f9 completa che raccoglie tutte le pubblicazioni delle strisce giornaliere e delle tavole domenicali \u00e8 \"Popeye\" edita da \"La Gazzetta dello Sport\" curata da Luca Boschi e composta da 60 albi brossurati ed uscita in edicola con cadenza settimanale tra il 2017 e il 2018.\n\"Popeye\"/\"Popeye the Sailor\".\nIn America fu pubblicata la collana a fumetti \"Popeye\" (\"Popeye the Sailor\" dal numero 66) dal 1948 al 1984, composta da 171 numeri con storie inedite.\n\"Braccio di Ferro\" (Edizioni Bianconi).\nIl personaggio \u00e8 stato anche protagonista di storie realizzate in Italia e pubblicate dall'editore Bianconi che, dagli anni sessanta, su licenza del King Features Syndicate, incaric\u00f2 i suoi autori italiani di realizzare un \"restyling\" del personaggio mirato al pubblico giovane che port\u00f2 alla pubblicazione di varie testate in formato libretto sull'onda del successo di Topolino della Mondadori che godranno per decenni di un importante successo che porter\u00e0 le storie italiane a venire prodotte e ristampate pi\u00f9 volte per almeno cinquant'anni e a venire acquistate anche da editori stranieri. La collana venne pubblicata in Italia dal 1963 al 1994 dall'Editoriale Metro fondata dall'editore Renato Bianconi e conteneva storie inedite realizzate in Italia caratterizzate da una profonda rivisitazione del personaggio originario modificandone i contenuti per potersi rivolgere a un pubblico molto giovane, presentano una propria originalit\u00e0 introducendone nuovi personaggi o recuperandone altri poco presenti nella versione originaria americana e conferendogli estrema rilevanza o rinominandone altri.\nFilmografia.\nNel 1933 i Fleischer Studios di Max e Dave Fleischer adattarono i personaggi di \"Thimble Theatre\" per una serie di cortometraggi animati cinematografici intitolata \"Popeye the Sailor\" per la Paramount Pictures che divennero tra i pi\u00f9 popolari degli anni trenta, e i Fleischer - e successivamente i Famous Studios di propriet\u00e0 della Paramount - ne continuarono la produzione fino al 1957 realizzandone oltre duecento. La fama sul lungo periodo del personaggio \u00e8 dovuta maggiormente a questa serie di cartoni animati degli anni 30 e 40 realizzati dagli Studio Fleischer. Successivamente fu prodotta per la televisione una serie di cartoni animati realizzata dalla Hanna-Barbera Production dal 1978 al 1983 \"Le nuove avventure di Braccio di Ferro\" (\"The All-New Popeye Hour\") e un'altra nel 1987 \"Che pap\u00e0 Braccio di Ferro\" (\"Popeye and Son\").\nNel 1980 usc\u00ec il film \"Popeye - Braccio di ferro\", co-prodotto dalla Walt Disney Pictures e dalla Paramount, diretto da Robert Altman, con Robin Williams al suo primo ruolo da protagonista.\nCaratteristiche del personaggio.\nBraccio di Ferro \u00e8 un marinaio, guercio di un occhio, con una pipa sempre in bocca; ha un corpo nerboruto con avambracci sproporzionati, abbinate a gambe corte, che portano entrambi tatuato un'ancora. Fidanzato con Olivia Oyl, il personaggio, rude e scorbutico, \u00e8 un eroe che soccorre fanciulle in pericolo e vive straordinarie avventure in giro per il mondo. Fortissimo di suo, ricorre in casi estremi agli spinaci che gli conferiscono una forza da supereroe che gli consente di abbattere i suoi avversari.\nPersonaggi di \"Thimble Theater\"/\"Braccio di Ferro\".\nNomi nelle diverse edizioni italiane.\nI nomi di alcuni dei personaggi variano a seconda delle edizioni. Talvolta sono utilizzati i nomi originali.\nInfluenza culturale.\nRitenuto un alimento ad alto contenuto di ferro, gli spinaci furono associati alla forza sovrumana del personaggio, invogliando il consumo nell'infanzia nell'epoca della Grande Depressione in un contesto di una diffusa mal nutrizione, perpetuando a lungo l'idea dell'effetto benefico nonostante delle analisi accurate stabilivano un tasso di circa 3 mg per 100 g di foglie fresche, assai minore di quanto propagandato. Il personaggio di Braccio di Ferro fece tuttavia la fortuna dei coltivatori di spinaci, tanto che nella localit\u00e0 texana di Crystal City fu eretto un monumento commemorativo.\nIl personaggio di Braccio di Ferro \u00e8 stato usato nella pubblicit\u00e0 o come mascotte da diverse aziende, societ\u00e0 ed enti, in vari settori.\nIn ambito calcistico italiano \u00e8 il simbolo della frangia del tifo organizzato \"Granata South Force\" del club della Salernitana.\nAltri media.\nVideogiochi.\nI videogiochi ufficiali su Braccio di Ferro non appartengono a un'unica serie e sono poco collegati tra loro."}
{"id": "1080120", "revid": "2196166", "url": "https://it.wikipedia.org/wiki?curid=1080120", "title": "Arco della Vittoria", "text": "LArco della Vittoria, detto anche Monumento ai Caduti o Arco dei Caduti, \u00e8 un imponente arco di trionfo, realizzato durante il regime fascista, situato in Piazza della Vittoria a Genova. \u00c8 dedicato ai genovesi caduti nel corso della Prima guerra mondiale e fu inaugurato il 31 maggio del 1931.\nStoria.\nLa scelta di edificare un monumento celebrativo fu presa nel 1923 dal Comune di Genova, il quale, durante i lavori di urbanizzazione e riqualificazione dell'area all'epoca erbosa e umida, band\u00ec un concorso nazionale prescrivendo che l'architettura avesse forma di arco e fosse posizionata nell'allora prato adiacente al torrente Bisagno, ancora non interrato sotto Viale Brigate Partigiane.\nLa commissione giudicatrice scelse nella seconda fase - dai sedici progetti pervenuti - la bozza dell'architetto Marcello Piacentini (architetto che realizz\u00f2 parecchie opere per il regime) e dello scultore Arturo Dazzi perch\u00e9, come comment\u00f2 la commissione, nel progetto si valorizzarono gli elementi architettonici della Roma Imperiale e del Cinquecento dando al monumento una forte funzione commemorativa eroica e trionfale.\nIl disegno originale del 1924 venne poi modificato dallo stesso Piacentini due anni dopo, rendendo il monumento ad arco pi\u00f9 semplice e asciutto. Le opere per la costruzione del monumento furono eseguite dall'azienda locale \"'Impresa Garbarino e Sciaccaluga\", dirette personalmente dall'architetto Piacentini.\nDescrizione.\nL'arco, alto 27 metri, \u00e8 costruito al termine di una rampa semicircolare e ai due lati si aprono le due porte che conducono alla cripta. Nel sacrario si trovano alcune statue dello scultore Giovanni Prini raffiguranti le \"Vittorie\", \"San Giorgio\" e lo \"Stemma di Genova\"; dello stesso Prini sono presenti altre sculture con la riproduzione del \"bollettino della Vittoria\", il \"bollettino della Marina\" e i nomi di tutti i caduti.\nAl centro della struttura s'innalza l'altare, realizzato in marmo rosso di Levanto, sul quale pende un crocifisso bronzeo su croce di palissandro opera dello scultore Edoardo De Albertis.\nIl monumento poggia su quattro pilastri angolari e otto pilastri ornati nella parte esterna da colonne che reggono le fame, opere di Arturo Dazzi e del De Albertis. All'interno si trovano colonne che reggono due grandi lunettoni, scolpite dal Prini, dedicate alla pace e alla famiglia\nAll'esterno si trovano le allegorie scolpite dal Dazzi con quattro iscrizioni, due delle quali ricordano i 680.000 caduti della \"Grande Guerra\" e la data dell'erezione del monumento; le restanti due sono opera di Mario Maria Martini.\nIl fregio di Arturo Dazzi si sviluppa in vari episodi. A nord sono raffigurati i mitraglieri e gli alpini, ai lati della chiave la Croce Rossa e la messa da campo; nel lato sud sono presenti gli artiglieri e la cavalleria, mentre ai lati dell'arco sono state raffigurate la rievocazione delle battaglie dell'Isonzo e del Piave; nel lato ovest raffigurano i bersaglieri dove, tra i soldati, ne compariva uno con il volto di Benito Mussolini, abraso dopo la seconda guerra mondiale, e il genio pontieri; nella zona est infine \u00e8 stata scolpita l'aviazione e la marina."}
{"id": "1080131", "revid": "9595", "url": "https://it.wikipedia.org/wiki?curid=1080131", "title": "PCCalcio", "text": ""}
{"id": "1080132", "revid": "124692808", "url": "https://it.wikipedia.org/wiki?curid=1080132", "title": "Candice Bergen", "text": "Biografia.\nIl padre Edgar Bergen, figlio di immigrati svedesi, era un famoso ventriloquo e conduceva una trasmissione radiofonica, mentre la madre, Frances Westerman, era una ex modella ed attrice. Candice debutta a 6 anni nella trasmissione del padre e compie i suoi studi presso alcune delle scuole pi\u00f9 rinomate come Westlake a Los Angeles, la Cathedral School a Washington, e la Montesano School in Virginia. Frequenta anche l'Universit\u00e0 della Pennsylvania, ma non termina gli studi a causa dei voti troppo bassi. Durante quel periodo lavora come modella per la famosa agenzia Ford e grazie ai guadagni ottenuti pu\u00f2 acquistare le attrezzature per un'altra delle sue grandi passioni: la fotografia, di cui fa una professione vera e propria.\nNel 1969 si fidanza con il musicista e produttore discografico Terry Melcher, con il quale abita nella villa al 10050 di Cielo Drive, fino a pochissimo tempo prima della strage voluta dalla setta satanica guidata da Charles Manson. Si ritiene che il vero obiettivo della strage fosse proprio Melcher, e non Sharon Tate e le altre vittime, e ci\u00f2 a causa di alcune incomprensioni sorte tra Melcher e Manson, che voleva diventare un musicista e paroliere di professione.\nNel 1973 la Bergen si fidanza per un periodo con il segretario di Stato statunitense Henry Kissinger. Nel 1980 sposa il regista Louis Malle, da cui ha la figlia Chloe, nata nel 1985. Quando Malle si ammala gravemente, l'attrice si allontana dal mondo dello spettacolo per poi tornare dopo la scomparsa del marito, avvenuta nel 1995. Dal 2000 \u00e8 sposata con l'immobiliarista e filantropo americano Marshall Rose. \u00c8 un'attivista del sindacato degli attori statunitensi.\nIn questi ultimi anni ha avviato un'attivit\u00e0 di decorazione di borse, abbigliamento, custodie per telefoni, cuscini, piatti e opere d'arte da parete, con vari soggetti come animali e cibo, a fini di beneficenza. Intende avviare, sempre a scopo di beneficenza, una linea per bambini.\nCarriera.\nParagonata a Grace Kelly per la sua bellezza glaciale e sofisticata, debutta sul grande schermo nel 1966 nel film \"Il gruppo\" di Sidney Lumet, ove interpreta una giovane fredda ed ambigua che va a convivere con una baronessa tedesca. Prosegue la sua carriera con ruoli importanti in film quali \"Quelli della San Pablo\" (1966) di Robert Wise, ove ha come partner Steve McQueen, \"Il giorno in cui i pesci uscirono dal mare\" (1967) di Mihalis Kakogiannis e \"L'impossibilit\u00e0 di essere normale\" (1970) di Richard Rush. Raggiunge il successo internazionale con \"Soldato blu\" (1970) di Ralph Nelson, e nel 1971 recita in \"Conoscenza carnale\" di Mike Nichols, accanto a Jack Nicholson, Art Garfunkel ed Ann Margret. Si fa notare anche in \"Appuntamento con una ragazza che si sente sola\" (1971) di Herbert Ross, \"Il vento e il leone\" (1975) con Sean Connery, \"Stringi i denti e vai!\" (1975) di Richard Brooks, \"\" (1977) di Stanley Kramer.\nNel 1978 affianca Ryan O'Neal in \"Oliver's Story\" di John Korty. L'anno seguente ottiene una candidatura all'Oscar alla miglior attrice non protagonista per \"\" di Alan J. Pakula, mentre nel 1981 viene scelta da George Cukor, alla sua ultima regia, per recitare nel film intimista \"Ricche e famose\" accanto a Jacqueline Bisset. Lavora anche in Francia nel film \"Vivere per vivere\" (1967) di Claude Lelouch, e in Italia in \"La fine del mondo nel nostro solito letto in una notte piena di pioggia\" (1978) di Lina Wertm\u00fcller. \nDopo aver recitato in \"Gandhi\" (1982) di Richard Attenborough e \"Scherzare col fuoco\" (1985) di Burt Reynolds,\ndalla met\u00e0 degli anni ottanta la Bergen inizia a diradare le sue apparizioni sul grande schermo per privilegiare l'impegno in teatro e alla televisione. Nel 1985 debutta a Broadway nella commedia nera \"Hurlyburly\", in cui prende il posto di Sigourney Weaver. Gi\u00e0 attiva sul piccolo schermo negli anni sessanta, nel 1988 ottiene una parte da protagonista nella serie \"Murphy Brown\", dove veste i panni di una cinica e agguerrita conduttrice televisiva, personaggio che continua ad interpretare con successo fino al 1998. Per questo ruolo vincer\u00e0 cinque Emmy Awards e due Golden Globe. Nel 2000 recita in \"Miss Detective\" con Sandra Bullock e Michael Caine, mentre nel 2002 in \"Tutta colpa dell'amore\" con Reese Witherspoon, e nel 2003 in \"Matrimonio impossibile\" con Michael Douglas. Nel 2018 affianca Jane Fonda, Diane Keaton e Mary Steenburgen nella commedia \"Book Club - Tutto pu\u00f2 succedere\" di Bill Holderman.\nDal 2005 al 2008 recita nel serial televisivo \"Boston Legal\" dove interpreta l'avvocato \"Shirley Schmidt\", accanto a William Shatner e James Spader. Contemporaneamente alla sua carriera di attrice, si crea un nome come fotografa, lavorando per importanti riviste americane, quali \"Life\", \"Playboy\" ed \"Esquire\". \u00c8 stata anche la prima donna a condurre lo show televisivo \"Saturday Night Live\".\nDoppiatrici italiane.\nNelle versioni in italiano dei suoi lavori, Candice Bergen \u00e8 stata doppiata da:"}
{"id": "1080135", "revid": "1718925", "url": "https://it.wikipedia.org/wiki?curid=1080135", "title": "Visita pre-order", "text": "L'algoritmo di visita pre-order \u00e8 un particolare algoritmo usato per l'esplorazione in profondit\u00e0 dei nodi di un albero. L'esplorazione dell'albero parte dalla radice per poi scendere alle foglie, che sono gli ultimi nodi ad essere visitati, al contrario di quanto avviene nella visita post-order dove l'esplorazione parte dalle foglie, per poi arrivare alla radice dell'albero.\nDescrizione e principio di funzionamento.\nL'algoritmo esplora la radice dell'albero come primo nodo fino ad arrivare alle foglie, accedendo ai singoli nodi prima di proseguire nel cammino verso i livelli pi\u00f9 bassi.\n&lt;br&gt;\nUna possibile applicazione di questo algoritmo potrebbe essere la stampa di tutti i file, oppure la ricerca di un file o di una directory, su un File System, poich\u00e9 quest'ultimo pu\u00f2 possedere una struttura ad albero.\n&lt;br&gt;\nLa visita partirebbe dalla radice del file system, ad esempio C:\\ per sistemi Windows, si accede quindi al nodo, si analizzano cio\u00e8 tutti i file contenuti in quel nodo e si esegue la stampa (o ricerca). Terminata la visita del nodo corrente l'algoritmo prosegue verso i nodi al livello successivo, si passa cio\u00e8 alla visita di C:\\dir1, C:\\dir2, e cos\u00ec via, fino ad arrivare alle foglie, cio\u00e8 quei nodi che non possiedono altre sotto-directory.\nPseudo-codice.\nIl seguente esempio, scritto in pseudo-codice ricorsivo tipo C mostra una possibile implementazione della visita pre-order.\nvoid PreOrder(nodo) {\n if(nodo != NULL) {\n visita(nodo);\n PreOrder(nodo-&gt;sinistra);\n PreOrder(nodo-&gt;destra);\nSi tenga presente che la visita pre-order, come la visita post-order, pu\u00f2 essere applicata a qualsiasi tipo di albero e non solamente ad alberi binari come mostrato nell'esempio precedente."}
{"id": "1080136", "revid": "330019", "url": "https://it.wikipedia.org/wiki?curid=1080136", "title": "Corbiniano di Frisinga", "text": "La memoria liturgica cade l'8 settembre, mentre il 20 novembre si ricorda la traslazione delle reliquie dalla cappella di San Zeno, presso Merano, alla cattedrale di Frisinga.\nLa sua vita e l'opera da lui svolta rientrano nel quadro delle missioni irlandesi sul continente e per questo Corbiniano \u00e8 ritenuto un monaco insulare.\nBiografia.\nLe notizie sulla sua vita derivano quasi tutte dalla \"Vita Corbiniani\" che fu scritta nel 760 dal vescovo Aribo di Frisinga, quarto successore dello stesso Corbiniano, in occasione della traslazione delle reliquie. Lo scritto gi\u00e0 all'epoca risultava di difficile lettura e solo 50 anni dopo la sua stesura venne rivisto e riscritto da un presbitero di Frisinga tradizionalmente identificato come Cozroh. Il testo presenta comunque diverse imprecisioni storiche e molti fatti sono narrati in tono leggendario. Una \"Vita\" con maggiore attendibilit\u00e0 \u00e8 presente anche in \"Monumenta Germaniae Historica\". \nNacque a Ch\u00e2tres (\"Castrum\"), nei pressi di Melun, nell'attuale Francia da una famiglia di stirpe franca (taluni la ritengono bretone, ma i nomi dei familiari sembrano lasciare pochi dubbi). Il padre Waltekis (Valdegiso), di cui anche Corbiniano doveva portare il nome, mor\u00ec prima della sua nascita e quindi gli fu imposto il nome della madre: Corbiniana. \nFin dalla pi\u00f9 giovane et\u00e0 avvert\u00ec l'inclinazione alla vita monacale e, alla morte della madre, si ritir\u00f2 in un eremitaggio che lui stesso fece costruire a fianco della chiesa di San Germano nella sua citt\u00e0 natale. Ben presto una ventina di compagni lo seguirono in questo stile di vita, mentre la sua fama di santit\u00e0 si estendeva alle regioni vicine.\nA motivo della sua devozione a San Pietro intraprese con i compagni un pellegrinaggio a Roma (713?) dove papa Gregorio II, colpito dalla sua spiritualit\u00e0, lo consacr\u00f2 vescovo e gli affid\u00f2 la missione di evangelizzare i territori della Baviera.\nPer alcuni anni Corbiniano svolse il suo apostolato in maniera itinerante fino a che torn\u00f2 a Roma (723) per chiedere l'esonero dalla missione. Il Papa rifiut\u00f2 ed anzi gli ordin\u00f2 di stabilirsi a Frisinga e di organizzare l'evangelizzazione di quelle zone.\nCon l'aiuto del duca di Baviera, Grimoaldo, Corbiniano fond\u00f2 il monastero di Santo Stefano che da quel momento in poi divenne la sua sede episcopale.\nI rapporti con il duca si deteriorano quando questi, contro il volere papale, spos\u00f2 Pilidrude vedova del fratello. Lo scontro divenne aspro e Corbiniano prefer\u00ec ritirarsi presso la tomba di san Valentino a Maia e a Caines, vicino a Merano.\nQuando Grimoaldo mor\u00ec in battaglia, il suo successore Ugoberto richiam\u00f2 il vescovo a Frisinga; Corbiniano rientr\u00f2, ma solo per morirvi poco dopo. Secondo le sue volont\u00e0 venne seppellito nella chiesetta di San Zeno a Maia (Merano), accanto alla tomba di San Valentino. \nBench\u00e9 la diocesi sia stata formalmente istituita dopo la morte del santo, egli viene comunemente considerato il fondatore e il primo vescovo di Frisinga.\nL'orso di San Corbiniano.\nL'elezione al soglio pontificio del cardinale Joseph Ratzinger con il nome di Benedetto XVI ha risvegliato l'interesse per la figura di San Corbiniano ed esteso la sua fama ben oltre la Baviera. Benedetto XVI \u00e8 stato infatti successore di Corbiniano essendo stato arcivescovo di Monaco e Frisinga dal 1977 al 1982. Il Papa, inoltre, reca raffigurato nella cappa (parte di destra guardando) del proprio stemma l'orso di San Corbiniano. Al santo sono dedicate una parrocchia e una chiesa nuova a Roma-Infernetto come chiesa titolare per il successore di Ratzinger sulla cattedra monacense Reinhard Marx.\nQuesta immagine trae origine da una leggenda che vuole San Corbiniano assalito da un orso durante il suo secondo viaggio a Roma. A seguito di questo attacco l'orso uccise il mulo che portava i bagagli del santo. Irritato per il contrattempo Corbiniano ordin\u00f2 all'orso di ammansirsi e di portare lui stesso i pesi che avrebbe dovuto portare il mulo. L'orso obbed\u00ec, si fece imporre il basto e placidamente segu\u00ec fino a Roma il santo dove questi lo affranc\u00f2 dal suo impegno e lo lasci\u00f2 libero.\nGalleria d'immagini.\nScene della vita di San Corbiniano tratte da una pala posta nella cripta della Cattedrale di Frisinga"}
{"id": "1080140", "revid": "267975", "url": "https://it.wikipedia.org/wiki?curid=1080140", "title": "Luigi Torrigiani", "text": ""}
{"id": "1080142", "revid": "2056951", "url": "https://it.wikipedia.org/wiki?curid=1080142", "title": "Abito religioso", "text": "L'abito religioso \u00e8 il vestito proprio portato dai membri di un istituto di vita consacrata.\nComposizione.\nGli abiti religiosi degli istituti maschili hanno, in genere, fogge diverse a seconda dell'epoca e del luogo nel quale l'Istituto \u00e8 stato fondato. Spesso essi si ispirano ai ceti sociali pi\u00f9 umili come quelli dei contadini, della servit\u00f9, dei pellegrini ecc. In seguito essi diventano un abito che contraddistingue ogni Istituto.\nIn genere, l'abito maschile \u00e8 costituito da una tunica, generalmente stretta in vita da una cintura o da un cordone, con scapolare, cappuccio o cocolla e mantello; i canonici regolari aggiungono anche rocchetto, mozzetta e berretta. L'abito femminile si compone di tonaca, velo, soggolo e frontino.\nA seconda dell'ordine, la tunica pu\u00f2 essere lunga fino alle caviglie, pi\u00f9 o meno ampia ed elaborata. I colori pi\u00f9 diffusi sono il nero, il bianco e il marrone, negli ultimi decenni, con la rinascita o la fondazione di tanti istituti si trovano anche altri colori come il blu, grigio, azzurro.\nLa tonaca \u00e8 in genere cinta da cintura in pelle come per i benedettini, domenicani, agostiniani e altri, ma pu\u00f2 essere anche di stoffa come \u00e8 per i gesuiti, certosini e altri. L'unica famiglia religiosa ad essere cinta dalla corda \u00e8 quella francescana.\nMolti ordini fanno uso dello scapolare cos\u00ec: i carmelitani, certosini, benedettini e altri. Lo scapolare pu\u00f2 aver un colore diverso da quello dell'abito come per i girolamini o i cistercensi, marrone o nero su abito bianco.\nAltro elemento tipico dell'abito maschile \u00e8 il cappuccio in particolare per gli ordini monastici e ordini mendicanti.\nOgni abito religioso ha inoltre a corredo il mantello, con o senza cappuccio, lungo fino alle caviglie o pi\u00f9 corto dello stesso colore dell'abito oppure l'opposto. Mantello nero su abito bianco per esempio: domenicani, certosini, oppure mantello bianco su abito scuro (marrone) per i carmelitani.\nUna parte dell'abito poco conosciuta \u00e8 l'abito corale o cocolla usato dagli ordini monastici che viene indossato sopra l'abito \"da lavoro\". Questo abito, molto ampio e senza cintura viene indossato dai monaci con l'intento di sottolineare la differenza tra momenti di vita \"profana\" nel chiostro da quelli sacri nel coro o chiesa.\nQuesta tipologia di abiti sopraelencati \u00e8 caratteristica degli istituti maschili medievali ma non \u00e8 la regola.\nOggi, molti istituti non adottano pi\u00f9 un vestito proprio. L'abito religioso resta allora un vestito semplice, soprattutto per le donne, o la talare o il clergyman.\nNel diritto canonico.\nIl codice di diritto canonico richiede che un membro di un Istituto di vita consacrata, anche attraverso il vestito, sia testimone dei valori evangelici ed in particolare del voto di povert\u00e0.\nIn molti ordini, al termine del postulandato ed all'inizio del noviziato, vi \u00e8 la vestizione: cerimonia religiosa nella quale il candidato riceve ed incomincia ad indossare l'abito religioso."}
{"id": "1080147", "revid": "287204", "url": "https://it.wikipedia.org/wiki?curid=1080147", "title": "Clan Minamoto", "text": "Il o Genji (contrazione di \"Gen-uji\", dove \"gen\" \u00e8 la lettura on'yomi del kanji \u6e90) fu un clan giapponese che rivest\u00ec grande importanza durante il periodo Heian e nella prima parte del periodo Kamakura.\nLa famiglia era un ramo della famiglia imperiale giapponese. Il nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia imperiale che non avevano diritto alla successione. Il primo a ricevere il \"kabane\" Minamoto no Ason sarebbe stato Minamoto no Makoto, settimo figlio dell'Imperatore Saga, che \u00e8 cos\u00ec ritenuto il fondatore della linea Saga Genji; le varie linee prendono il nome dall'imperatore da cui il \"kabane\" venne concesso, e si dividono perci\u00f2 in Saga Genji, Seiwa Genji, Murakami Genji, Uda Genji, Daigo Genji, e cos\u00ec via.\nSeiwa Genji.\nLa linea storicamente di maggior successo fu la Seiwa Genji, fondata da Minamoto no Tsunemoto (894\u2013961), figlio di Sadazumi-shinn\u014d e nipote l'Imperatore Seiwa.\nTsunemoto ricevette il \"kabane\" da suo nonno l'Imperatore Seiwa ed utilizz\u00f2 cos\u00ec il cognome \"Minamoto\"; suo figlio Mitsunaka (912\u2013997) stipul\u00f2 un'alleanza con un'altra famiglia molto influente, il clan Fujiwara, e molti membri del clan divennero generali agli ordini dei Fujiwara e della corte imperiale. Il figlio maggiore di Mitsunaka, Yorimitsu (948\u20131021), divenne il protetto di Fujiwara no Michinaga, mentre un altro suo figlio, Yorinobu (968\u20131048), venne inviato a soffocare la rivolta di Taira no Tadatsune (membro di un'altra potente famiglia, il clan Taira) nel 1032. Il figlio di Yorinobu, Yoriyoshi (998\u20131075), e il figlio di Yoriyoshi, Yoshiie (1039\u20131106), sottomisero la parte nord-orientale del Giappone tra il 1051 e il 1087.\nLa fortuna dei Seiwa Genji fin\u00ec con la Ribellione di H\u014dgen (1156), a partire dalla quale il clan nemico dei Taira (nella linea Kammu Heike) uccise o ottenne la condanna a morte di molti membri del clan, e nel 1160 Minamoto no Yoshitomo, capo del clan e della linea Seiwa Genji, mor\u00ec in battaglia. Taira no Kiyomori, forte della vittoria, esili\u00f2 Yoritomo (1147\u20131199), terzo figlio di Yoshitomo e nuovo capo del clan. Nel 1180 Yoritomo riusc\u00ec a riunire le forze del clan sfidando i Taira nella guerra Genpei, riuscendo infine a vincere ma a prezzo della decimazione del proprio clan.\nNel 1192 Yoritomo ricevette il titolo di Sei-i Taish\u014dgun, e fond\u00f2 il primo bakufu della storia, lo shogunato Kamakura; tuttavia, dopo la morte dei suoi figli e successori Yoriie e Sanetomo, la linea Seiwa Genji estinse la sua linea ereditaria. Dalla linea Seiwa Genji discesero per\u00f2 i clan Ashikaga (i cui membri governarono il successivo shogunato Ashikaga), Nitta, e Takeda.\nAlbero genealogico Seiwa Genji e Minamoto.\n Yorihiro\n Sanekuni\n Yoritsuna\n Kuninao\n Mitsunaga\nMinamoto no Yoshitomo (+ 1160)\n Minamoto_no_Senjumaru (+ 1214)\n Minamoto no Sanetomo (1192\u20131219); terzo sh\u014dgun dello shogunato Kamakura, e l'ultimo capo del clan Minamoto\n Yoshishige (+ 1202)\n Yoshitoshi; capostipite dei Satomi\n Yoshinobu\n Katanobu\n Kagehira"}
{"id": "1080149", "revid": "106908", "url": "https://it.wikipedia.org/wiki?curid=1080149", "title": "Minamoto", "text": ""}
{"id": "1080150", "revid": "63716", "url": "https://it.wikipedia.org/wiki?curid=1080150", "title": "Famiglia Minamoto", "text": ""}
{"id": "1080152", "revid": "478814", "url": "https://it.wikipedia.org/wiki?curid=1080152", "title": "Zona Industriale di Gela", "text": ""}
{"id": "1080156", "revid": "287204", "url": "https://it.wikipedia.org/wiki?curid=1080156", "title": "Tescoma Zlin", "text": ""}
{"id": "1080159", "revid": "547034", "url": "https://it.wikipedia.org/wiki?curid=1080159", "title": "Sidama", "text": "Sidama \u00e8 la trib\u00f9 pi\u00f9 numerosa del Sud dell'Etiopia, cui corrisponde una divisione amministrativa nella Regione di Sidama.\nLa lingua parlata \u00e8 il sidamigna."}
{"id": "1080161", "revid": "599013", "url": "https://it.wikipedia.org/wiki?curid=1080161", "title": "Maurizio Farnetani", "text": "Carriera.\nGli esordi.\nLa carriera di Bucefalo all'interno del circuito paliesco italiano ha origini lontane nel tempo: correva l'anno 1979, infatti, quando il fantino di Farneta entr\u00f2 nel mondo delle corse a pelo vincendo la prima edizione del Palio di Piancastagnaio. Due anni dopo fu il Terziere di Porta Fiorentina a puntare su di lui per il Palio di Castiglion Fiorentino. L'anno successivo arriv\u00f2 l'esordio al Palio di Fucecchio per la Contrada di Porta Raimonda.\nDue anni dopo l'esordio a Siena per Valdimontone, ma la prima carriera di Bucefalo sul tufo senese si concluse con una caduta. Nel 1985 Bucefalo ottenne un'affermazione importante, vincendo la provaccia del Palio di Legnano per la Contrada San Magno.\nDue anni dopo, una nuova vittoria in un Palio: Bucefalo vinse il Palio di Fucecchio del 1987 per la Contrada Sant'Andrea montando La Scodata. In quello stesso anno ci fu anche l'esordio al Palio di Asti per il Comune di Nizza Monferrato, conclusosi per\u00f2 con una caduta in batteria.\nCuriosamente, in quello stesso anno, la vittoria and\u00f2 ad un altro debuttante, quel \"Massimino II\" con cui, anni dopo, Bucefalo ingagger\u00e0 entusiasmanti duelli sulla terra di Piazza Alfieri.\nLa vittoria al Palio di Siena.\nL'anno seguente fu decisivo per Bucefalo: dopo la vittoria a Castiglion Fiorentino per Porta Fiorentina, arriv\u00f2 anche il trionfo a Siena, per la Contrada dell'Aquila; questa fu l'unica vittoria in un Palio per lui decisamente avaro di soddisfazioni: a oggi, infatti, la carriera di Bucefalo a Siena consiste in 17 partecipazioni, una vittoria, 9 cadute ed una squalifica record.\nTornando al 1988, dopo il trionfo senese arriv\u00f2 anche la prima di una lunga serie di affermazioni al Palio di Asti: ingaggiato dal Comune di Moncalvo, Bucefalo vinse anche nella citt\u00e0 piemontese montando La Scodata. Nel 1989, il comune aleramico riconferm\u00f2 l'accoppiata Bucefalo-La Scodata, e ottenne uno storico cappotto, il primo per un Comune al Palio di Asti in epoca moderna.\nNel 1990, dopo il primo successo al Palio di Legnano per San Magno e la seconda vittoria a Piancastagnaio, Bucefalo ricevette la chiamata del Borgo Tanaro Trincere Torrazzo per il Palio di Asti, con l'obiettivo di riportare il drappo ai lungofiume dopo un digiuno di 57 anni.\nL'impresa riusc\u00ec al primo tentativo: nonostante la brutta caduta di Bucefalo in finale, il cavallo Phantasm continu\u00f2 la sua corsa e arriv\u00f2 per primo al terzo bandierino. Fu la prima vittoria di un cavallo scosso ad Asti in epoca moderna, nonch\u00e9 la terza consecutiva di Bucefalo, record tuttora imbattuto. Destino volle che in quel Palio avvenisse l'infortunio mortale di Scodata, cavalla plurivincitrice proprio in accoppiata con Bucefalo.\nLa striscia di successi prosegu\u00ec anche nel 1991, quando il fantino di Farneta rivinse il Palio di Castiglion Fiorentino, sempre per Porta Fiorentina. Dopo la terza vittoria a Piancastagnaio nel 1992 per la Contrada di Borgo, nel 1993 arriv\u00f2 il secondo successo a Legnano, sempre per San Magno. In quell'anno, Bucefalo cambi\u00f2 casacca al Palio di Asti: dopo tre anni a Tanaro, (con altrettanti piazzamenti in finale, tra cui una vittoria), il fantino di Farneta si accas\u00f2 al Borgo Don Bosco che, staccatosi dal Borgo Viatosto nel 1981, puntava ad ottenere la prima vittoria \"in solitario\". L'impresa riusc\u00ec nel 1996, in un'edizione caratterizzata da numerosissime false partenze e dall'infortunio alla mossa di \"Truciolo\", che, subito dopo, abbandon\u00f2 la carriera di fantino.\nNel periodo '93-'96, oltre alla vittoria astigiana, ci furono anche quelle al Palio di Bientina per Viarella (1994), e a Castiglion Fiorentino per Porta Romana (1995).\nLa squalifica al palio di Siena.\nIl 1997 fu invece un anno in chiaroscuro: dopo la vittoria a Castiglion Fiorentino per il Rione Cassero, la carriera di Bucefalo sub\u00ec un colpo durissimo in occasione del Palio di Siena del 16 agosto.\nIngaggiato dalla Tartuca allo scopo di limitare la rivale Chiocciola, Bucefalo and\u00f2 oltre i limiti del regolamento trattenendo il fantino di quest'ultima, \"Trecciolino\", da sempre suo acerrimo nemico. Le conseguenze di questa azione furono pesantissime: Bucefalo sub\u00ec la squalifica di 20 palii, eguagliando il record negativo di \"Spirito\", stabilito l'anno prima in una situazione analoga.\nDopo questo episodio per Bucefalo inizi\u00f2 un periodo di appannamento, durante il quale vinse il Palio della Costa Etrusca nel 1999, e disput\u00f2 alcune ottime corse al Palio di Asti per il Borgo Tanaro Trincere Torrazzo.\nLa ripresa.\nNel 2000 Bucefalo ricominci\u00f2 a vincere, ottenendo il primo successo al Palio di Castel del Piano, nonch\u00e9 la terza vittoria a Legnano per San Magno.\nA giugno, in occasione del Palio straordinario di Asti, il fantino di Farneta fu protagonista di un cambio di casacca piuttosto clamoroso: Bucefalo infatti indoss\u00f2 la gavardina del Rione San Secondo, acerrimo rivale del Borgo Tanaro, e colse la sua quinta vittoria nel Palio della citt\u00e0 piemontese.\nL'anno successivo arriv\u00f2 la quarta vittoria a Legnano, sempre per San Magno, e un secondo posto ad Asti per il Borgo Torretta, dopo un vano inseguimento nei confronti di un imprendibile Massimino II su Millennium Bug.\nNel 2002 arriv\u00f2 la seconda vittoria al Palio di Bientina, poi, dopo un periodo di appannamento, Bucefalo ha vinto il Palio di Asti 2005 per il Borgo Santa Maria Nuova, al termine di una rimonta nei confronti di uno sfortunatissimo Massimino II su una pista ai limiti della praticabilit\u00e0 e montando un cavallo, Metacomet, trovato pochi giorni prima della corsa in sostituzione di quello scelto in precedenza (Non a caso Metacomet fu iscritto con il nome di \"L'Altro\").\nNel 2006 Bucefalo corse ancora per Santa Maria Nuova e ottenne il cappotto, il secondo nella storia del borgo rosa-azzurro, al termine di una finale dominata fin dall'inizio, con Massimino II sempre alle calcagna, ma incapace di insidiare concretamente il primo posto del collega. Si ripet\u00e9 cos\u00ec a parti invertite il duello del 2001, con Massimino II vincitore e Bucefalo sempre a inseguire.\nDal 2005 Bucefalo, insegue il sogno di poter tornare a vincere a Fucecchio, con la Contrada Borgonovo, sogno non ancora coronato ma atteso da tutti i contradaioli, che considerano il fantino aretino un vero e proprio idolo. Il 2007 \u00e8 stato invece avaro di soddisfazioni per Farnetani, che non \u00e8 stato chiamato per il Palio di Siena nonostante la scadenza della sua squalifica, e non ha raccolto vittorie negli altri palii, ottenendo un quinto posto ad Asti dopo una partenza disastrosa e fallendo cos\u00ec l'obbiettivo di vincere tre palii consecutivi con Santa Maria Nuova. Concluso il rapporto con il borgo rosa-azzurro dopo il Palio del 2008, Bucefalo si accasa presso i rivali del Borgo San Pietro, ma senza riuscire a cogliere risultati significativi. Nel 2011 passa a Canelli, ma anche qui non riesce ad entrare in finale. L'anno successivo, Bucefalo viene ingaggiato dal Rione San Martino-San Rocco, e coglie il suo ottavo successo ad Asti, interrompendo un digiuno di vittorie che, per il rione bianco-verde, durava da 27 anni. Nel 2013, all'et\u00e0 di 55 anni (un autentico record raggiunto da un fantino ancora in attivit\u00e0, superato addirittura Aceto) viene ingaggiato dal Borgo Tanaro Trincere Torrazzo, con l'intento di ripetere l'impresa di aggiudicarsi l'ambito drappo, gi\u00e0 compiuta e riuscita nel 1990 e ritornare alla vittoria dopo un digiuno forzato di ben tre anni.\nPurtroppo le cose non vanno secondo i piani, e Bucefalo viene eliminato in batteria. Tornato a San Martino San Rocco per l'edizione 2014, non riesce a ripetere i fasti del 2012, venendo nuovamente eliminato in batteria; l'anno successivo va pure peggio Bucefalo deve rinunciare a correre il Palio a causa di una caduta durante le prove, in cui il cavallo gli cade addosso, infortunandolo. Il suo posto viene preso dal debuttante Carlo Sanna detto \"Brigante\". Quella del 2015 ad oggi \u00e8 stata l'ultima presenza di Bucefalo in piazza Alfieri.\nBucefalo si \u00e8 confermato autentico \"talismano\", portando il sendallo dove questo non arrivava da molti anni: particolarit\u00e0 che si \u00e8 verificata sia per il rione San Secondo (digiuno di 18 anni), Tanaro (57 anni) ed infine San Martino san Rocco (27 anni).\nPresenze al Palio di Siena.\n\"Le vittorie sono evidenziate ed indicate in neretto.\"\nCuriosit\u00e0 e aneddoti.\nHa corso anche il Palio dei ciuchi nella contrada Vicolo degli Orbachi organizzato dalla Nobil contrada del Bruco"}
{"id": "1080164", "revid": "599013", "url": "https://it.wikipedia.org/wiki?curid=1080164", "title": "Area archeologica di Fiesole", "text": "Gli scavi nell'area archeologica di Fiesole comprendono un teatro romano, le terme, un tempio etrusco-romano e un museo archeologico. Si trovano tra via Dupr\u00e8, via delle Mura Etrusche e via Marini. Contiene reperti dal III secolo a.C. al II secolo d.C..\nNel 1809, il barone prussiano Friedman Schellersheim fu il primo a far eseguire degli scavi in un podere, detto \"Buche delle Fate\", dove trov\u00f2 ruderi di epoca romana. Egli fece ricerche fino al 1814, poi i lavori furono sospesi e ripresi successivamente nel 1870. Il Comune nel 1873 acquist\u00f2 il terreno dove gli scavi continuavano e nel 1878 venne istituito nel palazzo Pretorio un primo museo col materiale venuto alla luce. Il direttore degli scavi nominato dal comune fu il professor Demostene Macci\u00f2, che sostenne l'incarico fino al 1910.\nNella spianata degli scavi si trovava l'antico foro di \"Faesulae\", nella convalle tra i colli di San Francesco e di Sant'Apollinare.\nMuseo archeologico di Fiesole.\nIl museo fu costruito dall'architetto Ezio Cerpi fra il 1912 e il 1914 a forma di tempietto romano di stile ionico, e conserva reperti provenienti da Fiesole e dal suo territorio e donazioni private, tra le quali la Collezione Costantini di ceramiche greche, magnogreche ed etrusche e la Collezione Albites, con pregevoli sculture romane.\nTra i reperti provenienti da Fiesole e dal territorio sono esposti un frammento di una statua in bronzo forse di lupa capitolina datata tra l'et\u00e0 etrusca e il I secolo a.C., stele \"fiesolane\" in arenaria del periodo etrusco arcaico, ed urne cinerarie etrusche (su una di esse \u00e8 raffigurata a bassorilievo il tema del \"Cinghiale di Meleagro\"), oltre a bronzetti votivi, ceramiche etrusche e romane, lucerne in terracotta e in bronzo, e altri oggetti del periodo etrusco e romano. Nel museo sono esposte anche alcune sepolture longobarde rinvenute a Fiesole, armi, gioielli e altri oggetti medievali.\nTeatro romano di Fiesole.\nStoria.\nIl Teatro \u00e8 costruito secondo i modelli greci (cio\u00e8 sfrutta la naturale pendenza del terreno, scavato per realizzare i gradini della cavea) e venne costruito al tempo di Silla ed abbellito da Claudio e da Settimio Severo.\nQuello di Fiesole \u00e8 tuttora considerato uno dei teatri romani pi\u00f9 antichi esistenti (i primi sorsero a Roma soltanto all\u2019 inizio del II secolo a.C.). Venne innalzato verso la fine del I secolo a.C., probabilmente nell'ultimo ventennio (quando gi\u00e0 l'et\u00e0 repubblicana stava finendo), ma sub\u00ec col tempo numerosi restauri ed abbellimenti (in particolar modo sotto l'Impero).\nCome struttura si avvicina decisamente al modello teatrale greco (non a caso poggia su un declivio naturale), anche se sono gi\u00e0 presenti molti elementi di distacco dalla tradizione ellenica. Ad esempio l'orchestra, che ha dimensioni molto pi\u00f9 ridotte rispetto a quelle dei teatri greci (il che \u00e8 giustificato dal fatto che nelle tragedie greche si dava molta importanza al coro). Altre fondamentali ed evidenti differenze rispetto alla tradizione precedente sono l'inserimento dei loggiati laterali (che collegano le gradinate della cavea alla scena), della \u201cfrons scenae\u201d o proscenio (una facciata esterna alla struttura che fungeva da sfondo alle rappresentazioni ma non solo), e del sipario (azionato tramite dei macchinari nascosti al pubblico).\nLa cavea ha un diametro di 34 m. La gradinata superiore \u00e8 distrutta, mentre quelle inferiori sono ben conservate. Nel teatro, in basso, vi erano tre ordini di posti distinti e diciannove gradinate divise da cinque scalette (oggi solo dieci); da una parte le gradinate sono scavate nel masso e da un'altra parte, dove si trova anche il pozzo, riposano su volte sostenute da muri concentrici. In cima alla gradinata esistevano le logge dette \"tribunalia\", per i personaggi pi\u00f9 eminenti. Il teatro poteva contenere circa tremila persone. Il frontescena era costituito da un loggiato a due piani andato distrutto, del quale restano solo le fondazioni che mostrano le tre porte riservate agli attori. Due ali coperte (le \"versurae\") inquadravano la scena lateralmente e portavano ad un portico verso oriente dietro la scena (del quale restano nove pilastri) ed ai magazzini verso occidente, usati per i costumi e il materiale scenico. L'orchestra era in origine pavimentata con mosaici policromi ed era conclusa da un proscenio.\nAlle gradinate, all'orchestra ed alla scena si accedeva dai propilei, che avevano ripiani per i palchi ed erano adorni di colonne scanalate. Il teatro viene tuttora usato nel periodo estivo per rappresentazioni di opere liriche dell'Estate fiesolana.\nIl recupero.\nPer la costruzione, i romani sfruttarono per lo pi\u00f9 il declivio naturale del terreno, secondo il modello della tradizione greca. Tuttavia, dove la depressione era troppo elevata, furono edificate delle innovative arcate, in grado di sostenere il peso delle restanti gradinate. Furono proprio queste arcate, situate ad est ed ovest della costruzione, i primi resti che vennero ritrovati nel Medioevo (gli abitanti del posto le ribattezzarono volgarmente \"Buche delle Fate\"). Tuttavia lo scopritore ufficiale del teatro \u00e8 da considerarsi l'archeologo prussiano Friedman Schellershein, che nell'anno 1809 decise di intraprendere degli scavi per \u201crendere alla citt\u00e0 di Faesule questo meraviglioso documento storico\u201d. Purtroppo Schellershein, non appena ebbe recuperato dal sito alcuni oggetti di relativo valore economico, lo richiuse a pochi mesi dalla sua apertura. \u00c8 questo il principale motivo per cui, fino al 1814, il teatro venne vergognosamente utilizzato come cava per la pietra (non era nemmeno la prima volta nella sua storia; pare infatti che gi\u00e0 attorno all\u2019anno Mille alcune sue pietre fossero state utilizzate nientemeno che per la realizzazione del Duomo). Quindi, per limitare lo scempio, dal 1815 il Capitolo Fiorentino decise nuovamente di rendere coltivabile l\u2019area, ricoprendo interamente il teatro con della terra.\nFortunatamente, dopo lo spostamento della capitale a Firenze nel 1864 (con conseguente aumento di fondi ed investitori nella citt\u00e0 gigliata), i territori fiesolani divennero fiorentini. Fu in quegli anni che il Capitolo decise di riprendere gli scavi, che per\u00f2 vennero nuovamente interrotti, poich\u00e9 il professore Migliarini, direttore delle Gallerie Fiorentine e stimata autorit\u00e0 cittadina, giudic\u00f2 il teatro di poco interesse culturale (al tempo, infatti, si dava effettivo valore storico solo alle opere etrusche). Tuttavia nel 1870, con l'incameramento dei beni ecclesiastici da parte dello Stato, il terreno del teatro torn\u00f2 prima demaniale e poi, poco tempo dopo, venne acquistato dallo stesso Comune di Fiesole, che decise di dare una svolta agli scavi. Nel 1873, infatti, sotto la direzione di Carlo Strozzi e della Deputazione fiorentina (incaricata dal Comune), cominciarono i lavori (finanziati anche, per la prima volta in Italia, dall\u2019\u201cesazione di una tassa di ingresso\u201d) che, nel 1911, con il restauro di parte delle gradinate, restituirono il teatro fiesolano alla comunit\u00e0.\nIn ogni caso, al tempo ci furono molte e feroci critiche al Comune. La maggior parte dei critici contestava all\u2019istituzione comunale l'aver effettuato sul teatro un restauro fin troppo pesante, che aveva snaturato l'essenza della costruzione. Altre critiche erano dovute al fatto che l'Amministrazione aveva assunto la mano d'opera dei contadini del luogo per il restauro, il tutto a scapito della qualit\u00e0 del lavoro.\nNegli anni \u201950 e \u201960 furono effettuati gli ultimi effettuati sulle murature, consolidando le terme e il tempio. Dal 2004 al 2006, furono consolidati e restaurati le gradinate e il proscenio del teatro.\nAl 2016, erano oggetto di degrado e urgenti restauri nelle aree delle vasche del \"calidarium\", del \"laconicum\" e del \"labrum\", e nel teatro all'interno del pulpitum, della \"cavea\" e della \"crypta\".\nTerme.\nDietro al teatro vi sono i ruderi delle terme, costruite ai tempi di Silla (I secolo a.C.), restaurate e ingrandite al tempo di Adriano. Furono \"scoperte\" nel 1891, quando finalmente si pot\u00e9 dare una funzione alle tre arcate da sempre visibili: esse costituivano la terrazza delle terme verso valle.\nLe terme si trovano lungo le mura e sono costituite dai tre classici ambienti del \"calidarium, tepidarium\" e \" frigidarium\", pi\u00f9 altre vasche e stanze. Una piscina rettangolare e due vasche (una delle quali a immersione) servivano per i bagni pubblici e sul loro fondo furono trovate molte anfore, usate per depurare l'acqua, raccogliendo le impurit\u00e0 che andavano a fondo.\nSi trovano i resti di locali per il riscaldamento dell'acqua e la produzione di vapore che, a mezzo di condutture di piombo o di terracotta, si distribuiva nei vari locali. Nel \"calidarium\", caratterizzato dal pavimento in cocciopesto, veniva mandata l'acqua bollente, nel \"tepidarium\" (costituito da tre vasche) era raccolta l'acqua tiepida e infine nel \"frigidarium\" veniva immessa l'acqua fredda; il frigidarium \u00e8 suddiviso da una struttura ad archi (ricostruita), una delle quali ha una forma semicircolare e si trova accanto alle latrine. Forse esisteva anche un criptoportico che separava le vasche. Alcune delle strutture sono state ricostruite in seguito agli scavi.\nTempio.\nIl tempio etrusco-romano venne costruito tra la seconda met\u00e0 del IV secolo a.C. e il II secolo a.C., sebbene l'area fosse in uso per rituali sacri almeno dal VII secolo a.C., e fu scavato all'inizio del Novecento. Molto probabilmente era l'antico \"Capitolium\" fiesolano.\nLa cella \u00e8 la parte pi\u00f9 antica ed \u00e8 divisa in tre parti: ci\u00f2 fa supporre che il tempio fosse dedicato a Giove, Giunone e a Minerva (quest'ultima attribuzione quasi certa come suggerirebbe un bronzetto ellenistico raffigurante un gufo trovato nei paraggi e ora nel museo). Davanti al tempio c'\u00e8 una piccola ara in pietra arenaria decorata (IV secolo a.C.-III secolo a.C.). In epoca repubblicana il tempio venne ricostruito, innalzato e ingrandito sia sulle ali che sulla parte frontale, in parte riutilizzando le murature dell'edificio precedente. La gradinata, ben conservata, ha sette scalini e giunge allo stilobate su cui sorgevano le colonne del portico, sormontato dal frontone del tempio. La parte pi\u00f9 lunga dello stilobate fa supporre che il porticato allacciasse il tempio al \"Collegium\".\nA sinistra si vedono le basi di tre colonne rimaste del porticato che circondava la cella. Fra questi ruderi sono state ritrovate monete di bronzo e d'argento (III secolo a.C.-X secolo). In questo luogo inoltre sono stati ritrovati i resti di un sepolcreto barbarico di epoca longobarda (VII-VIII secolo), costruito su un'area della cella e i ruderi di un tempio cristiano, sorto sui resti di quello pagano verso il III secolo.\nAltro.\nNella spianata si trovano anche: la porta di una tomba etrusca del III secolo a.C.; una tomba dell'epoca delle invasioni barbariche (IV secolo o V secolo), avanzi di epigrafi e di decorazioni, pilastri con motivi architettonici.\nInoltre il lato nord \u00e8 chiuso dalle antichissime mura di Fiesole, realizzate dagli Etruschi con grossi blocchi di arenaria."}
{"id": "1080166", "revid": "1690183", "url": "https://it.wikipedia.org/wiki?curid=1080166", "title": "Catacombe di San Callisto", "text": "Le catacombe di San Callisto fanno parte del cosiddetto \"complesso callistiano\", un'area di circa 30 ettari compresa tra la via Appia Antica, la via Ardeatina e la via delle Sette Chiese, a Roma, che ospita diverse aree funerarie e catacombali. \nStoria.\nLe catacombe sono sorte verso la fine del II secolo, con alcuni ipogei cristiani privati e da un'area funeraria direttamente dipendente dalla chiesa romana. Prendono nome dal diacono Callisto I, preposto da papa Zefirino all'amministrazione del cimitero stesso. Salito a sua volta al soglio pontificio, Papa Callisto I ingrand\u00ec il complesso funerario, che ben presto divenne quello ufficiale della Chiesa.\nDescrizione.\nLe gallerie, dove trovarono sepoltura pi\u00f9 di cinquanta martiri e sedici pontefici, fanno parte di un complesso cimiteriale che occupa quindici ettari e raggiungono una lunghezza di quasi venti chilometri. I nuclei pi\u00f9 antichi sono le \"cripte di Lucina\" e la regione detta \"dei Papi\" e \"di Santa Cecilia\", dove si conservano alcune tra le memorie pi\u00f9 sacre del luogo (le cripte dei Papi e di Santa Cecilia, e i cubicoli dei Sacramenti); le altre regioni sono denominate \"di San Gaio\" e \"di Sant'Eusebio\" (della fine del III secolo), \"Occidentale\" (risalente alla prima met\u00e0 del IV secolo) e \"Liberiana\" (della seconda met\u00e0 del IV secolo), con grandiose architetture sotterranee. \nLa cripta dei Papi.\nUna scala moderna, fatta costruire sul posto di quella antica di papa Damaso I, d\u00e0 accesso alla regione dei Papi, in cui si visita l'omonima cripta, dove furono sepolti nove pontefici e, forse, otto esponenti della gerarchia ecclesiastica: lungo le pareti sono le iscrizioni originali in greco dei pontefici Ponziano, Antero, Fabiano, Lucio I ed Eutichiano. Nella parete di fondo fu deposto anche papa Sisto II, ucciso durante la persecuzione di Valeriano. L'iscrizione metrica dinanzi al sepolcro di Papa Damaso I \u00e8 incisa nei caratteri ideati dal calligrafo Furio Dionisio Filocalo.\nLa tomba di Santa Cecilia e i cubicoli dei sacramenti.\nNella cripta contigua \u00e8 la tomba di Santa Cecilia, le cui reliquie furono rimosse da papa Pasquale I nell'821: gli affreschi degli inizi del IX secolo sulle pareti raffigurano Santa Cecilia orante, il busto del Redentore e papa Urbano I. Poco lontano, una galleria della fine del II secolo d\u00e0 accesso ai cubicoli dei sacramenti, che ospitano affreschi della prima met\u00e0 del III secolo che alludono al battesimo, all'eucaristia e alla resurrezione della carne. \nAltre aree di interesse.\nNella contermine regione detta \"di San Milziade\", il sarcofago del bambino ha la fronte scolpita di episodi biblici. Nella regione \"dei Santi Gaio ed Eusebio\" ci sono alcune cripte distinte, una opposta all'altra, che accolgono i sepolcri dei papi Caio, con un'iscrizione, ed Eusebio, deceduto in Sicilia dove era stato esiliato da Massenzio e traslato a Roma durante il pontificato di Milziade; su una copia in marmo della fine del IV secolo (di cui ci sono sul lato opposto i frammenti originali) si legge un'iscrizione damasiana con il ricordo dello scisma suscitato da Eraclio per la questione dei lapsi. \nPercorrendo la galleria si incontrano, in successione, la cripta dei martiri Calocero e Partenio e il doppio cubicolo di Severo, che contiene un'iscrizione ritmica (non posteriore al 304) dove il vescovo di Roma Marcellino viene chiamato per la prima volta papa e viene professata la fede nella resurrezione finale. In una regione pi\u00f9 remota \u00e8 la deposizione di papa Cornelio, il cui sepolcro conserva l'iscrizione originale contenente il titolo di martyr e, ai lati, splendide pitture, con caratteri stilistici bizantini del VII ed VIII secolo, raffiguranti i papi Sisto II e Cornelio ed i vescovi africani Cipriano ed Ottato. \nIn un vicino cubicolo sono alcuni fra i pi\u00f9 antichi affreschi delle catacombe romane (fine del II - inizi del III secolo): nel soffitto, un Buon Pastore con degli oranti, e sulla parete di fondo due pesci con un cestino di pani sul dorso, simbolo dell'eucaristia.\nPontefici sepolti nelle catacombe.\nLe catacombe di San Callisto hanno ospitato le sepolture di 16 papi, anche se non \u00e8 certo il luogo di inumazione di San Zefirino:\nAl momento non esiste pi\u00f9 alcun resto umano nelle catacombe (perlomeno nella zona gi\u00e0 scavata) in quanto la sovrintendenza ha deciso di traslare tutti i resti nella basilica di Santa Prassede per evitare che i turisti potessero profanare le sepolture asportando frammenti e reliquie."}
{"id": "1080167", "revid": "963244", "url": "https://it.wikipedia.org/wiki?curid=1080167", "title": "Santissimo Sacramento", "text": "Per Santissimo Sacramento (o semplicemente il Santissimo) si intendono le specie eucaristiche conservate nel tabernacolo dopo la celebrazione della messa. Presso la Chiesa cattolica il Santissimo Sacramento \u00e8 oggetto di culto di latria (adorazione) in quanto, secondo la definizione del Concilio di Trento, in esso \u00e8 \"contenuto veramente, realmente, sostanzialmente il Corpo e il Sangue di nostro Signore Ges\u00f9 Cristo, con l'anima e la divinit\u00e0 e, quindi, il Cristo tutto intero\"., \"risorto tale e quale era incarnato\", vero Dio e vero Uomo.\nIl Santissimo Sacramento \u00e8 chiamato cos\u00ec in quanto costituisce il Sacramento dei sacramenti, \"quasi il coronamento della vita spirituale e il fine al quale tendono tutti i sacramenti\".\nConservazione e visita al Santissimo Sacramento.\nLe leggi canoniche stabiliscono che le specie eucaristiche vengano conservate nella pisside in quantit\u00e0 sufficiente alle necessit\u00e0 dei fedeli e siano rinnovate con frequenza. La pisside con le specie eucaristiche consacrate nella Santa Messa \u00e8 abitualmente custodita in un solo tabernacolo della chiesa o dell'oratorio. Il tabernacolo deve essere collocato in una parte della chiesa o dell'oratorio che sia \"distinta, visibile, pulita, ornata decorosamente, adatta alla preghiera\": davanti a esso deve brillare perennemente una speciale lampada, mediante la quale viene indicata e la presenza di Cristo.\nLa Chiesa raccomanda ai fedeli la visita in adorazione al Santissimo Sacramento quale \"prova di gratitudine, segno di amore e debito di riconoscenza a Cristo Signore\".\nEsposizione del Santissimo Sacramento.\nNelle chiese e negli oratori a cui \u00e8 concesso conservare l'eucaristia, si possono compiere esposizioni del Santissimo Sacramento sia con la pisside, sia mediante l'ostensorio. Nel rito ambrosiano, \u00e8 tradizione esporlo la terza domenica del mese, antica tradizione tramandata da Carlo Borromeo.\nSpecialmente nella solennit\u00e0 del Corpo e Sangue di Cristo, \u00e8 possibile recare il Santissimo Sacramento in processione attraverso le pubbliche vie. Tale uso fu introdotto da papa Niccol\u00f2 V nel 1447.\nInni dedicati al Santissimo Sacramento.\nTra gli inni liturgici dedicati al Santissimo Sacramento vi \u00e8 \"Adoro te devote\", e il \"Sacris solemniis\", il \"O salutaris Hostia\" e il \"Pange lingua\" composti da San Tommaso d'Aquino."}
{"id": "1080168", "revid": "406204", "url": "https://it.wikipedia.org/wiki?curid=1080168", "title": "Pianura Pannonica", "text": "La pianura pannonica (detta anche \"bassopiano pannonico\" o \"bacino pannonico\", o \"bacino carpatico\") \u00e8 un ampio bassopiano situato nell'Europa sud-orientale e attraversato dal medio corso del Danubio e dal basso corso del Tibisco.\nNome.\nIl nome \"pianura pannonica\" contiene un attributo di chiara origine illirica, chr si rif\u00e0 alla radice indoeuropea \"pen\", che significa \"palude, acquitrino\" (in riferimento alle zone paludose tra Danubio e Sava).\nIn ungherese il bacino \u00e8 conosciuto come K\u00e1rp\u00e1t-medence, in serbo e in croato come Panonski basen, \u041f\u0430\u043d\u043e\u043d\u0441\u043a\u0438 \u0431\u0430\u0441\u0435\u043d, in slovacco come Pan\u00f3nska panva, e in tedesco come Pannonisches Becken. Quindi il termine \"bacino carpatico\" deriva direttamente dalla traduzione dall'ungherese.\nGeografia.\nIl bacino \u00e8 delimitato dai Carpazi a nord, est, e sud-est, dalle Alpi Orientali a nord-ovest, e dalle Alpi Dinariche a ovest e sud. I rilievi ungheresi a nord di Budapest ed il Danubio suddividono il bassopiano in una parte minore situata ad occidente detta Transdanubio e una pi\u00f9 vasta parte orientale detta grande pianura ungherese (Alf\u00f6ld).\nAttualmente la pianura pannonica comprende territori appartenenti a sette diversi stati, comprende infatti gran parte dell'Ungheria, l'estremo orientale dell'Austria (il Burgenland settentrionale con il Seewinkl e il margine della pianura di Vienna), le pianure meridionali della Slovacchia (nei pressi di Bratislava, le isole alluvionali del Danubio e il distretto di Ko\u0161ice), la pianura transcarpatica dell'Ucraina, la parte occidentale della Romania, il nord della Serbia e il nord-est della Croazia.\nGeologia.\nIl bacino pannonico \u00e8 costituito da una depressione tettonica formatasi per sprofondamento tra l'Oligocene e l'inizio del Miocene (circa 20 milioni di anni fa). In quel periodo l'intera pianura pannonica, il Mar Nero, il mar Caspio e il lago d'Aral erano un unico bacino salmastro noto come Paratetide. Questo bacino, inizialmente collegato con il Mediterraneo, divenne successivamente un mare-lago poco salato e si suddivise in diversi sotto-bacini (Bacino di Vienna, Pannonico, Dacico, Pontico, Caspico). Durante il Pleistocene il bacino pannonico si prosciug\u00f2 definitivamente lasciando emergere quella che \u00e8 oggi la pianura pannonica.\nDi questo mare restano i sedimenti depositatisi sul fondo ed i resti delle isole precedenti che sono quindi diventate delle montagne: Fru\u0161ka Gora e Montagne di Vr\u0161ac, situate nella parte pi\u00f9 a sud della Pannonia nella regione della Voivodina.\nAi margini del bacino pannonico si formarono degli apparati vulcanici di cui oggi rimangono a testimonianza le numerose sorgenti termali di cui \u00e8 ricco il territorio."}
{"id": "1080169", "revid": "327773", "url": "https://it.wikipedia.org/wiki?curid=1080169", "title": "Rastrello", "text": "Il rastrello \u00e8 uno strumento che assieme alla forca, generalmente serve a raccogliere fieno e paglia essiccati al sole, ma anche foglie o per sbriciolare la terra prima della semina o per raccogliere le castagne o raccattare i sassi pi\u00f9 grossi.\nCaratteristiche.\nIl lungo manico generalmente di legno \u00e8 attaccato perpendicolarmente al pettine, un'asse che va dai 30 ai 70\u00a0cm di larghezza, con un numero variabile di rebbi, i denti che servono a trattenere il materiale da rastrellare. Il pettine pu\u00f2 essere in metallo, in legno e oggigiorno anche in plastica.\nUtilizzi.\nIl rastrello \u00e8 uno strumento indispensabile nel lavoro rurale, e lo \u00e8 stato ancora di pi\u00f9 in passato, vista l'assenza di mezzi meccanizzati, inoltre \u00e8 diffuso pressoch\u00e9 in tutto il mondo. La sua diffusione \u00e8 iniziata nel Medioevo. In citt\u00e0 viene usato per pareggiare la ghiaia nei viali e nei cantieri. Il rastrello \u00e8 un elemento fondamentale per la cura dei giardini Zen, vere e proprie opere d\u2019arte da osservare, in quanto con il rastrello si devono creare armoniosi percorsi e linee ondulatorie dell\u2019acqua, tracciati senza mai fermare il rastrello stesso."}
{"id": "1080171", "revid": "767487", "url": "https://it.wikipedia.org/wiki?curid=1080171", "title": "Goffredo d'Auxerre", "text": "Gi\u00e0 chierico, segu\u00ec anche i corsi di Abelardo. Nel 1140 Bernardo di Chiaravalle tenne a Parigi il sermone \"De conversione ad clericos\" in cui stigmatizzava la vanit\u00e0 delle cose mondane, la necessit\u00e0 di una conversione sincera e i vantaggi della vita monastica; si dice che Goffredo seguisse da allora Bernardo nella comunit\u00e0 di Chiaravalle, divenendone il \"notarius\", il segretario. Nel 1145 lo segu\u00ec nelle predicazioni nel Sud della Francia, mirate a combattere le teorie di Enrico di Losanna e lo segu\u00ec, negli anni dal 1146 al 1147, per la Francia e la Germania, per propagandare la necessit\u00e0 di una crociata in Palestina. \nNel concilio di Reims, del 1148, combatt\u00e9 le opinioni di Gilberto Porretano; nel 1159 divenne abate del monastero di Igny nella diocesi di Reims e nel 1162 Abate di Clairvaux; in quanto tale, nel 1167 e nel 1168, partecip\u00f2 ai negoziati fra papa Alessandro III (1159-1181) e l'imperatore Federico Barbarossa (1152-1190) e con il re Enrico II d'Inghilterra (1154-1189).\nA causa di suoi contrasti con i monaci, si dimise da abate di Chiaravalle nel 1165 e dal 1170 fu abate dell'abbazia di Fossanova, presso Terracina, da dove, tornando in Francia nel 1176, fu abate di Altacomba, in Savoia, fino alla morte.\nQuasi tutti gli scritti di Goffredo si riferiscono alla vita e all'opera di Bernardo: raccolse le sue lettere, pubblicate in \"Patrologia Latina\" CLXXII, 67, ne scrisse una biografia (P. L., CLXXXV, 225, 395, 523) e un panegirico (P. L., CLXXXV, 573); fra le altre opere, le \"Declamationes de colloquio Simonis cum Jesu\" (P. L., CLXXXIV, 437), basate sui sermoni di Bernardo, il \"Libellus contra capitula Gilberti Pictaviensis Episcopi\" (P.L., CLXXXV, 595), polemica contro Gilberto de la Porre oltre a sermoni e commenti alle Scritture."}
{"id": "1080178", "revid": "458786", "url": "https://it.wikipedia.org/wiki?curid=1080178", "title": "Sportovn\u00ed Klub Dynamo \u010cesk\u00e9 Bud\u011bjovice", "text": "Lo Sportovn\u00ed Klub Dynamo \u010cesk\u00e9 Bud\u011bjovice, meglio conosciuto come Dynamo \u010cesk\u00e9 Bud\u011bjovice o semplicemente \u010cesk\u00e9 Bud\u011bjovice, \u00e8 una societ\u00e0 calcistica ceca con sede nella citt\u00e0 omonima; i suoi colori sociali sono il bianco e il nero. Gioca le sue partite casalinghe allo stadio Strelecky Ostrov. Milita in 1. liga, la massima serie del campionato ceco di calcio.\nIl presidente \u00e8 l'ex calciatore ceco Karel Poborsk\u00fd, che ha giocato qui la sua ultima stagione (2006-07).\nOrganico.\nRosa 2021-2022.\n\"Aggiornata all'8 luglio 2021.\""}
{"id": "1080181", "revid": "161374", "url": "https://it.wikipedia.org/wiki?curid=1080181", "title": "SK Dynamo \u010cesk\u00e9 Bud\u011bjovice", "text": ""}
{"id": "1080189", "revid": "1305772", "url": "https://it.wikipedia.org/wiki?curid=1080189", "title": "Once More with Feeling", "text": ""}
{"id": "1080191", "revid": "2015336", "url": "https://it.wikipedia.org/wiki?curid=1080191", "title": "Fulvia (moglie di Marco Antonio)", "text": "Biografia.\nInfanzia.\nFulvia era figlia di Marco Fulvio Bambalione (latino: \"Marcus Fulvius Bambalio\", balbuziente), originario di Tusculum, definito con disprezzo \"homo numero nullo\" da Cicerone, probabilmente discendente di quella gens Fulvia da cui provennero, secondo i Fasti, alcuni consoli romani tra 322 e 125 a.C., anno dopo il quale non si ha pi\u00f9 alcuna notizia. Sua madre era Sempronia Tuditana, proveniente dalla ricca famiglia nobiliare decaduta dei \"Sempronii Tuditani\", sensibile al pensiero dei populares. Si pensa che Fulvia avesse ereditato un patrimonio consistente proprio da parte materna. \nPrimo matrimonio.\nSpos\u00f2 il famoso tribuno Publio Clodio Pulcro probabilmente nel 62 a.C., con il quale l'unione sembra essere stata felice e fruttuosa, dal momento che nacquero due figli, Publio Clodio Pulcro e Clodia Pulcra. Il dolore per la scomparsa del tribuno, massacrato dalle bande di Milone nel 52 a.C., pare infatti essere stato autentico a tal punto da portarla a mostrare le ferite del coniuge, una volta condotto il feretro nella casa sul Palatino, a tutti coloro che erano giunti a rendergli omaggio. Inoltre, recatasi insieme alla madre al processo contro Milone, per testimoniare, avrebbe mostrato una pena tale da avere la meglio sull'arringa di Marco Tullio Cicerone, che difendeva l'accusato.\nSecondo matrimonio.\nFulvia spos\u00f2 in seconde nozze l'agiato Gaio Scribonio Curione, tribuno della plebe nel 50 a.C., di cui rimase vedova gi\u00e0 nel 49 a.C., quando l'uomo incontr\u00f2 la morte in Africa contro i sostenitori di Gneo Pompeo Magno. La scelta di Curione di prendere in moglie la vedova di Clodio, il cui programma politico mostra alcune affinit\u00e0 con il proprio, si spiegherebbe con la sua volont\u00e0 di schierarsi con i populares.\nTerzo matrimonio.\nNuovamente vedova, spos\u00f2 Marco Antonio, passando alla Storia in qualit\u00e0 di sua consorte. Fulvia diede al nuovo sposo due figli, Antillo e Iullo.\nL'ingresso della donna sulla scena politica risale alle Idi di marzo del 44 a.C., dopo l'omicidio di Giulio Cesare. Nonostante il dittatore nel suo testamento avesse nominato erede il nipote Ottaviano, Antonio si impadron\u00ec dei suoi archivi e mise in atto una serie di provvedimenti che attribu\u00ec al defunto. Secondo Cicerone, tali iniziative erano invece opera del triumviro che, con la complicit\u00e0 dalla moglie, manipolava deliberatamente gli \"acta Caesaris\". L'Arpinate definisce la casa di Antonio e Fulvia la sede in cui si decidevano le sorti dello Stato. \nNon potendo partecipare pubblicamente alla vita politica, la donna vi prendeva parte dalla sua dimora, nelle sale della quale si affollavano amici e postulanti. Fulvia, infatti, nel 44 a.C. assistette alle trattative tra il marito e gli ambasciatori del re di Galazia, Deiotaro, per la restituzione dei possedimenti del sovrano divisi da Cesare tra i suoi alleati nel 47 a.C., in cambio di dieci milioni di sesterzi. L'affare indign\u00f2 particolarmente Cicerone, incaricato d'altronde di occuparsi degli interessi di Deiotaro a Roma, e procur\u00f2 a Fulvia l'accusa di avidit\u00e0. La sua presenza all'esecuzione dei legionari macedoni ribelli, nell'autunno del 44 a.C., le caus\u00f2 anche la fama di donna crudele. Antonio, in quell'anno, aveva ottenuto il governo della Gallia Cisalpina per il 45 a.C., bench\u00e9 Cesare l'avesse assegnato a Bruto. A Brindisi una parte dei legionari richiamati dalla Macedonia per scortarlo, disert\u00f2 schierandosi con Ottaviano. Per punire l'ammutinamento Antonio ricorse a una feroce decimazione fomentata, secondo Cicerone, proprio da Fulvia.\nNell'inverno di quell'anno Antonio affront\u00f2 Bruto a Modena, ma fu costretto a fuggire attraverso le Alpi. Nel frattempo Cicerone chiedeva al Senato di nominarlo nemico pubblico. Fulvia era rimasta a Roma, prendendo attivamente parte, insieme ai sostenitori del marito, ai tentativi di riconciliazione con Ottaviano. Non manc\u00f2 di prodigarsi nemmeno in occasione della discussione in Senato della proposta di Cicerone, quando supplic\u00f2 gli astanti, accompagnata dal figlio Antillo e da alcuni parenti, di risparmiare il coniuge. Nonostante le lacrime i senatori decisero comunque di annullare tutti i provvedimenti di Antonio e di esautorarlo da ogni incarico per l'anno successivo. Tuttavia Ottaviano ben comprese il valore dell'influenza di Fulvia e fece leva proprio su di lei per ottenere l'appoggio di Antonio e Marco Emilio Lepido. Nasceva cos\u00ec, nel 43 a.C., l'accordo triumvirale \"rei publicae constituendae\", suggellato dal matrimonio tra Ottaviano e Clodia Pulcra, nata dal primo matrimonio con il tribuno Clodio. \nLa prima azione dei triumviri fu quella di perseguire i nemici politici, dando vita alla seconda sanguinosa proscrizione nella storia di Roma, quarant'anni dopo quella sillana. Tra le vittime celebri si annovera in primo luogo Cicerone, che Antonio volle decapitato e privato di quella mano destra che si era pi\u00f9 volte abbattuta contro di lui.\nOttaviano, una volta divenuto Augusto, fece in modo che la ferocia delle proscrizioni ricadesse esclusivamente su Marco Antonio, spalleggiato da Fulvia. Cassio Dione ripropone questa versione attribuendo alla donna un gran numero di morti fatti eseguire per odio personale o per potersi impadronire delle loro ricchezze. Inoltre, secondo l'autore, dopo l'esposizione nel Foro, Fulvia dissacr\u00f2 violentemente la testa di Cicerone, sputandoci su e infilzando la lingua con uno spillone. Appiano tace questi dettagli e segnala piuttosto la sua crudelt\u00e0 nei confronti delle mogli dei proscritti, alle quali rifiut\u00f2 la richiesta di intercedere presso il marito per l'annullamento di una tassa sul patrimonio. Fulvia ebbe sicuramente un ruolo attivo nelle proscrizioni, bench\u00e9 esagerato dalle fonti pi\u00f9 faziose. In ogni caso la matrona ebbe modo di vendicare le umiliazioni subite nel tempo, in particolar modo da Cicerone.\nNel 42 a.C., per merito soprattutto di Marco Antonio, i triumviri sconfiggevano a Filippi, in Macedonia le forze armate dei cesaricidi Bruto e Cassio, che decisero pertanto di suicidarsi. La vittoria permise loro di riprendere la campagna contro i Parti, progettata da Cesare prima della morte. Le province orientali furono affidate ad Antonio; a Lepido tocc\u00f2 l'Africa e Ottaviano ottenne l'Italia con l'incarico di assegnare terre ai veterani di guerra. Partito il marito, Fulvia rimase a Roma dove deteneva un grande potere nella gestione degli affari pi\u00f9 importanti, essendo, tra l'altro, console per il 41 a.C. suo cognato Lucio Antonio.\nGuerra di Perugia.\nIn quell'anno, la confisca di Ottaviano colp\u00ec ben diciotto citt\u00e0, penalizzando in particolar modo i piccoli proprietari terrieri. La loro protesta, accolta da Fulvia e Lucio, si trasform\u00f2 in un vero e proprio scontro armato contro Ottaviano, dando vita alla celebre guerra di Perugia. L'interesse della donna e di suo cognato pare risiedesse nel timore che la distribuzione delle terre penalizzasse i soldati di Antonio rispetto a quelli di Ottaviano, che avrebbe d'altronde acquisito in questo modo un grande prestigio agli occhi dell'esercito. Fallito il tentativo di affidare a personalit\u00e0 vicine al marito l'assegnazione dei terreni, Fulvia si rec\u00f2 dai legionari insieme ai figli, per ricordare a chi spettasse la loro lealt\u00e0. In seguito incaric\u00f2 il cognato della sorveglianza di Ottaviano, provocando con quest'ultimo una rottura insanabile suggellata dalla decisione di ripudiare Clodia. Inizialmente, tra i due ci fu qualche attrito. Il console infatti vedeva nella protesta un'occasione per riavvicinarsi agli Italici, mentre Fulvia lottava per difendere in primo luogo la posizione del marito.\nIn seguito, tuttavia, la donna abbracci\u00f2 la causa di Lucio, a causa della gelosia nei confronti di Cleopatra secondo gli storici, tutti concordi nell'attribuire le cause della guerra ai capricci di una donna eccessivamente possessiva. \nIn questo modo, infatti, avrebbe costretto Marco Antonio a tornare in Italia e a interrompere la sua relazione con la sovrana egiziana, incontrata a Tarso in quello stesso anno. In realt\u00e0, ancora una volta, Fulvia mostr\u00f2 una capacit\u00e0 di giudizio e un senso della politica imperdonabili a una donna, ai tempi. \nNel 41 a.C., Ottaviano era in una posizione precaria. Una parte del Senato, i sostenitori di Antonio e i nostalgici repubblicani sostenevano infatti Fulvia e Lucio. Roma, inoltre, aveva dovuto accogliere la schiera di contadini ormai privi delle proprie terre e rischiava la carestia a causa degli attacchi pirati di Sesto Pompeo, figlio di Pompeo Magno che, dalla Sicilia, impediva al grano di giungere nella capitale. Uomini leali ad Antonio controllavano un certo numero di province, come l'ex-governatore d'Africa Tito Sestio che, accogliendo la richiesta di Fulvia, vinse Fuficio Fangone, fedele a Ottaviano, e recuper\u00f2 il controllo della provincia.\nOttaviano, sempre pi\u00f9 in difficolt\u00e0, cominci\u00f2 i negoziati con i due cognati, inviando i suoi ambasciatori a Preneste, dove avevano stabilito il loro quartier generale. \nSecondo Cassio Dione fu Fulvia, \u00abcinta di spada\u00bb, a dare ordini e a condurre le trattative, il cui fallimento fece scoppiare la guerra. Lucio Antonio marci\u00f2 dapprima su Roma e poi si diresse a nord, con la speranza che le forze armate degli antoniani delle province galliche si unissero per schiacciare Ottaviano. Non fu cos\u00ec e il console fu costretto a rifugiarsi a Perugia, che Ottaviano assedi\u00f2 per alcuni mesi. Fulvia, durante la guerra, cerc\u00f2 in tutti i modi di sostenere il cognato, mandando richieste di aiuto ad Asinio Pollione e Ventidio Basso, affinch\u00e9 giungessero in aiuto dalla Gallia Transpadana, e a Planco perch\u00e9 portasse rinforzi da Benevento. I suoi sforzi per\u00f2 furono vani e Perugia capitol\u00f2 nel febbraio del 40 a.C. Lucio e l'esercito ottennero la grazia, ma i perugini furono duramente puniti.\nEsilio in Oriente e morte.\nI generali di Antonio non prestarono in alcun modo soccorso alla citt\u00e0: gli eserciti erano contrari all'ennesimo scontro fratricida e lo stesso triumviro, nonostante fosse stato sollecitato pi\u00f9 volte dalla moglie e dal fratello, era rimasto in silenzio.\nAntonio, invece, trascorse tutto l'inverno del 41-40 a.C. ad Alessandria d'Egitto, insieme a Cleopatra, e si decise a tornare in Italia solo dopo la caduta di Perugia, passando per la Grecia. Ad Atene raggiunse la moglie, imbarcatasi da Brindisi con i figli, e a lei attribu\u00ec duramente la responsabilit\u00e0 della sconfitta. Fu il loro ultimo incontro: l'uomo infatti part\u00ec alla volta di Brindisi per affrontare Ottaviano, mentre Fulvia, che nel frattempo si era ammalata gravemente, rimase a Sicione, dove mor\u00ec . \nLa guerra fu attribuita alla defunta: i due triumviri poterono stipulare un'alleanza, suggellata dal matrimonio di Antonio con Ottavia Minore, sorella di Ottaviano.\nDescrizione.\nLe fonti ritraggono Fulvia come una donna dotata di una personalit\u00e0 singolare, ma di scarsa bellezza. Velleio Patercolo non le attribuisce nulla di femminile, eccetto che il corpo. Svetonio, invece, definisce il suo viso asimmetrico a causa della diversa consistenza delle guance . \nNonostante fosse poco avvenente, gli storiografi concordano tutti sulla sua capacit\u00e0 di dominare gli uomini. Valerio Massimo, allude al legame di sottomissione del tribuno Publio Clodio Pulcro, descritto come \"adhaerensque Fulvianae stolae\".\nPlutarco sottolinea la non convenzionalit\u00e0 di Fulvia che, rispetto alla figura tradizionale della matrona romana sottomessa, viene descritta come arrogante, priva di umilt\u00e0 e desiderosa di comandare non solo il marito, ma soprattutto gli eserciti. Infatti, con un certo sarcasmo, asserisce che Cleopatra fosse in debito proprio con lei per aver reso Antonio obbediente alle donne. Nelle \"Filippiche\", Cicerone allude a una relazione con Antonio ancor prima della morte di Clodio, ma \u00e8 difficile capire se si tratti di verit\u00e0 o pettegolezzi, data la faziosit\u00e0 della fonte. Il triumviro spos\u00f2 Fulvia indubbiamente per ragioni politiche, data la sua posizione, ma la relazione tra i due, tuttavia, sembra essere stata alquanto appassionata. Lo dimostrerebbe un episodio narrato dallo stesso Cicerone. Nel 45 a.C., dopo la vittoria di Cesare in Spagna sugli ultimi pompeiani, Antonio doveva partire per accogliere il generale trionfante di ritorno a Roma. Approfittando della notizia sulla falsa morte di Cesare, nel cuore della notte, sotto mentite spoglie, torn\u00f2 sul Palatino desideroso di rivedere la moglie, a cui comunic\u00f2 inoltre la decisione di rompere con la sua amante, l'attrice Citeride. Cicerone us\u00f2 la vicenda per accusare Antonio di anteporre i suoi interessi al bene della Repubblica. Accus\u00f2 inoltre Fulvia di arrecare sfortuna ai suoi consorti.\n\u00c8 verosimile credere che la scomparsa di Fulvia avesse arrecato un certo dolore ad Antonio; Shakespeare, in \"Antonio e Cleopatra\" (1608), far\u00e0 dire al suo triumviro: \u00abUn grande spirito se ne \u00e8 andato!! Cos\u00ec volevo ma ci\u00f2 che il nostro disprezzo sovente spinge lontano da noi vorremmo che fosse nostro di nuovo! (\u2026) Lei \u00e8 buona, ora che se n'\u00e8 andata, e la mano che la scacci\u00f2 vorrebbe adesso riafferarla\u00bb. Di sicuro, fu un'occasione che facilit\u00f2 l'alleanza con Ottaviano, poich\u00e9 alla defunta fu data la colpa dell'intera vicenda della guerra di Perugia.\nFulvia era stata una donna singolare, dotata di grande intelligenza e dell'audacia di un guerriero. La pretesa di esercitare il potere in luogo del marito aveva travalicato i confini stabiliti dall'uomo, costandole inevitabilmente una condanna morale a causa della quale la tradizione ha trasmesso l'immagine, poco lusinghiera, di un'amazzone crudele, gelosa e malvagia. \nMarziale, invece, nell'audace epigramma XX dell'undicesimo libro degli \"Epigrammi\", attribuisce la guerra di Perugia al rifiuto di Ottaviano di intrattenere con Fulvia un rapporto sessuale.\nSecondo Cassio Dione, a uccidere Fulvia fu la gelosia per la relazione tra suo marito e la regina d'Egitto. Inoltre, poco prima di incontrare Cleopatra, Antonio aveva avuto una storia con Glafira, un'etera della Cappadocia. L'ipotesi di una malattia virulenta risulta sicuramente pi\u00f9 plausibile."}
{"id": "1080197", "revid": "161374", "url": "https://it.wikipedia.org/wiki?curid=1080197", "title": "Dynamo Ceske Budejovice", "text": ""}
{"id": "1080205", "revid": "2519", "url": "https://it.wikipedia.org/wiki?curid=1080205", "title": "Bassopiano Pannonico", "text": ""}
{"id": "1080210", "revid": "104252", "url": "https://it.wikipedia.org/wiki?curid=1080210", "title": "Gilberto di Poitiers", "text": ""}
{"id": "1080214", "revid": "1982", "url": "https://it.wikipedia.org/wiki?curid=1080214", "title": "Ovetto Kinder", "text": ""}
{"id": "1080217", "revid": "125959597", "url": "https://it.wikipedia.org/wiki?curid=1080217", "title": "Santo Sinodo", "text": "In molte delle Chiese ortodosse autocefale e nelle Chiese cattoliche di rito orientale, il patriarca o il vescovo a capo della Chiesa, \u00e8 eletto da un gruppo di vescovi che prende il nome di Santo Sinodo. \nNell'Ortodossia orientale il Santo Sinodo \u00e8 la massima autorit\u00e0 ecclesiale e formula le regole e i regolamenti in materia di organizzazione, fede e ordine della chiesa.\nI primi sinodi.\nIl processo di convocare un sinodo composto da religiosi per discutere di gravi questioni che interessano la Chiesa \u00e8 presente fin dall'inizio della storia della stessa. La prima testimonianza la fornisce la Bibbia nel libro degli Atti degli Apostoli dove \u00e8 descritta una riunione degli Apostoli riuniti a Gerusalemme per trovare una soluzione per i battezzati gentili (Atti ). Successivamente si conserv\u00f2 l'usanza di convocare i sinodi per discutere delle materie spinose. I vescovi incominciarono cos\u00ec a convocare sinodi locali o diocesani per discutere con il proprio clero delle problematiche interne alla diocesi. A partire dal 325, con il Concilio di Nicea, le riunioni dei vescovi iniziarono ad essere ecumeniche, cio\u00e8 di tutto il mondo, ed erano quindi invitati tutti i vescovi della cristianit\u00e0. \nNella Chiesa ortodossa.\nIl Santo Sinodo russo.\nIl Santissimo Sinodo o il Santissimo Sinodo del Governo () \u00e8 stata la congregazione dei capi della chiesa ortodossa in Russia. Fu fondato da Pietro il Grande, Stefan Javorskij e Feofan Prokopovi\u010d nel gennaio 1721 per sostituire il Patriarcato di Mosca. Fu abolito in seguito alla Rivoluzione di febbraio del 1917 e sostituito con un patriarcato guidato da Tichon di Mosca. \nNella Russia odierna il Santo Sinodo della Chiesa Ortodossa Russa \u00e8 il pi\u00f9 alto organo di governo della Chiesa Ortodossa Russa. Il Patriarca di Mosca e di tutta la Russia presiede e guida la riunione.\nIl Santo Sinodo greco.\nLa prima chiesa ortodossa ad imitare le novit\u00e0 introdotte dalla Chiesa ortodossa russa fu quella greca. Le assemblee nazionali della Grecia libera nel 1822, e poi nel 1827, iniziarono il processo di indipendente ecclesiale dal patriarca ecumenico di Costantinopoli. Nel 1833 il parlamento greco rigett\u00f2 formalmente l'autorit\u00e0 del patriarca e istitu\u00ec un Sinodo Sacro Direttivo a imitazione esatta di quello russo. Dopo molte e lunghe controversie, nel 1850 il patriarca cedette e riconobbe il sinodo greco. Da allora, la Chiesa di Grecia \u00e8 governata da un Santo Sinodo esattamente come lo era la Chiesa di Russia. \nUna legge del 1852 ne regol\u00f2 i diritti e i doveri. Il sinodo doveva riunirsi ad Atene sotto la presidenza del metropolita di Atene. Quattro vescovi erano nominati dal governo greco come membri con diritto di voto per un anno. I membri dovevano prestare giuramento di fedelt\u00e0 al re e al governo e le decisioni del sinodo erano controllate da un commissario reale, un laico scelto dal governo, proprio come il procuratore russo. Nessun atto poteva ritenersi valido senza il consenso del commissario. Erano presenti anche dei segretari, degli scrittori e un servitore, tutti nominati dallo Stato. Il Santo Sinodo fu la massima autorit\u00e0 nella Chiesa greca ed era nominato nella divina liturgia invece del nome del patriarca. \nDopo la proclamazione della Repubblica greca nel 1924, il controllo statale sul Santo Sinodo cess\u00f2 e con l'elevazione del metropolita di Atene ad arcivescovo nel 1932, l'arcivescovo cominci\u00f2 ad essere nominato nelle liturgie. \nOggi, l'autorit\u00e0 suprema \u00e8 conferita al sinodo da tutti i vescovi diocesani, che hanno lo status di \"metropolitico\" della gerarchia della Chiesa di Grecia. Il Santo Sinodo si occupa di questioni generali della chiesa ed \u00e8 composto dal Primate, cio\u00e8 l'arcivescovo di Atene, e da dodici vescovi, ciascuno dei quali presta servizio a rotazione e si occupa dell'amministrazione. \nSanto Sinodo della Chiesa Ortodossa rumena.\nIl Santo Sinodo della Chiesa ortodossa rumena \u00e8 la massima autorit\u00e0 su tutte le questioni riguardanti la Chiesa. Comprende il Patriarca, tutti i metropoliti, gli arcivescovi, i vescovi e i loro vicari della Chiesa rumena. \nIl Santo Sinodo si riunisce normalmente due volte all'anno, in primavera e in autunno in sessioni ordinarie, seppur possono essere convocate delle sessioni straordinarie ogniqualvolta sia necessario. Sebbene sia l'autorit\u00e0 suprema su tutte le questioni della chiesa, esso detiene un'autorit\u00e0 deliberativa, poich\u00e9 tutti i suoi membri sono capi e guide del popolo ortodosso rumeno. \nSanto Sinodo della Chiesa Ortodossa serba.\nLa Chiesa ortodossa serba \u00e8 governata da un Santo Sinodo di cinque membri. Il patriarca \u00e8 l'unico membro permanente, mentre i restanti sono dei vescovi eletti per due anni dalla conferenza episcopale serba che rappresenta tutti i metropoliti e i vescovi della chiesa serba. \nSanto Sinodo della Chiesa Ortodossa bulgara.\nIl supremo potere ecclesiale, giudiziario e amministrativo della Chiesa ortodossa bulgara \u00e8 esercitato dal Santo Sinodo bulgaro, che include il patriarca e i prelati diocesani, chiamati metropoliti. \nNelle Chiese orientali.\nIl Santo Sinodo copto.\nIl Santo Sinodo della Chiesa ortodossa copta di Alessandria \u00e8 la massima autorit\u00e0 della Chiesa ed \u00e8 chiamato a redigere regole e regolamenti riguardanti varie questioni: organizzazione, fede e ordine. \nIl Sinodo \u00e8 presieduto dal Papa di Alessandria e ne fanno parte i metropoliti della Chiesa, i vescovi e il vicario patriarcale per Alessandria. \nNelle Chiese cattoliche di rito orientale.\nIl Codice dei canoni delle Chiese orientali distingue tra il sinodo permanente di una chiesa patriarcale e il sinodo dei suoi vescovi. \nIl sinodo permanente \u00e8 composto dal patriarca e da quattro vescovi nominati per un mandato di cinque anni. Di questi quattro, tre sono eletti dal sinodo dei vescovi della chiesa patriarcale e uno \u00e8 nominato dal patriarca; altri quattro vescovi sono designati allo stesso modo per sostituire in qualunque momento un qualsiasi membro.\nUn sinodo di tutti i vescovi della Chiesa cattolica orientale \u00e8 convocato quando:\nIn alcune chiese patriarcali \u00e8 richiesto che esso sia convocato a intervalli predeterminati. Regole simili governano anche quelle Chiese cattoliche orientali guidate non da un patriarca ma da un arcivescovo maggiore."}
{"id": "1080218", "revid": "601107", "url": "https://it.wikipedia.org/wiki?curid=1080218", "title": "Aplogruppo R (Y-DNA)", "text": "In genetica umana l'aplogruppo R (M207 o UTY2, M306 o S1, S4, S8, S9) del cromosoma Y \u00e8 un aplogruppo del cromosoma Y comune soprattutto in Europa, Asia centrale e Asia meridionale.\nTutti gli aplotipi derivanti all'aplogruppo R condividono le mutazioni M207 (UTY2), M306 (S1), S4, S8, S9 e possono essere suddivisi in due principali linee evolutive: Aplogruppo R1a (Y-DNA) e Aplogruppo R1b (Y-DNA).\nSottogruppo di P, si crede originato in Asia e tra 20.000 e 35.000 anni fa. Comunque, parte delle forme dell'aplogruppo R si trovano tra le popolazioni di Asia occidentale, Australia, Siberia, Camerun e fra i Nativi americani.\nPrincipali sub-cladi e distribuzione.\nLa maggior parte dei membri dell'aplogruppo R appartengono all'aplogruppo R1, definito dal marcatore M173. R1 \u00e8 molto comune in Europa e Asia meridionale. La sua distribuzione potrebbe essere associata con il ri-popolamento dell'Eurasia a seguito dell'ultimo massimo glaciale. L'aplogruppo R1 \u00e8 rappresentato principalmente da due linee evolutive del cromosoma Y: \nLa R1a (SRY1532) che potrebbe essersi originata nelle steppe euroasiatiche a nord del Mar Caspio e del Mar Nero. \u00c8 associato alla cultura kurgan, nota per la domesticazione del cavallo (circa 5000 anni fa). Questa linea \u00e8 attualmente presente in Asia centrale e occidentale, India, e nelle popolazioni slave dell'Europa orientale.\nLa linea R1b (M343) \u00e8 la pi\u00f9 comune nelle popolazioni europee. Nell'Irlanda occidentale raggiunge una frequenza prossima al 100%. Si \u00e8 originata prima della fine dell'ultima glaciazione e si \u00e8 concentrata nei rifugi del sud-Europa per poi riespandere verso nord con il progressivo mitigarsi del clima a partire da 14.000 anni fa.\nUno o pi\u00f9 rami isolati di cromosomi Y che appartengono all'aplogruppo R1b1 (p25) si trovano ad alte frequenze tra le popolazioni native del nord del Camerun nell'Africa centro-occidentale, e si crede possano riflettere una retro-migrazione preistorica di un'antica popolazione proto-euroasiatica in Africa. R1b1 si troverebbe, secondo alcuni ricercatori, in compagnia di sporadici cromosomi Y K2, a supporto di questa affinit\u00e0 euroasiatica.\nAlcuni cromosomi Y correlati strettamente a R1b1 sono comuni nella attuale popolazione egiziana. Inoltre, molte popolazioni attuali del nord del Camerun parlano lingue ciadiche, classificate come una diramazione della famiglia Afroasiatica dei linguaggi, cui apparteneva la antica lingua egiziana, oggi estinta.\nFilogenesi delle sub-cladi.\nAbbreviazioni: \nAL Altaici, \nDR India,\nES Eschimesi, \nGE Georgia e Armenia, \nGM Germania, \nHA Cinesi Han,\nIB Penisola iberica, \nIS Islanda, \nIN India, popolazione Indo-Ariana, \nIT Italia, \nKG Kyrgyzstan, \nKT Kazan Tatar, \nKZ Kazakhstan, \nMA Medioriente Arabi, \nMO Mongolia, \nMY Malesia, \nNE Nenet, \nNW Norvegia, \nPE Persiani (Iran), \nRU Russia, \nSA Saami, \nSC Scozia, \nSL Selkups, \nTB Tibet, \nTU Turchia, \nUG Uyguri, \nUZ Uzbekistan.\n(Dalla mappa degli aplogruppi di McDonald 2005).\nL'aplogruppo R \u00e8 caratterizzato dalle mutazioni M207 (UTY2), M306 (S1), S4, S8, S9. Gli aplotipi che seguono, indicati con la nomenclatura YCC sono generati da mutazioni bialleliche (indicate a fianco) occorse in questo aplogruppo:\nmutazioni private:\nPK5 in R1a1; P107 in R1b1c; S50 in R1b1c; S69 in R1b1c9; S44 in R1b1c10;"}
{"id": "1080221", "revid": "339392", "url": "https://it.wikipedia.org/wiki?curid=1080221", "title": "Linea del fronte", "text": ""}
{"id": "1080223", "revid": "1543377", "url": "https://it.wikipedia.org/wiki?curid=1080223", "title": "Luigi de Cambray Digny", "text": "Fu tra gli architetti pi\u00f9 attivi e seguiti tra gli anni dell'Occupazione francese e della Restaurazione.\nBiografia.\nEbbe la sua formazione all'Accademia di Belle Arti come allievo di Gaspare Maria Paoletti, ma fu molto influenzato anche dall'architettura francese, in particolare il neoclassicismo dell'era napoleonica.\nInsegn\u00f2 poi all'Accademia fiorentina e fu membro dell'Istituto di Francia e della romana Accademia di San Luca. Nel 1803 entr\u00f2 a far parte dello \"Scrittoio delle Regie Fabbriche\", diventando cos\u00ec importante da far chiudere gli occhi sul suo passato filofrancese ai Lorena rientrati in citt\u00e0 dopo la cacciata, venendo nominato direttore delle fabbriche architettoniche granducali fino al suo ritiro per limiti d'et\u00e0 nel 1835. Ebbe anche il titolo onorario di Gonfaloniere di Firenze nel 1841-1842.\nTra le sue prime opere si ricordano il cenotafio a Dante Alighieri nella basilica di Santa Croce (con le sculture di Stefano Ricci, 1802), la trasformazione dell'Ex monastero di Sant'Anna sul Prato in edifici residenziali (compreso il Palazzo Sonnino, 1808), l'ampliamento e trasformazioni del convento dei Servi di Maria presso la basilica della Santissima Annunziata per il nuovo episcopio (1810), il Campo di Marte (1812, i rinnovamenti al Palazzo Orlandini del Beccuto, la riedificazione tra il Ponte Santa Trinita e il Lungarno Acciaiuoli con la demolizione dell'Arco dei Pizzicotti, la ristrutturazione degli Orti Oricellari, secondo un concetto legato alle idee massoniche e romantiche e i lavori al Giardino Torrigiani (1813).\nPer l'esercito in quegli anni lavor\u00f2 ai Corpi di Guardia di Porta alla Croce, ai quartieri militari nella Fortezza da Basso (1813-14), alla Cappella del Forte di Belvedere e al suo palazzo nel corso dei Tintori (1814).\nDopo il ritorno dei Lorena restaur\u00f2 l'antico carcere delle Stinche, il Casino di San Marco, la dogana presso gli Uffizi (1815) e progett\u00f2 l'\"utopica\" Dogana delle Filigare (1815-18), manifesto dell'architettura lorenese e fabbricato sulla strada che arrivava dal nord Italia e l'Europa.\nPresso la villa di Pratolino costru\u00ec per i Demidoff il Casino di Montili, mentre a Scornio, presso Pistoia, disegn\u00f2 i giardini della Villa Puccini. Al Prato di Firenze costru\u00ec la Loggia Reale (1820), dalla quale il Granduca e la sua corte assistevano alla Corsa dei Barberi.\nTra il 1822 e il 1827 si dedic\u00f2 alla realizzazione della chiesa dell'Assunta a Montecatini Terme, demolita negli anni sessanta del Novecento. A Firenze ampli\u00f2 via dei Calzaiuoli (1826-1840) e progett\u00f2 i prolungamenti di via Sant'Anna e via San Leopoldo. Lavor\u00f2 poi al Pubblico Macello (1827) e fece il progetto del Teatro Metastasio di Prato (1827-1830). Alcuni lavori furono eseguiti da Giuseppe Martelli, suo collaboratore in seno allo Scrittoio delle Regie Fabbriche.\nA Livorno si occup\u00f2 dei progetti, entrambi non realizzati, per l'ampliamento del Duomo e di un nuovo ospedale da costruire nell'area prossima al Cisternone o presso l'odierna piazza della Vittoria. Progett\u00f2 la piazza del Casone (1828, ora piazza Cavour) e appront\u00f2 il piano urbanistico per l'adiacente quartiere della cosiddetta \"Citt\u00e0 Leopolda\", con la chiesa dei Santi Pietro e Paolo (1828-35). In particolare quest'ultima \u00e8 caratterizzata da una semplice facciata aperta da un portico con arcate a tutto sesto, che non rimandano alla tradizione romana, ma sembrano piuttosto avvicinarsi all'architettura toscana del Quattrocento, in quello che gli storici definiscono Classicismo della Restaurazione.\nNegli ultimi anni fu \"gonfaloniere\" di Firenze, una carica che equivale a quella odierna di sindaco. Mor\u00ec nel suo palazzo in Corso Tintori, una struttura da lui stesso rimaneggiata.\nArchivi personali.\nCarte di Luigi ed altre persone della famiglia Cambray Digny sono conservate presso la Biblioteca nazionale di Firenze e presso la Biblioteca Marucelliana"}
{"id": "1080224", "revid": "36426", "url": "https://it.wikipedia.org/wiki?curid=1080224", "title": "Luigi Cambray Digny", "text": ""}
{"id": "1080225", "revid": "36426", "url": "https://it.wikipedia.org/wiki?curid=1080225", "title": "Luigi Cambray-Digny", "text": ""}
{"id": "1080226", "revid": "36426", "url": "https://it.wikipedia.org/wiki?curid=1080226", "title": "Luigi de Cambray-Digny", "text": ""}
{"id": "1080230", "revid": "2519", "url": "https://it.wikipedia.org/wiki?curid=1080230", "title": "Bacino Pannonico", "text": ""}
{"id": "1080238", "revid": "1522738", "url": "https://it.wikipedia.org/wiki?curid=1080238", "title": "Skvader", "text": "Lo skvader \u00e8 un animale immaginario realizzato nel 1918 dal tassidermista svedese Rudolf Granberg e conservato nel museo di Norra Berget, Sundsvall, Svezia. Mezzo lepre e mezzo pollo (o gallo), l'animale vanta anche l'altisonante nome latino di \"Tetrao lepus pseudo-hybridus rarissimus L.\"\nPare che lo skvader sia nato inizialmente dalla fantasia di un cacciatore, H\u00e5kan Dahlmark, che all'inizio del XX secolo, durante una cena, si vant\u00f2 sostenendo di averne visto e ucciso uno verso il 1874. A seguito di tale racconto a Dahlmark fu regalato un dipinto, eseguito dal nipote della sua domestica, che nel 1912, poco dopo la sua morte, fu donato al museo locale. In occasione di una mostra, nel 1916, il direttore del museo chiese a Granberg di ricostruire le sembianze del singolare animale, che dal 1918 divenne parte integrante dell'esposizione assieme al dipinto.\nNel tempo lo skvader \u00e8 diventato il simbolo ufficioso della Sundsvall, ed \u00e8 entrato nel linguaggio comune svedese come sinonimo di cattivo compromesso o di combinazione di elementi contraddittori."}
{"id": "1080242", "revid": "339392", "url": "https://it.wikipedia.org/wiki?curid=1080242", "title": "Xucurukariri", "text": ""}
{"id": "1080243", "revid": "339392", "url": "https://it.wikipedia.org/wiki?curid=1080243", "title": "Xucuru", "text": ""}
{"id": "1080244", "revid": "287204", "url": "https://it.wikipedia.org/wiki?curid=1080244", "title": "Aplogruppo", "text": "Laplogruppo (dal greco: \u03b1\u03c0\u03bb\u03bf\u03cd\u03c2, haplo\u00fbs, \"unico, semplice\") definisce in genetica, o pi\u00f9 precisamente nel campo dell'evoluzione molecolare, un insieme di aplotipi tra loro differenti, tutti per\u00f2 originati dallo stesso aplotipo ancestrale. In particolare, tutti gli aplotipi di un aplogruppo presentano mutazioni a singolo nucleotide (SNPs) presenti nella forma ancestrale, pi\u00f9 ulteriori polimorfismi che li rendono specifici e differenti tra di loro. Perci\u00f2 sono molto utilizzati negli studi di evoluzione molecolare perch\u00e9 \u00e8 possibile confermare un aplogruppo a partire da singoli aplotipi tramite test SNP.\nIn genetica umana, i pi\u00f9 studiati sono l'aplogruppo del cromosoma Y (Y-DNA) e l'aplogruppo del DNA mitocondriale (mtDNA), che possono essere utilizzati per definire le popolazioni genetiche. Y-DNA ha il vantaggio di essere trasmesso solo attraverso l'eredit\u00e0 paterna (da padre a figlio), mentre il DNA mitocondriale viene trasmesso solo attraverso quella materna (dalla madre ai figli di ambo i sessi). Quindi Y-DNA e mtDNA possono cambiare solo tramite mutazione e non per ricombinazione di materiale genetico tra genitori. A tal proposito gli aplogruppi della regione non ricombinante del cromosoma Y (NRY) e quelli del DNA mitocondriale (mtDNA) sono particolarmente significativi negli studi filogenetici, tassonomici ed evoluzionistici.\nClassificazione degli aplogruppi.\nVengono classificati sulla base di marcatori genetici, in particolare utilizzando gli SNPs oppure attraverso l'analisi dei polimorfismi di restrizione enzimatica (RFLPs). Gli SNPs vengono preferiti nel caso di studi evoluzionistici perch\u00e9 la scomparsa di un SNP che si \u00e8 verificata in un particolare momento di evoluzione \u00e8 un caso molto probabile. Cos\u00ec gli SNP matureranno nel corso del tempo nella popolazione. Studiare gruppi di SNPs presenti in ogni popolazione pu\u00f2 essere utile per ritrovare i discendenti e gli antenati della popolazione.\nOgni aplogruppo \u00e8 contraddistinto da una lettera, pu\u00f2 esserci anche un numero o una combinazione di pi\u00f9 lettere. Gli aplogruppi del cromosoma Y e del DNA mitocondriale sono designati in modo differente. \nFormazione degli aplogruppi.\nI mitocondri sono piccoli organuli che si trovano nel citoplasma delle cellule eucariotiche. Il loro scopo primario \u00e8 quello di fornire energia alla cellula. Si pensa che i mitocondri discendano da batteri simbionti a vita libera. Una indicazione di ci\u00f2 \u00e8 che ognuno contiene un DNA circolare, chiamato DNA mitocondriale (mtDNA), la cui struttura \u00e8 pi\u00f9 simile a quella dei batteri che ad organismi eucarioti (teoria endosimbiontica). La stragrande maggioranza del DNA di un essere umano \u00e8 contenuto nei cromosomi nel nucleo della cellula, ma il mtDNA \u00e8 un'eccezione.\nUn individuo eredita il citoplasma, e gli organuli che questo contiene, esclusivamente dalla madre, in quanto questi sono derivati dall'ovulo (cellula uovo), mentre gli spermatozoi trasportano solo DNA cromosomico (modificazione necessaria al fine di mantenere la motilit\u00e0). Quando si verifica una mutazione nel mtDNA, questa viene trasmessa in linea diretta tramite la discendenza femminile. Queste mutazioni, che derivano da errori nella duplicazione del DNA e che si presenteranno nella popolazione discendente con una frequenza superiore all'1% sono le SNP che definiscono un certo aplogruppo.\nIn genetica gli aplogruppi del cromosoma Y sono raggruppamenti di aplotipi dati da polimorfismi nella regione non ricombinante del DNA. Il cromosoma Y ancestrale (definito \"di Adamo\") \u00e8 quello appartenuto a un maschio teorico che rappresenta il pi\u00f9 recente progenitore comune (\"MRCA, Most Recent Common Ancestor\") di tutti i maschi attuali. La prima separazione dal tipo ancestrale teorico deriva dalla mutazione M91 che definisce l'aplogruppo A; tutti gli altri aplogruppi derivano da BR.\nI cromosomi Y umani sono specifici cromosomi sessuali maschili: quasi tutti gli esseri umani che possiedono un cromosoma Y saranno morfologicamente maschili. Quindi i cromosomi Y vengono passati da padre in figlio. Infatti anche se il cromosoma Y si trova nel nucleo cellulare insieme al cromosoma X, dei due ricombinano solo le estremit\u00e0 mentre il restante 95% del cromosoma Y non si ricombina. Quando nel cromosoma Y sorgono mutazioni (SNPs), queste vengono passate direttamente da padre in figlio in una linea diretta di discendenza maschile.\nIl cromosoma Y e mtDNA pertanto condividono propriet\u00e0 specifiche.\nAltri cromosomi, come gli autosomi e i cromosomi X femminili, condividono il loro materiale genetico durante la meiosi (un particolare tipo di divisione cellulare che si verifica ai fini della riproduzione sessuale) tramite crossing over (che porta alla ricombinazione). Effettivamente questo significa che il materiale genetico di questi cromosomi si confonde in ogni generazione, e cos\u00ec qualsiasi nuova mutazione si tramanda casualmente dai genitori ai figli.\nLa caratteristica delle mutazioni sull'Y-DNA e sull'mtDNA \u00e8 che queste rimangono fisse in posizione sul DNA. E questo permette anche di dedurre la sequenza storica di queste mutazioni. \nPer esempio, se una serie di dieci cromosomi Y (derivati da dieci uomini diversi) contiene una mutazione A, ma solo cinque di questi cromosomi contengono una seconda mutazione B, evidentemente la mutazione B si \u00e8 verificata dopo la mutazione A. Inoltre, tutti i dieci uomini che portano il cromosoma con la mutazione A sono i discendenti diretti, di linea maschile, dello stesso uomo che \u00e8 stato il primo a portare questa mutazione. Il primo uomo a portare la mutazione B era esso stesso un discendente diretto di linea maschile di quest'uomo, ma era anche il diretto antenato di linea maschile di tutti gli uomini che portano mutazioni B. \nSerie di mutazioni come queste permettono di determinare i lignaggi molecolare. Inoltre, ogni mutazione definisce un insieme di cromosomi Y specifico chiamato aplogruppo. Tutti gli uomini che trasportano una mutazione A formano un aplogruppo singolo, tutti gli uomini che trasportano mutazioni B fanno parte di questo aplogruppo, ma la mutazione B definisce anche un aplogruppo pi\u00f9 recente (che \u00e8 un sottogruppo) di propri uomini che le portano entrambe.\nSia gli mtDNA sia gli Y-DNA sono raggruppati in lignaggi e aplogruppi, che spesso vengono rappresentati come diagrammi.\nAplogruppi nella genetica delle popolazioni.\nSi suppone che ci sia una piccola selezione naturale a favore o contro particolari mutazioni di aplotipi che sono stati mantenuti fino ad oggi. Oltre al tasso di mutazione (che pu\u00f2 variare da un marker all'altro), il principale motore della genetica delle popolazioni, che interessa le proporzioni degli aplotipi in una popolazione, \u00e8 la deriva genetica. Questo fa s\u00ec che la prevalenza di un segno particolare in una popolazione continui a vacillare, fino a toccare il 100% oppure a sparire completamente da una popolazione. In una popolazione numerosa, con un'efficiente mescolanza, il tasso di deriva genetica per gli alleli pi\u00f9 comuni \u00e8 molto basso; ma negli incroci in una piccola popolazione le proporzioni possono cambiare molto in fretta. \nLe variazioni geografiche e la concentrazione di particolari aplotipi e aplogruppi sono testimonianze distintive degli eventi ripetuti che portano alla separazione o all'aumento di una popolazione. Il lignaggio di un aplotipo che pu\u00f2 essere tracciato a partire dal presente non riflette la variazione genetica totale della popolazione antica: con la deriva genetica alcune varianti possono essere state perse.\nIl costo complessivo dei test di sequenziamento dell'Y-DNA e dell'mtDNA ha limitato fino ad ora la sua disponibilit\u00e0, ma questi costi sono scesi drasticamente nell'ultima decade, e ci\u00f2 ha reso possibile lo studio di questi aplogruppi nell'ambito della genetica delle popolazioni.\nAplogruppi del DNA del cromosoma Y umano.\nGli aplogruppo del DNA del cromosoma Y umano (Y-DNA) sono denominati dalla A alla T e sono ulteriormente suddivisi con numeri e lettere minuscole. La designazione di questi aplogruppi viene effettuata dall\"Y Chromosome Consortium\" (Consorzio del cromosoma Y).\n\"Cromosoma Y Adamo\" \u00e8 il nome dato dai ricercatori all'uomo che rappresenta il pi\u00f9 recente antenato patrilineare comune (lignaggio maschile).\nMutazione M168.\nGli aplogruppi A e B, considerati i pi\u00f9 antichi, si trovano nell'Africa sub-Sahariana o in popolazioni con la stessa origine, come ad esempio gli Afro-Americani portati oltre oceano con la tratta degli schiavi: \nLa mutazione M168 (avvenuta ~50,000 anni fa), assente in A e B, definisce invece tutti gli aplogruppi da C ad R: \nMutazione M89.\nI gruppi con mutazione M89, che comprende ~45,000 bp, sono:\nMutazioni L15 &amp; L16.\nI gruppi con mutazione L15 ed L16 sono:\nMutazione M9.\nI gruppi con mutazione M9 (comprendente ~40,000 bp) sono:\nMutazione M526.\nI gruppi con mutazione M526 sono:\nAplogruppi del DNA mitocondriale umano.\nGli aplogruppi del mtDNA umano sono nominati:\nAplogruppo A (mtDNA), \nAplogruppo B (mtDNA), \nAplogruppo C (mtDNA), \nAplogruppo CZ (mtDNA), \nAplogruppo D (mtDNA), \nAplogruppo E (mtDNA), \nAplogruppo F (mtDNA), \nAplogruppo G (mtDNA), \nAplogruppo H (mtDNA), \nAplogruppo HV (mtDNA), \nAplogruppo I (mtDNA), \nAplogruppo J (mtDNA), \nAplogruppo pre-JT (mtDNA), \nAplogruppo JT (mtDNA), \nAplogruppo K (mtDNA), \nAplogruppo L0 (mtDNA), \nAplogruppo L1 (mtDNA), \nAplogruppo L2 (mtDNA), \nAplogruppo L3 (mtDNA), \nAplogruppo L4 (mtDNA), \nAplogruppo L5 (mtDNA), \nAplogruppo L6 (mtDNA), \nAplogruppo M (mtDNA), \nAplogruppo N (mtDNA),\nAplogruppo P (mtDNA), \nAplogruppo Q (mtDNA), \nAplogruppo R (mtDNA),\nAplogruppo R0 (mtDNA),\nAplogruppo S (mtDNA), \nAplogruppo T (mtDNA), \nAplogruppo U (mtDNA), \nAplogruppo V (mtDNA), \nAplogruppo W (mtDNA),\nAplogruppo X (mtDNA), \nAplogruppo Y (mtDNA),\nAplogruppo Z (mtDNA).\nLa pi\u00f9 recente versione aggiornata della struttura del DNA mitocondriale \u00e8 gestita da \"Man van Oven\" sul sito \"PhyloTree\" (http://www.phylotree.org).\n\"Eva mitocondriale\" \u00e8 il nome dato dai ricercatori alla donna considerata la pi\u00f9 recente antenata matrilineare comune (lignaggio femminile).\nDefinizione delle popolazioni.\nGli aplogruppi possono essere utilizzati per definire le popolazioni genetiche e sono spesso orientati geograficamente.\nPer esempio, quelle riportate di seguito sono comuni classificazioni degli aplogruppi dell'mtDNA:\nGli aplogruppi mitocondriali vengono suddivisi in 3 gruppi principali, delineati dalle lettere L, M, N. L'umanit\u00e0 \u00e8 stata inizialmente scissa all'interno del gruppo L in L0 e L1-6. L1-6 ha dato luogo ad altri gruppi L, uno dei quali, L3, si \u00e8 scisso nei gruppi M ed N. Il gruppo M comprende la prima ondata migratoria umana fuori dall'Africa seguendo la rotta verso est lungo le aree costiere del sud.\nLa popolazione discendente, appartenente all'aplogruppo M, \u00e8 stata ritrovata in tutto l'est Africa, Asia, America, Melanesia; anche se quasi nessun caso \u00e8 stato trovato in Europa. Il gruppo N potrebbe rappresentare un'ulteriore migrazione fuori dall'Africa verificatasi verso nord invece che verso est. Poco dopo questa migrazione il gruppo N si \u00e8 scisso originando un grande gruppo R.\nL'aplogruppo R consiste in due sottogruppi definiti sulla base della loro distribuzione geografica: uno ritrovato nel sudest asiatico e nell'Oceania, mentre l'altro comprende quasi tutte le moderne popolazioni europee. L'aplogruppo N (xR) comprende l'mtDNA appartenente al gruppo N ma non al suo sottogruppo R, ed \u00e8 tipico della popolazione aborigena australiana, ma \u00e8 anche presente, in bassa frequenza, all'interno di molte popolazioni dell'Eurasia e delle Americhe.\nIl tipo L comprende quasi tutti gli africani.\nIl tipo M comprende:\nM1- Popolazione dell'Etiopia, Somali e Indiani. Probabilmente \u00e8 dovuto all'enorme flusso genico tra il Corno d'Africa e la Penisola arabica (Arabia Saudita, Yemen, Oman), separati solo da uno stretto canale tra il Mar Rosso e lo Stretto di Aden.\nCZ- Molti Siberiani; la branca C- Alcuni Amerindi; la branca Z- Molti Saami, alcuni Coreani, alcuni Cinesi del nord, alcune popolazioni dell'Asia centrale.\nD- Alcuni Amerindi, molti Siberiani ed Asiatici del nordest.\nE- Malesi, popolazione del Borneo, Filippini, Aborigeni Taiwanesi, popolazione della Papua Nuova Guinea.\nG- Molti Siberiani del nordest, Asiatici del nordest, Asiatici centrali.\nQ- Melanesiani, Polinesiani, popolazione della Nuova Guinea.\nIl tipo N comprende:\nA- Ritrovato in alcuni Amerindi, Giapponesi, Coreani.\nI- 10% della frequenza in Europa del nord e dell'est.\nS- Alcuni aborigeni Australiani.\nW- Alcuni Europei dell'est, Asiatici del sud e del sudest.\nX- Alcuni Amerindi, Siberiani del sud, Asiatici del sudovest ed Europei del sud.\nY- Molti Nivkhs ed Ainus; 1% in Siberia del sud.\nR- Grande gruppo scoperto insieme al tipo N. Le popolazioni in esso comprese possono essere divise geograficamente in Eurasia ovest ed Eurasia est. Tutta la popolazione europea ed una grossa percentuale della popolazione del Medio Oriente sono oggi comprese in questo tipo. Una piccola percentuale \u00e8 contenuta in un altro sottogruppo del tipo N.\nDi seguito sono elencati i sottogruppi del tipo R:\nB- Alcuni Cinesi, Tibetani, Mongoli, Asiatici centrali, Coreani, Amerindi, Siberiani del sud, Giapponesi, Australiani.\nF- Principalmente ritrovato nell'Asia sudest, specialmente in Vietnam; l'8.3% nell'Isola Hvar in Croazia. \nR0- Ritrovato in Arabia e tra gli Etiopi ed i Somali; comprende la branca HV (branca H; branca V)- Europa, Asia dell'ovest, Nord Africa.\nPre-JT- Sorto in Oriente (moderna area del Libano), ritrovato con il 25% della frequenza nella popolazione beduina; comprende la brancha JT (branca J; branca T)- Europa del nord e dell'est, India, Mediterraneo.\nU- Alta frequenza in Scandinavia, paesi baltici, Mediterraneo.\nSovrapposizione tra Y-aplogruppi e mt-aplogruppi.\nLe classi di specifici Y-aplogruppi e specifici mt-aplogruppi si sovrappongono, dando l'indicazione che le popolazioni hanno una combinazione specifica di un Y-aplogruppo ed un mt-aplogruppo. Le mutazioni Y e le mutazioni mt non necessariamente si verificano in momenti vicini; quantit\u00e0 differenziate di selezione sessuale tra i due sessi in combinazione con l'effetto fondatore e la deriva genetica possono alterare la composizione in aplogruppi di una popolazione, per cui le sovrapposizioni sono solo in linea di massima.\nLe sovrapposizioni, molto approssimative, tra aplogruppi Y-DNA e aplogruppi mtDNA sono le seguenti:"}
{"id": "1080246", "revid": "79454", "url": "https://it.wikipedia.org/wiki?curid=1080246", "title": "Suzanne (De Andr\u00e9)", "text": ""}
{"id": "1080252", "revid": "2075278", "url": "https://it.wikipedia.org/wiki?curid=1080252", "title": "Bandai Namco Holdings", "text": " \u00e8 una holding giapponese nata nel 2005 a seguito dell'acquisizione di Namco da parte di Bandai.\nNel marzo 2009 la societ\u00e0 ha acquisito lo sviluppatore D3 Publisher per 12.5 milioni di dollari. Nello stesso mese la societ\u00e0 ha iniziato a vendere i propri classici anche tramite il social network Facebook.\nDal 1\u00ba aprile 2014 Namco Bandai cambia il nome occidentale in Bandai Namco, nome giapponese della compagnia usato dalla sua nascita. La decisione ha l'intento di far conoscere il marchio originale a livello globale."}
{"id": "1080254", "revid": "79454", "url": "https://it.wikipedia.org/wiki?curid=1080254", "title": "Giovanna d'Arco (De Andr\u00e9)", "text": ""}
{"id": "1080255", "revid": "2373", "url": "https://it.wikipedia.org/wiki?curid=1080255", "title": "Pesce monaco", "text": "Il Pesce monaco, o Monaco d'acqua (\"Sea monk\" o \"Monk-fish\" in inglese), \u00e8 un animale marino pescato al largo della Danimarca nel 1546. Nei bestiari dell'epoca era raffigurato come un mostro squamoso, tentacolare e di colore violaceo con sembianze antropomorfe. Si diceva che fosse lungo otto piedi e la sua somiglianza con un monaco era dovuta alla testa corollata che ricorda, appunto, quella di un frate. All'epoca fu considerato un prodigio, un mostro marino, che testimoniava la singolare simmetria del mondo, per cui ogni cosa terrestre ha un equivalente nel mare.\nAlcuni studiosi hanno in seguito suggerito che si trattasse, in realt\u00e0, di un calamaro gigante. Questa teoria fu avanzata, tra l'altro, dallo zoologo svedese Japetus Steenstrup nel 1854, e ripresa dal biologo marino Richard Ellis nel 1998. Bernard Heuvelmans, considerato uno dei fondatori della criptozoologia, riteneva invece che si trattasse di un tricheco erratico. Nel 2004 gli studiosi Charles G. M. Paxton e R. Holland hanno ipotizzato un'altra bestia ancora, e cio\u00e8 uno squalo angelo.\nUn'altra possibilit\u00e0 \u00e8 che l'animale alla base della leggenda fosse una manta, che con la sua forma sontuosa pu\u00f2 ben ricordare dei paramenti preteschi.\nIl \"sea monk\" fa un'apparizione anche in alcuni videogiochi, tra cui \"Final Fantasy XI\".\nVi sono poi anche altre creature marine leggendarie ispirate o somiglianti a figure religiose; fra queste si possono citare il pesce vescovo e l'umib\u014dzu."}
{"id": "1080256", "revid": "1318658", "url": "https://it.wikipedia.org/wiki?curid=1080256", "title": "La ragazza di Trieste", "text": "Con il termine La ragazza di Trieste ci si pu\u00f2 riferire a:"}
{"id": "1080260", "revid": "767487", "url": "https://it.wikipedia.org/wiki?curid=1080260", "title": "Polly Paulusma", "text": "Inizia a comporre le prime canzoni al college ispirata dalla scena indie rock dei primi anni novanta come anche da cantautori come Joni Mitchell o Nick Drake.\nBiografia.\nDopo il diploma, svolge molte attivit\u00e0:, diventa ricercatrice per la BBC, scrive un romanzo che non viene pubblicato, continua a suonare solo come hobby.\nNel 2001 viene invitata a fare la corista nell'album \"Ten Songs About You\" di Ben &amp; Jason, decide cos\u00ec di proseguire l'attivit\u00e0 musicale a tempo pieno.\nDopo 2 anni di concerti pubblica il suo primo album, \"Scissors in my Pocket\" autoprodotto e registrato in gran parte a casa della stessa cantautrice. L'album venne apprezzato dalla critica in ambito indie folk. Sfortunatamente dopo due settimane dalla pubblicazione la cantante ebbe un aborto spontaneo che la costrinse ad abbandonare l'attivit\u00e0 musicale.\nUn secondo album, \"Cosmic Rosy Spine Kites\" (anagramma del titolo del primo album), presenta le stesse canzoni, quattro delle quali registrate con un quartetto d'archi (e senza chitarre n\u00e9 percussioni); il resto delle canzoni sono dal vivo, prese da una serata in cui fece da spalla a Jamie Cullum, a Manchester. Oltre a Jamie Cullum, ha suonato anche con altri artisti come Marianne Faithfull e Coldplay.\nDopo la firma con One Little Indian Records, due canzoni di Polly (\"Over the Hill\" e la versione live di \"She Moves in Secret Ways\") sono stare rese scaricabili gratuitamente. Ci\u00f2 ha probabilmente portato quella che era un'artista di nicchia di un'etichetta indipendente inglese, ad un'esposizione al pubblico maggiore di quella che lei stessa si sarebbe aspettata.\nDal suo sito, Polly ha annunciato la nascita di sua figlia Valentine Constance Mae il 10 novembre 2006 (casualmente proprio il giorno del compleanno di Polly). Il suo terzo album \"Fingers and Thumbs\" coprodotto con Ken Nelson \u00e8 uscito nel giugno 2007, sulla cui copertina figura Polly incinta di 38 settimane. L'album \u00e8 seguito da un tour europeo.\nPolly e suo marito Mike vivono in un piccolissimo appartamento a Battersea, nella periferia di Londra. In quella stessa casa Polly ha registrato il suo primo album, cos\u00ec come le demo pubblicate sull'album \"Fingers &amp; Thumbs\"."}
{"id": "1080271", "revid": "932603", "url": "https://it.wikipedia.org/wiki?curid=1080271", "title": "Pesce vescovo", "text": "Il Pesce vescovo, dall'inglese \"Sea bishop\" o \"Bishop-fish\", \u00e8 un mostro marino simile al Pesce monaco, di cui probabilmente costituisce una variante. Secondo la leggenda, nel 1531 un esemplare di questo animale fu catturato nel Mar Baltico e offerto in dono al re della Polonia. In seguito fu mostrato a dei vescovi cattolici e in quell'occasione chiese di essere liberato. Accordatogli questo favore, il pesce si fece il segno della croce e scomparve nel mare.\nFu descritto e rappresentato nel quarto volume della \"Historia Animalium\" di Conrad Gesner."}
{"id": "1080289", "revid": "729019", "url": "https://it.wikipedia.org/wiki?curid=1080289", "title": "Fitomassa", "text": "La fitomassa \u00e8 l'insieme di tutta la massa vegetale, cio\u00e8 la biomassa costituita dal peso degli organismi vegetali presenti in una data superficie. \u00c8 una misura, espressa in g/m\u00b2 o t/ha, usata per l'analisi quantitativa della vegetazione che ricopre un territorio. \nLa massa organica viene pesata dopo aver subito una lenta essiccazione a basse temperature, non considerando l'apparato radicale, poich\u00e9 essendo sotterraneo \u00e8 di difficile misurazione e di cui si ritiene che rappresenti il 10-15 % della fitomassa totale. Per calcolare la fitomassa di un territorio \u00e8 inoltre necessario effettuare pi\u00f9 rilevamenti durante il corso dell'anno, a causa della sua variazione decretata dai differenti cicli biologici delle specie vegetali presenti, strettamente condizionati dal tipo di clima che caratterizza la zona. Si ottiene cos\u00ec la \"produzione annuale\" di fitomassa che pu\u00f2 essere cos\u00ec confrontata con quella degli anni passati per calcolare la \"produzione relativa\", una misura usata nelle indagini agronomiche e forestali, indicativa dell'incremento o della diminuzione annuale di fitomassa in quel territorio."}
{"id": "1080293", "revid": "339392", "url": "https://it.wikipedia.org/wiki?curid=1080293", "title": "League Cup", "text": ""}
{"id": "1080297", "revid": "1305772", "url": "https://it.wikipedia.org/wiki?curid=1080297", "title": "Micah P. Hinson", "text": "Biografia.\nMicah cresce in una famiglia molto cristiana e conservatrice. Durante l'adolescenza si trasferisce ad Abilene, Texas, dove comincia a sperimentare con la musica gi\u00e0 dall'et\u00e0 di 12 anni, ma entra anche in contatto con la droga.\nNon ancora maggiorenne fugge di casa con Melissa, modella di Vogue. Questo incontro lo segna indelebilmente: infatti, dopo aver finito tutti i soldi, conosciuto il carcere ed essere stato sfrattato dal proprio appartamento, viene abbandonato dalla modella, situazione che lo porter\u00e0 a soffrire una forte depressione nonch\u00e9 la dipendenza dagli stupefacenti. Cercando ispirazione dalle proprie esperienze e dalla propria solitudine, ricomincia a scrivere canzoni. Viene notato da John-Mark Lapham, tastierista dei The Earlies, che riesce a far avere ad Hinson un contratto per la registrazione di un album con l'etichetta inglese Sketchbook Records. Il suo debutto viene registrato nell'inverno del 2003 con l'assistenza del collettivo pop The Earlies, che aggiungono sonorit\u00e0 stravaganti alle sue canzoni di amori, perdite, patimenti e speranze che Hinson interpreta con la sua voce gi\u00e0 inconfondibile.\nIl suo primo album \u00e8 \"Micah P. Hinson and the Gospel of Progress\", uscito nel settembre del 2004, seguito nel 2005 da \"Baby and the Satellite\", il suo primo album per la Jade Tree, e nel 2006 da \"Micah P. Hinson and the Opera Circuit\". Nel luglio del 2008 esce invece il suo quarto album, \"Micah P. Hinson and The Red Empire Orchestra\", seguito un anno pi\u00f9 tardi da \"All Dressed Up And Smelling Of Strangers\", lavoro con il quale Micah ripercorre e riarrangia cantanti e cantautori che hanno ispirato la sua formazione musicale.\nNel maggio del 2010 \u00e8 la volta di \"Micah P. Hinson and the Pioneer Saboteurs\", che porta in tour anche in Italia: il 16 luglio a Verona, il 17 al Pistoia Blues Festival, il 18 luglio a Ferrara, il 19 luglio a Roma e il 20 luglio a Torino.\nNel 2011 il cantautore, in viaggio all'interno di un furgone in Spagna durante un tour estivo, \u00e8 vittima di un gravissimo incidente stradale, in cui rischia di perdere la mobilit\u00e0 della braccia e che lo costringe a una lunga riabilitazione. La terribile esperienza sar\u00e0 fonte d'ispirazione per il suo nuovo lavoro: \"Micah P. Hinson and The Nothing\", pubblicato il 17 febbraio 2014 su etichetta Talitres. Le canzoni vengono inizialmente elaborate con l'aiuto di The Twilight Sad, il Belgium Quartet e T. Nicholas Phelps. Successivamente le session di registrazione avvengono a Santander, in Spagna, al Moon River Studio. Riacquistato l'uso delle braccia, il cantautore e Fernando \u201cMac\u201d completano il lavoro collaborando con un'ampia schiera di musicisti locali. \"In ogni canzone emergono sentimento, passione, nonch\u00e9 tutto il tempo necessario dedicato a ciascun brano\", afferma il musicista nelle note stampa."}
{"id": "1080301", "revid": "287204", "url": "https://it.wikipedia.org/wiki?curid=1080301", "title": "John Austin", "text": ""}
{"id": "1080302", "revid": "36426", "url": "https://it.wikipedia.org/wiki?curid=1080302", "title": "Luigi De Cambray Digny", "text": ""}
{"id": "1080311", "revid": "324090", "url": "https://it.wikipedia.org/wiki?curid=1080311", "title": "Claddagh Ring", "text": "Il Claddagh Ring (dall'inglese: \"Anello di Claddagh\", in lingua gaelica irlandese: \"f\u00e1inne Chladaigh\") \u00e8 un anello di fidanzamento irlandese, composto da due mani che tengono un cuore sormontato da una corona. Le mani simboleggiano l'amicizia, la corona \u00e8 simbolo di lealt\u00e0 e il cuore dell'amore. Questo anello deve l'origine del suo nome ad un villaggio di pescatori sulla Baia di Galway, in Irlanda, chiamato proprio \"claddagh\" (parola che in gaelico indica la sabbia rocciosa tipica di quella zona).\nI primi esempi di questo anello (in oro, argento e bronzo), sono dei veri e propri capolavori: alcuni di essi sono oggi in mostra presso il National Museum of Ireland a Dublino, e il Victoria and Albert Museum a Londra.\nLe tradizioni.\nPer moltissime persone che hanno dovuto lasciare l'Irlanda durante la carestia del XIX secolo l'Anello di Claddagh \u00e8 diventato l'unico legame duraturo con la propria patria e l'unica eredit\u00e0 familiare. \u00c8 proprio nel periodo della carestia che l'anello cominci\u00f2 a diventare popolare fuori dal Connemara, grazie all'esodo dall'ovest. In questo periodo divenne un prezioso ricordo delle origini della famiglia, un simbolo del legame con il passato, passando da madre in figlia primogenita per secoli.\nAccanto all'Anello di Claddagh, esiste un altro anello, chiamato \"Fenian ring\" e risalente a circa 200 anni fa, caratterizzato dalla presenza di due mani e due cuori, senza corona. Tale anello rappresenterebbe la battaglia per la Repubblica d'Irlanda, anche se, comunque, l'Anello di Claddagh tradizionale \u00e8 sempre rimasto il modello vero e proprio (con la corona a simbolo della lealt\u00e0, in ricordo del Regno Irlandese e dell'eredit\u00e0 britannica).\nLe leggende.\nVi sono moltissime leggende nate attorno all'Anello di Claddagh.\nUna tra le tante, poco attendibile ma pur sempre popolare e nota, parla di un re innamorato di una giovane contadina, ma da lei non corrisposto. Il povero re non riusc\u00ec a sopportare il dolore e si uccise, chiedendo che sulla sua lapide fossero rappresentate due mani intorno a un cuore incoronato come simbolo del suo eterno amore per la contadina.\nDue delle spiegazioni pi\u00f9 celebri hanno a che fare entrambe, sebbene un secolo le separi, con membri della famiglia Joyce (o Ioyce), originaria di Galway. Alcuni modelli di Claddagh ring tuttora esistenti portano le iniziali \"R.I.\" oppure \"R.J.\" e, perci\u00f2, sono attribuiti a Richard Joyce.\nLa pi\u00f9 antica leggenda, risalente al XVI secolo, racconta che il primo Anello di Claddagh fu un miracoloso e meritato regalo per Margaret Joyce. Domingo de Rona, un ricco mercante spagnolo i cui affari lo portavano spesso a Galway, incontr\u00f2 Margaret in una delle sue visite nella cittadina irlandese e se ne innamor\u00f2, sposandola di l\u00ec a poco. Sfortunatamente, per\u00f2, la loro felicit\u00e0 fu breve. Subito dopo il matrimonio Domingo mor\u00ec e Margaret eredit\u00f2 il suo enorme patrimonio. Nel 1596, la donna si rispos\u00f2 con Oliver Og French, il governatore di Galway. L'uomo non la spos\u00f2 per la sua grande ricchezza, e ci\u00f2 \u00e8 dimostrato dal fatto che lasci\u00f2 l'uso e l'amministrazione dei suoi beni totalmente nelle mani di lei, che, da parte sua, non sperper\u00f2 il suo denaro, ma ne don\u00f2 gran parte alla citt\u00e0 per far costruire numerosi ponti. Un giorno un'aquila lasci\u00f2 cadere sul grembo di Margaret Joyce un anello d'oro, il primo Anello di Claddagh. Questo evento non fu ritenuto un evento fortuito, ma un vero e proprio dono divino, ricompensa alla sua generosit\u00e0. L'anello sarebbe quindi caduto \u201cdall'alto\u201d, nel vero senso della parola.\nMolto pi\u00f9 realistica la seconda leggenda. Questa ci racconta come, durante la seconda met\u00e0 del XVII secolo, un abitante di Galway, Richard Joyce, fu catturato dai pirati mentre era in viaggio per le Indie occidentali. Questi lo vendettero come schiavo a un ricco orafo arabo, che gli insegn\u00f2 il mestiere e lo fece diventare un eccellente cesellatore. Nel 1689, re Guglielmo III d'Inghilterra ottenne il rilascio degli inglesi catturati, Joyce compreso. In tutti gli anni trascorsi insieme, l'orafo si era affezionato a Joyce e lo implor\u00f2 di restare da lui, promettendogli la mano della figlia e met\u00e0 del suo patrimonio. Richard, tuttavia, non si fece tentare, poich\u00e9 non vedeva l'ora di tornare nel suo paese natale. Quindi port\u00f2 con s\u00e9 le conoscenze acquisite sull'arte orafa e, importantissima cosa, un'idea che gli era venuta in mente durante quegli anni: la creazione dell'Anello di Claddagh. Secondo alcuni, egli cre\u00f2 il primo di questi anelli come simbolo di gratitudine nei confronti del re al quale doveva la sua libert\u00e0. Secondo altri, invece, lo forgi\u00f2 per una fanciulla di Galway che, in attesa del rientro del suo unico vero amore, non aveva mai smesso di amarlo e di essergli fedele: lui le si present\u00f2 con il celebre Anello di Claddagh d'oro, simbolo del loro amore duraturo (due mani a rappresentare l'amicizia, la corona a significare la loro lealt\u00e0 e devozione, e il cuore a simboleggiare il loro reciproco amore eterno). I due si sposarono subito e non si separarono mai.\nOrigini dei simboli.\nPer scoprire la provenienza di ogni simbolo che forma l'Anello di Claddagh bisogna andare molto indietro nel tempo, all'epoca degli dei celti. Dagda, il padre degli d\u00e8i, era un essere potente, con la capacit\u00e0 di far splendere il sole; secondo la leggenda la mano destra dell'anello appartiene proprio a lui. Anu (dea conosciuta poi come Danu), era l'antenata e madre universale dei celti, ed \u00e8 lei che sembra rappresentare la mano sinistra dell'Anello di Claddagh. La corona rappresenta Beathauile (nome che significa \"la vita intera\"), che non sembra sia una persona o un dio, ma appare a rappresentare il principio vitale e la vita in s\u00e9. Infine il cuore rappresenta i cuori di ogni membro dell'umanit\u00e0.\nUn'altra interpretazione del significato dell'anello \u00e8 strettamente collegata al trifoglio, uno dei pi\u00f9 antichi simboli irlandesi. Questa interpretazione vuole che la corona sia il Padre, la mano sinistra il Figlio e la mano destra lo Spirito Santo, tutti concentrati sul cuore al centro, che simboleggia l'umanit\u00e0.\nAttraverso ogni simbolismo, comunque, un tema ricorre sempre, ovvero che l'anello simboleggia l'amore, la lealt\u00e0 e l'amicizia (in inglese: \"Love, Loyalty, and Friendship\", in gaelico: \"Gra, Dilseacht agus Cairdeas\".\nCome indossare un Anello di Claddagh.\nIn Irlanda lo scopo per cui questo anello viene scelto \u00e8 manifestato dal modo in cui l'anello viene indossato. Infatti, l'Anello di Claddagh pu\u00f2 simboleggiare sentimenti diversi:"}
{"id": "1080313", "revid": "2060792", "url": "https://it.wikipedia.org/wiki?curid=1080313", "title": "Hi Hi Puffy AmiYumi", "text": " \nHi Hi Puffy AmiYumi \u00e8 una serie televisiva animata prodotta da Renegade Animation per conto di Cartoon Network. La serie \u00e8 stata ideata da Sam Register, che ne \u00e8 anche il produttore esecutivo.\nSecondo l'autore il \"target\" dell'opera sono gli adolescenti dai 16 anni in su. Tuttavia, il cartone ha un suo seguito anche tra i fan delle reali Ami \u014cnuki e Yumi Yoshimura, le quali fanno parte al vero del gruppo J-pop PUFFY (noto in Nord America col nome di \"Puffy AmiYumi\"). Quest'ultima ha avuto una vasta popolarit\u00e0 in Giappone sin dal suo debutto nel 1996 ed \u00e8 conosciuta dal pubblico americano anche per il fatto che suona la sigla iniziale dei Teen Titans.\nSostanzialmente, la serie racconta in modo caricaturale le avventure della suddetta band.\nConcezione.\nIl cartone \u00e8 stato prodotto interamente negli Stati Uniti usando una combinazione di animazione tradizionale e Macromedia Flash. Originariamente la serie era lunga trenta minuti (inclusa la pubblicit\u00e0).\nNella prima stagione della serie erano presenti delle brevi scenette scherzose interpretate dalle vere Ami e Yumi (in inglese o in giapponese non sottotitolato). Nella seconda e nella terza le scenette sono mostrate solo in apertura e in chiusura. Nell'edizione italiana esse sono doppiate solo saltuariamente. A partire dalla seconda stagione, inoltre, alcuni episodi erano preceduti da videoclip. Al termine dell'episodio \"Sitcomi Yumi\", infine, Ami e Yumi accendono la televisione e vedono il personaggio di Tetsu insieme alle vere artiste.\nLe PUFFY eseguono la sigla iniziale del programma in varie lingue, a seconda delle zone in cui \u00e8 trasmesso, e in diversi episodi vi sono loro canzoni in sottofondo in aggiunta alle musiche del portoricano Andy Sturmer.\nNella serie i protagonisti viaggiano per il mondo con il loro autobus. Esteriormente si presenta come un veicolo a due assi, di lunghezza e altezza comparabili con gli altri della categoria, equipaggiato con un potente motore installato a vista anteriormente e vistosi tubi di scappamento. Interiormente, per\u00f2, offre un notevole spazio abitativo, con tre stanze da letto, una per protagonista, letti singoli di dimensioni standard, luoghi di ricovero delle attrezzature e degli strumenti, diversi televisori e computer. Nell'episodio \"Domo\", Tetsu accenna alla presenza di un'area situata in un ipotetico piano superiore. Il bus sembra inoltre in grado di marciare autonomamente tramite pilota automatico, dato che in molti episodi i protagonisti alloggiano in cabina mentre esso \u00e8 in movimento. Talvolta la porta posteriore viene aperta in piena corsa per ricevere dei pacchi generalmente trasportati da un ragazzo in scooter.\nSebbene i personaggi parlino in inglese o nella lingua prevista dal doppiaggio, il copione prevede alcune battute in giapponese colloquiale, in particolare quando essi mostrano sgomento di fronte a certe situazioni. L'invocazione di aiuto, ad esempio, \u00e8 sovente sostituita con l'espressione \"Tasukete!\". Nella versione italiana le battute in giapponese non sono doppiate n\u00e9 sottotitolate.\nPersonaggi.\nPrincipali.\n\"Hi Hi Puffy AmiYumi\" designa i personaggi principali con gli stessi nomi e gli stessi ruoli dei membri del gruppo reale, ma con caratteristiche fisiche e psichiche volutamente esagerate, al fine di provocare la rottura della cosiddetta quarta parete.\nTrasmissione degli episodi.\n\"Hi Hi Puffy AmiYumi\" ha debuttato per la prima volta negli Stati Uniti, il 20 novembre 2004. Dato che Cartoon Network \u00e8 accessibile in tutto il mondo, il programma \u00e8 stato doppiato in pi\u00f9 lingue e lanciato anche su altri network televisivi, come il canadese YTV. In Italia \u00e8 trasmesso anche dal canale digitale terrestre Boing.\nIn Giappone la trasmissione \u00e8 cominciata nel 2005 sempre su Cartoon Network, dapprima in inglese con sottotitoli in giapponese, poi con doppiaggio integrale.\nRiconoscimenti.\nLa serie \u00e8 stata candidata agli Annie Awards due volte nel 2005 e una nel 2006."}
{"id": "1080318", "revid": "34971", "url": "https://it.wikipedia.org/wiki?curid=1080318", "title": "Shadow RAM", "text": "La shadow RAM \u00e8 un'area di memoria (informatica) RAM che viene sottratta dalla normale RAM allo scopo di servire particolari componenti hardware.\nLa maggior parte dei dispositivi o componenti installati in un Personal computer (ad esempio i controller SCSI, le schede video, schede audio, ecc. ecc.) dispongono di un proprio BIOS o Firmware. Questi firmware hanno la funzione di fornire il supporto per il colloquio tra la periferica ed il sistema. \nNormalmente sono caricati in memorie di tipo EEPROM, questo fa s\u00ec che sia possibile l'utilizzo di versioni pi\u00f9 aggiornate di BIOS/Firmware qualora si renda necessaria la correzione di bug o si vogliano migliorare le caratteristiche del relativo hardware. Queste tipo di memorie hanno l'inconveniente di avere generalmente dei tempi di accesso pi\u00f9 lenti della memoria centrale (RAM) e visto che vengono utilizzate ad ogni accesso ai dispositivi si ha un rallentamento che penalizza le prestazioni del sistema.\nAd esempio il BIOS della scheda madre e quello della scheda video vengono utilizzati intensivamente durante il normale funzionamento del PC.\nLo \"shadowing\" consiste nel riservare una porzione di RAM ai dati necessari a BIOS/Firmware, generalmente contenuti nella ROM, in modo da ridurre il tempo di accesso alle informazioni necessarie per l'utilizzo dell'hardware. La memoria cos\u00ec allocata viene detta \"shadow RAM\", e viene protetta da scrittura e quindi sottratta al quantitativo totale di RAM disponibile dal sistema, \u00e8 per questo motivo che in caso di massiccio utilizzo di \"shadow ram\" le prestazioni potrebbero non subire un incremento bens\u00ec un decremento, in funzione di quanta RAM pu\u00f2 venire utilizzata dalle applicazioni."}
{"id": "1080320", "revid": "3082", "url": "https://it.wikipedia.org/wiki?curid=1080320", "title": "Marco Claudio Marcello (console nel 166 a.C., 155 a.C. e 152 a.C.)", "text": ""}
{"id": "1080326", "revid": "712828", "url": "https://it.wikipedia.org/wiki?curid=1080326", "title": "Pok\u00e9gear", "text": ""}
{"id": "1080327", "revid": "712828", "url": "https://it.wikipedia.org/wiki?curid=1080327", "title": "Pok\u00e9mon Gear", "text": ""}
{"id": "1080328", "revid": "712828", "url": "https://it.wikipedia.org/wiki?curid=1080328", "title": "Pokegear", "text": ""}
{"id": "1080329", "revid": "1632387", "url": "https://it.wikipedia.org/wiki?curid=1080329", "title": "Eucharist", "text": "Eucharist sono un gruppo musicale melodic death metal formato nel 1989 da Markus Johnsson (voce e chitarra), Thomas Einarsson (chitarra), Tobias Gustafsson (basso) e Daniel Erlandsson (batteria) del paese di Veddige, a 40\u00a0km da G\u00f6teborg in Svezia.\nBiografia.\nIl primo demo degli Eucharist, \"Greeting Immortality\", \u00e8 subito diventato un classico del metal underground nel 1992. Lo stesso anno, \u00e8 uscito il 7\" \"Greeting Immortality\" per la Obscure Plasma, che fu ben accolto dalla critica per \"il suono death progressivo con bellissime parti acustiche\".\nNel 1993 la band ha registrato la canzone \"The View\" per la compilation \"Deaf Metal Sampler\", in seguito, la band si \u00e8 sciolta. Poco dopo, la casa discografica Wrong Again Records ha chiesto agli Eucharist di riformarsi e di firmare un contratto, ed ha avuto la conferma da parte del gruppo. Gli Eucharist sono tornati in studio e hanno registrato il loro album di debutto \"A Velvet Creation\" uscito nel 1993 per la Roadrunner Records, che vedeva un death metal molto oscuro infiltrato di venature acustiche che rendevano il sound vagamente etereo.\nNell'estate 1994, hanno registrato due tracce, \"Wounded And Alone\" e \"The Predictable End\" per una compilation speciale pubblicata da Wrong Again Records. Gli Eucharist si sono sciolti di nuovo e alcuni membri hanno incominciato a lavorare in altre band. Daniel, per esempio, ha suonato la batteria sull'EP \"Subterranean\" degli In Flames.\nNel 1996, Markus e Daniel hanno ricominciato a lavorare negli Eucharist e gli si \u00e8 presentata subito un'offerta di contratto da parte di WAR Music (una nuova casa discografica nata dalle ceneri di Wrong Again Records) e il risultato \u00e8 stato l'album \"Mirrorworlds\".\nIn seguito, gli Eucharist si sono sciolti per la terza e ultima volta. Del gruppo faceva parte Daniel Erlandsson, fratello di Adrian Erlandsson (At the Gates, Cradle of Filth, The Haunted, Brujeria). Usciranno con un terzo disco nel 2022."}
{"id": "1080330", "revid": "919135", "url": "https://it.wikipedia.org/wiki?curid=1080330", "title": "Rapporto tra musica e neuroscienze", "text": "Il rapporto tra musica e neuroscienze deriva dall'attenzione delle neuroscienze, soprattutto per merito dei moderni strumenti di imaging cerebrale, verso la musica un settore in passato ritenuto esclusivamente di pertinenza umanistica ora invece all'attenzione di neuropsicologia, psicologia sperimentale e psicofisiologia.\nStudi in merito.\n\u00c8 ormai una conoscenza scientifica assodata che la continua prassi strumentale determini una serie di cambiamenti funzionali all'interno del cervello. L'esperienza musicale modifica l'organizzazione strutturale e funzionale del sistema nervoso dei musicisti, rendendoli progressivamente pi\u00f9 addestrati ad analizzare il materiale sonoro e a produrlo (\"Schlaug et al, 1995\"). \nAl di l\u00e0 delle ricerche neurobiologiche dei fondamenti musicali, l'attenzione della psicologia sperimentale si \u00e8 focalizzata sulle cause che determinano gli errori che i musicisti compiono all'atto di suonare in pubblico, una serie di ricerche applicative di grande interesse per i musicisti. \u00c8 noto che suonare in presenza di altre persone costituisce uno dei pi\u00f9 grandi ostacoli di un cammino che porta al concertismo, il risultato di un'esecuzione pubblica spesso coincide solo in parte con gli sforzi effettuati per la sua preparazione, con il rischio di demotivare anzitempo il musicista.\nAl riguardo diverse ricerche documentano un ruolo chiave dell'attenzione nell'influenzare la prestazione in condizioni di pressione emotiva (\"Wan &amp; Huon, 2005\"): quando il brano, ad esempio, non \u00e8 ancora fermamente patrimonio di competenza dello strumentista, il peggioramento della prestazione in pubblico sarebbe il risultato di uno spostamento dell'attenzione verso informazioni extra-musicali non rilevanti. Un esempio di informazioni non rilevanti potrebbero essere la paura di dimenticare le note mentre si suona a memoria, il timore di non essere in grado di svolgere un passaggio difficile od iniziare a pensare all'opinione che il pubblico ha della propria prestazione.\nDirezionare viceversa la propria attenzione verso i gesti che si stanno compiendo non altererebbe la prestazione per brani non ancora solidi nella memoria del concertista, ma potrebbe essere deleterio allorch\u00e9 questi siano rodati nella sua memoria, in quanto finirebbe per sottrarre il compito di controllo dei gesti alle strutture che di regola si adoperano durante movimenti motori automatici. In questo senso, pensare a che dito si sta muovendo durante un pezzo ben conosciuto pu\u00f2 portare a disgregare quell'associazione di movimenti automatici che sino a quel momento funzionavano.\nCome suggerito in un recente libro di divulgazione scientifica del settore (\"Agrillo, 2007\") alla base di una prestazione pubblica non soddisfacente vi \u00e8 il pi\u00f9 delle volte l'applicazione di un metodo di studio solo in parziale accordo con i meccanismi naturali del funzionamento del sistema cognitivo umano ed una serie di accorgimenti metodologici possono facilmente migliorare l'impatto di un concertista nei confronti del pubblico.\nConcetti di fisiologia.\nLa fisiologia dell'apparato uditivo nell'uomo sembra suggerire che il nostro orecchio \u00e8 pi\u00f9 orientato all'ascolto di alcuni tipi di suoni che di altri. La coclea ospita circa dodicimila cellule uditive, che si attivano in maggioranza in presenza di suoni ad alta frequenza: i suoni acuti attivano tutte le cellule, mentre l'analisi dei suoni gravi occupa solo qualche decina di cellule cocleari. Tramite la coclea, l'energia sonora viene elaborata in impulsi nervosi e trasmessa al cervello, che la redistribuisce in tutto il corpo. Questa \"energia neurologica\" ha dei riflessi sull'umore e la creativit\u00e0.\nSe il suono grave \u00e8 anche ritmato, l'energia sonora attiva i canali semicircolari del vestibolo, per cui il corpo tende spontaneamente a muoversi, sentendo la musica, e a perdere una quantit\u00e0 di energia pari a quella fornita.\nInfine, la coclea \u00e8 particolarmente sensibile ad un aumento della pressione sonora. Le cellule uditive non sono danneggiate tanto dal volume, quanto dal parametro pressione sonora, che non dipende in modo lineare dal volume: un semplice aumento del volume da 85 a 100 decibel, corrisponde a una pressione sonora mille volte maggiore. Il tipico ronz\u00eco all'orecchio, il tinnito, \u00e8 spesso il segno di un danno permanente alle cellule uditive."}
{"id": "1080333", "revid": "28592", "url": "https://it.wikipedia.org/wiki?curid=1080333", "title": "Logge", "text": ""}
{"id": "1080335", "revid": "287204", "url": "https://it.wikipedia.org/wiki?curid=1080335", "title": "Ponte Rosso (Firenze)", "text": "Il Ponte Rosso prende nome dall'antico ponte in mattoni rossi sul torrente Mugnone, fuori da porta San Gallo, sostituito nel 1868 con l'attuale costruzione in pietra.\nDa qui nel 1765 entr\u00f2 trionfalmente il Granduca Pietro Leopoldo, proveniente da Vienna. Durante la seconda guerra mondiale venne minato come gli altri ponti cittadini, ma una parte rimase in piedi, tanto da essere usato per passare da via Bolognese ai viali di Circonvallazione.\nIl Ponte Rosso \u00e8 opera del Tribolo, della prima met\u00e0 del XVI secolo e fu ampliato nel 1784.\nSi trova presso il Parterre ed \u00e8 sempre stato un punto di snodo fondamentale per i collegamenti cittadini: verso il centro storico, passando per piazza della Libert\u00e0, tramite la direttrice di via San Gallo, verso via Vittorio Emanuele II diretta a Castello e Calenzano (percorso che ricalca il percorso fiorentino pedemontano della Via Cassia), verso la via Faentina, anch'essa di origine pre-romana, verso la via Bolognese che si dirige a nord passando per Trespiano, Pratolino, il Mugello, oltrepassando il crinale al passo della Futa. Per questo Ponte Rosso \u00e8 centro di un intenso traffico automobilistico. La via che prosegue verso sud fu intitolata al Ponte Rosso nel 1871."}
{"id": "1080340", "revid": "136053", "url": "https://it.wikipedia.org/wiki?curid=1080340", "title": "Valvisciolo", "text": ""}
{"id": "1080341", "revid": "1782831", "url": "https://it.wikipedia.org/wiki?curid=1080341", "title": "Battlefleet Gothic", "text": "Battlefleet Gothic \u00e8 un gioco da tavolo di tipo wargame tridimensionale con ambientazione futuristica di astronavi, sviluppato e prodotto dalla Forge World, che fa capo all'inglese Games Workshop (anche presente nella collana Specialist Games).\nIl titolo ruota intorno a scontri con modellini, che rappresentano vascelli interstellari grandi in scala ridotta (10\u00a0\u2013 12\u00a0cm), prodotti dalla Citadel Miniatures e dalla Forge World; fatto nel 1999 \u00e8 stato rinnovato con una nuova espansione dal 2003.\nIl gioco ha una forte componente tattica ed una piccola componente di fortuna, inoltre le \"astronavi\" possono essere utilizzate, con \"regole\" speciali e sperimentali, anche in altri titoli quali Epic Armageddon ed Aeronautica Imperialis.\nAmbientazione.\nIl gioco da tavolo (BFG) di tipo wargame tridimensionale tattico \u00e8 indipendente, ma forma un'aggiunta all'oscuro e cupo universo immaginario \"tecno-magico\" di guerra e di ruolo Warhammer 40.000 (WH40K).\nQuesto titolo colma una lacuna introducendo l'importante novit\u00e0 delle grandi flotte di astronavi (con miniature artistiche di notevoli dimensioni).\nInfatti si sentiva la mancanza degli scontri interstellari che risultano necessari per completare il clima di una guerra davvero totale, essendo prima assenti in \"WH40K\" con le feroci battaglie tra i piccole gruppetti di truppe sui terreni dei vari mondi alieni, ma gi\u00e0 presenti negli inquietanti racconti apocalittici sull'inventato conflitto.\nFlotte delle varie razze.\nL'azione ora si pu\u00f2 svolgere nello spazio del \"Settore Gotico\" su cui gli umani a fatica stanno riprendendo il totale controllo, nonostante le continue incursioni delle altre fazioni di alieni e demoni.\nI giocatori assumono il comando di una flotta, rappresentativa di una delle seguenti specie tipiche:\nIl gioco originariamente era venduto nei negozi \"Games Workshop Store\" per poi essere successivamente convertito in \"Specialist Games\" nel 2005 pubblicando gratuitamente il manuale di gioco, in formato elettronico per computer sia \"PC\" che \"MAC\" (in un \"file\" di tipo \"portable document format PDF\").\nLa versione italiana di questo non \u00e8 stata mai pubblicata e venduta in cartaceo; la traduzione tuttavia fu realizzata da un team di giocatori appassionati che, in accordo con GW Italia, ottennero l'autorizzazione a procedere. Sebbene non pi\u00f9 reperibili sul sito della casa madre, furono tradotti regolamento base ed espansione e resi disponibili per il download gratuito. \nFlotte aggiuntive di altre razze.\nSuccessive estensioni ed articoli nell'ambito delle pubblicazioni \"Specialist Games\" hanno fatto crescere il numero dei tipi di unit\u00e0 utilizzabili e hanno ulteriormente aumentato le scelte tra le razze a disposizione dei giocatori, aggiungendo progressivamente le navi interstellari dei:\nQueste possono essere utilizzate in ausilio ad una delle flotte sovraesposte o in gruppi di unit\u00e0 completamente indipendenti con navi apposite, rintracciabili in varie linee di miniature (inoltre possono essere utilizzate anche le astronavi dei giochi Aeronautica Imperialis ed Epic Armageddon), seguendo regole ancora sperimentali.\nSistema di gioco.\nIl sistema di gioco, come tradizione GW, \u00e8 basato sulla divisione in turni, a loro volta divisi in fasi distinte. Particolare interessante \u00e8 la scelta dell'unit\u00e0 di misura usata nella metrica di gioco: il centimetro in loco del pollice, pi\u00f9 spesso utilizzato dalla Games Workshop per i suoi giochi.\nIn ogni turno, il giocatore pu\u00f2 effettuare manovre di movimento di vario genere, sparare con i sistemi d'arma di cui sono dotate le sue navi ed effettuare operazioni pi\u00f9 avanzate, come attacco con supporti, riparazione danni, abbordaggi o disingaggi. Le fasi sono, quindi, quattro: Fase di Movimento, Fase di Fuoco, Fase di Supporto, Fase Finale.\nDurante la Fase di Movimento, il giocatore deve muovere le sue navi sul tavolo di gioco. Classi differenti di nave muovono a differenti velocit\u00e0 e possono effettuare virate pi\u00f9 o meno strette, ma tutte hanno un valore di movimento minimo da effettuare per via dell'inerzia. In questa fase le navi, previo un test sulla Disciplina dell'equipaggio, possono andare in condizione di Ordine Speciale, per effettuare un movimento od una virata supplementare, migliorare il puntamento dei sistemi d'arma, invertire il flusso dei reattori di spinta e cos\u00ec via. La condizione di Ordine Speciale ha, per\u00f2, il costo di una penalit\u00e0 sulle operazioni delle fasi successive.\nDurante la Fase di Fuoco i giocatori sparano con i sistemi d'arma di cui sono dotate le loro navi, siano esse armi a stima (che coinvolgono una precisa area di spazio a seguito di una stima metrica della distanza) o a gittata (armi ad alta energia che impattano su un punto preciso). I colpi bloccati dagli scudi delle navi generano dei segnalini d'impatto, ovvero zone di detonazione e detriti che influenzano le navi in loro prossimit\u00e0 (riducendo l'efficienza degli scudi e la libert\u00e0 di manovra). A scudi neutralizzati, ogni impatto successivo provoca un danno alla nave, quantificato nella perdita di un certo numero di punti scafo. Le prestazioni della nave degradano progressivamente al perdere dei suoi punti scafo, fino a finire in avaria, a divenire completamente incontrollabile o ad esplodere causando effetti spettacolari sullo spazio circostante. Gli impatti e la perdita di punti scafo possono anche generare danni critici, riparabili o meno, con effetti debilitanti specifici (danni ai sistemi d'arma, ai motori, alla plancia di comando eccetera).\nDurante la Fase di Supporto i giocatori usano sistemi d'arma lanciati dalle navi pi\u00f9 grandi, ma indipendenti da queste, come siluri, bombardieri, caccia e lance d'assalto. I supporti, che devono essere ricaricati dopo un uso utilizzando l'apposito Ordine Speciale, ignorano gli scudi (ma non le torrette difensive eventualmente montate sui ponti delle navi bersaglio) e causano danni pi\u00f9 o meno gravi, a seconda del tipo e della potenza.\nDurante la Fase Finale vengono tentate le riparazioni di danni critici subiti dalle navi, vengono rimossi alcuni segnalini d'impatto, vengono risolti gli abbordaggi e gli attacchi col teletrasporto.\nComponenti ed elementi tattici.\nIl gioco presenta una forte componente tattica dovuta alla necessit\u00e0 di gestire gli archi di fuoco per sfruttare adeguatamente i \"sistemi d'arma\", gli ordini alle armi di supporto e la sequenza dei comandi, ma anche le provvigioni, la gerarchia e la disciplina.\nUlteriore variet\u00e0 nelle condotte di gara \u00e8 introdotta grazie al bisogno di considerare tutti i movimenti delle navi (tenendo conto che ad una astronave risulta impossibile, in condizioni regolari, mantenere la posizione, per via dell'inerzia nel vuoto), alla possibilit\u00e0 di raggruppare le forze in squadriglie e nell'uso di unit\u00e0 di piccole dimensioni per portare scompiglio nello scacchiere nemico.\nMolto interessante senza dubbio \u00e8 poi l'influenza che ha il tavolo di gioco sulle scelte tattiche. Infatti, a meno di non avere a che fare con scenari nello spazio profondo, elementi come lune, pianeti, stelle, campi asteroidali, novae e nebulose, ma anche strutture artificiali come mine e satelliti, influenzano le flotte in loro prossimit\u00e0. Non \u00e8 raro, infatti, per una astronave utilizzare, ad esempio, la presenza dei corpi celesti con la loro attrazione oppure anche la difficolt\u00e0 di manovra in un campo di detriti od asteroidi, cos\u00ec come celarsi nell'orbita bassa di un pianeta per sfuggire ai \"sistemi di puntamento\".\nL'introduzione di questi elementi scenici attivi, a differenza di molti altri giochi di miniature in cui tali cose hanno se non solo valenza scenica, al massimo valore come riparo, fa crescere di molto la longevit\u00e0 e la difficolt\u00e0 di questo titolo.\nInteressanti, ma probabilmente di scarsa utilit\u00e0 pratica, le regole per dimensionare gli abbordaggi e gli attacchi mediante teletrasporto, in modo che sia possibile risolverli, lasciato temporaneamente il tavolo di BFG, mediante una vera schermaglia di \"WH40K\".\nBattlefleet Gothic: Armada.\n\"Armada\" \u00e8 un supplemento pubblicato dalla \"GW\" nel 2003 ad ufficializzare molte \"house rules\" su flotte non ancora introdotte nel regolamento, ma trattate nei , pubblicati a cadenza annuale, e in articoli della rivista \"GW\" dedicata al gioco.\nQuesto, principalmente, aggiunge quattro altri tipi di unit\u00e0 (imperiali) tra nuove flotte e nuovi vascelli per le preesistenti, con le informazioni speciali per utilizzarle: le navi \"Armageddon\" e \"Cadia\", oltre alle flotte \"bastion\" e \"reserve\" del \"Segmentum Obscurus\", con una grande sezione araldica e modellistica; inoltre include una ricca sezione di scenari e regole per giocare \"Battlefleet Gothic\" nell'ambito della campagna estiva della \"GW\".\nNelle appendici, infine, sono ufficializzate le regole per giocare le navi cargo, i trasporto truppe e varie varianti di armi di supporto, tra cui siluri a combustione rapida, testate a ricerca e cos\u00ec via.\nL'espansione ha un manuale in versione sia per PC che per MAC anch'esso disponibile per il download gratuito in formato elettronico ed in lingua italiana."}
{"id": "1080343", "revid": "1544939", "url": "https://it.wikipedia.org/wiki?curid=1080343", "title": "Il ciclone (film)", "text": "Il ciclone \u00e8 un film del 1996 diretto e interpretato da Leonardo Pieraccioni.\nTrama.\nToscana, giugno 1996. Levante Quarini \u00e8 un giovane ragioniere che vive la sua quotidiana routine di provincia, insoddisfatto del suo rapporto con le donne. Il suo lavoro consiste nel tenere la contabilit\u00e0 di molte attivit\u00e0 del paese, tra cui quella del negozio di alimentari e quella della simpatica erborista di origini napoletane Carlina, ex compagna di scuola e da sempre innamorata di lui.\nAbita in un casolare sulle colline con il padre Osvaldo, il fratello Libero, che dipinge quadri con domande teologiche e la sorella Selvaggia, segretamente lesbica e legata alla farmacista e sua datrice di lavoro Isabella. Una sera, il cartello che indica dove si trova l'agriturismo \"Arcobaleno\" cade: cos\u00ec, un pullman con un gruppo di ballerine di flamenco e l'organizzatore di spettacoli Naldone, giunti per un recital in citt\u00e0, si ferma al casolare invece che all'agriturismo.\nNel frattempo, non vedendo arrivare nessuno, l'agriturismo cede le camere prenotate e il gruppo spagnolo, ritrovandosi senza alloggio, chiede ospitalit\u00e0 alla famiglia, portando scalpore, novit\u00e0 e il segnale della televisione e del telefono mobile. E cos\u00ec, in men che non si dica, Levante si innamora perdutamente di Caterina, che per\u00f2 sta vivendo una storia burrascosa con il fidanzato Alejandro, fissato con la caccia; Selvaggia si scopre attratta da Penelope mentre l'impresario delle ballerine Naldone riscopre l'amore con Franca, la barista del paese.\nIntanto la \"tourn\u00e9e\" salta e il gruppo deve tornare in Spagna. Nel frattempo la compagnia si stabilisce all'hotel Cavour di Firenze; si ritroveranno per una cena al ristorante \"Beatrice\" e, per trovare un'accompagnatrice a Levante, Selvaggia porter\u00e0 Carlina che, dopo aver alzato il gomito, dar\u00e0 il meglio di s\u00e9 inventando rapporti mai avvenuti con Levante, portando lo scompiglio e suscitando incredibile vergogna per l'uomo. Nel corso della serata irrompe pure Isabella, visibilmente arrabbiata con Selvaggia, tanto da scatenare una scenata di gelosia.\nTornati in albergo, Caterina e il fidanzato Alejandro litigano furiosamente e si lasciano. Levante allora coglie al volo l'occasione e porta Caterina in giro per Firenze: i due si baceranno per tutta la notte, ma la mattina Caterina viene accompagnata alla stazione dove prende il treno che la porter\u00e0 all'aeroporto e successivamente in Spagna. Al matrimonio tra Naldone e la barista segue l'inizio di una nuova vita in Spagna dello stesso Levante, che continuer\u00e0 il suo lavoro di contabile e avr\u00e0 anche un figlio con Caterina, cui dar\u00e0 il nome del nonno, Gino, a cui era molto legato.\nRiprese.\nIl film \u00e8 stato girato nell'estate del 1996. Il casolare in cui abitano i protagonisti del film si trova nei pressi di Laterina, paesino immerso nelle campagne toscane in provincia di Arezzo, mentre le scene all'interno del paese sono state girate nei borghi di Poppi e Stia, entrambi comuni della vallata del Casentino. Il motorino utilizzato nel film \u00e8 un Motobecane 50V Type Luxe del 1979.\nIncassi.\nIl film ha incassato complessivamente oltre 75 miliardi di lire nelle sale cinematografiche, record nella stagione cinematografica 1996/1997 e risultando il diciottesimo maggior incasso nella storia del cinema italiano."}
{"id": "1080345", "revid": "125001108", "url": "https://it.wikipedia.org/wiki?curid=1080345", "title": "Walter Georg K\u00fchne", "text": "Nel 1958 fond\u00f2 a Berlino l'Institut f\u00fcr Pal\u00e4ontologie alla Freie Universit\u00e4t Berlin.\n\u00c8 conosciuto come il \"leggendario indagatore dei mammiferi mesozoici\".\nI suoi studi si concentrarono in particolar modo sulla microfauna mesozoica. Cerc\u00f2 infatti di portare alla luce la storia pi\u00f9 antica dell'evoluzione dei Mammiferi, che fino agli anni '60 era quasi sconosciuta. Prima di lui, i ritrovamenti di specie di piccole dimensioni nei depositi continentali mesozoici, come i mammiferi arcaici, erano sempre stati per lo pi\u00f9 casuali. \nI suoi sforzi si concentrarono maggiormente in scavi nelle miniere di lignite che egli considerava come depositi preferenziali per i resti di vertebrati terrestri. In particolar modo credeva, a ragione, di poter rinvenire fossili meglio conservati che in altri giacimenti, come i riempimenti di fessure.\nGrazie ai suoi sforzi poterono essere descritte nuove specie che furono interpretate come i mammiferi pi\u00f9 primitivi come Morganucodon o il Kuehneotherium, e ancora il rettile Oligokyphus, dalle caratteristiche vicine ai mammiferi.\nFu il primo a scoprire l'immenso patrimonio paleontologico della famosa miniera di lignite Guimarrota in Portogallo e ad avviare scavi metodologici e accurati nella zona."}
{"id": "1080353", "revid": "124995163", "url": "https://it.wikipedia.org/wiki?curid=1080353", "title": "Cos\u00ec parl\u00f2 Zarathustra (Strauss)", "text": "Cos\u00ec parl\u00f2 Zarathustra (\"Also sprach Zarathustra\"), op. 30 \u00e8 uno dei poemi sinfonici pi\u00f9 noti di Richard Strauss. Composto nel 1896, \u00e8 evidentemente ispirato all'omonima opera poetico-filosofica del filosofo tedesco Friedrich Nietzsche. L'usuale durata dell'interpretazione \u00e8 di mezz'ora.\nIl poema \u00e8 nel repertorio sinfonico fin dalla sua composizione e prima esecuzione, diretta dall'autore a Francoforte sul Meno.\nStruttura.\nIl brano \u00e8 diviso in nove sezioni suonate con solo tre pause definite. Strauss diede il nome alle sezioni in base ad alcuni capitoli selezionati del romanzo di Friedrich Nietzsche: nei vari movimenti\nDiscografia.\nCelebri riferimenti discografici sono le quattro versioni ufficiali di Herbert von Karajan datate rispettivamente 1959 (Decca), 1974 (DG), 1984 (DG) e 1987 (Sony Classical Live DVD).\nLa fanfara iniziale, intitolata \"Sunrise\" nelle note di programma del compositore, \u00e8 molto celebre come introduzione al film \"\" di Stanley Kubrick, ma per complicati motivi di diritti di copyright nei titoli di coda del film gli interpreti non furono accreditati.\nLa prima incisione fu fatta nel 1935 con Serge Koussevitzky e la Boston Symphony Orchestra. Nel 1944 Strauss diresse la Filarmonica di Vienna in una registrazione sperimentale ad alta fedelt\u00e0 del pezzo, realizzata su un registratore a nastro Magnetophon tedesco. Questa fu successivamente pubblicata su LP da Vanguard Records e su CD da varie etichette. L'amico e collega di Strauss, Fritz Reiner, realizz\u00f2 la prima registrazione stereofonica della musica con la Chicago Symphony Orchestra nel marzo del 1954 per la RCA Victor. Nel 2012 la registrazione di Fritz Reiner \u00e8 stata aggiunta all'elenco nazionale del 2011 del Registro di registrazione della Library of Congress delle registrazioni sonore americane \"culturalmente, storicamente o esteticamente importanti\". La registrazione della fanfara di apertura utilizzata per il film \"2001: Odissea nello spazio\" \u00e8 stata eseguita dalla Filarmonica di Vienna e diretta da Herbert von Karajan."}
{"id": "1080359", "revid": "6923", "url": "https://it.wikipedia.org/wiki?curid=1080359", "title": "FBM (azienda)", "text": "La FBM, acronimo di Fabbrica Bolognese Motocicli, era una casa motociclistica ubicata in Bologna; fu fondata nel 1951 da Franco Morini, nipote di Alfonso Morini, e Vittorio Minarelli: due tecnici destinati a dimostrarsi come gl\u2019imprenditori italiani di maggior successo nel campo della produzione \"duetempistica\" dal dopoguerra in poi.\nStoria.\nLa FBM nacque per produrre motocicli e propulsori conto terzi. Nel primo anno di attivit\u00e0, l'azienda contava 7 addetti, compresi i due fondatori, ed un unico cliente, la Guazzoni di Milano, che aveva commissionato la costruzione di un modello 250 cc e di un modello da 125 cc a due tempi, nelle versioni Turismo, Sport e Super Sport.\nLa FBM realizzo circa 50 pezzi del primo modello e circa 500 del secondo, nei vari allestimenti, ma l'irregolarit\u00e0 e l'insicurezza degli ordinativi spinsero i soci a tentare la produzione autonoma delle motociclette, affiancandola a quella conto terzi.\nLa produzione con marchio FBM inizi\u00f2, nel 1952, con la motoleggera \"Gabbiano\", dotata di motore 125\u00a0cm\u00b3 a due tempi montato a sbalzo su un telaio tubolare monotrave. Successivamente fu la volta della \"Vampire\", questa dotata di motore da 200\u00a0cm\u00b3 ciclo Otto.\nNel 1955, visto il generale apprezzamento verso le motorizzazioni e considerata la moltitudine di piccole case costruttrici-assemblatrici che nascevano in quegli anni, la FBM si ciment\u00f2 anche nel produrre motori ciclo Otto da 175\u00a0cm\u00b3 da fornire a terzi e soprattutto motori a due tempi da 50\u00a0cm\u00b3. Nacque cos\u00ec il \"Pettirosso\"; un motore 2T a due marce con comando a filo, destinato a divenire il propulsore per ciclomotori di maggior diffusione in Europa, seguito dalla versione a 3 marce denominata \"P3\". All'evoluzione di quest'ultimo partecip\u00f2, quale giovane assistente di Minarelli, anche il futuro imprenditore motociclistico Erio Testi.\nVerso la fine del 1956, i fondatori decisero di separarsi in seguito a mai chiarite \"divergenze\", probabilmente dovute alle comprensibili difficolt\u00e0 di convivenza, in un'unica azienda, di due simili talenti tecnici e imprenditoriali. Nell'accordo di separazione i due ex-soci stabilirono di spartirsi la clientela acquisita, senza attuare reciproca concorrenza per 12 mesi. A Morini tocc\u00f2 la Beta, il cliente pi\u00f9 importante, e a Minarelli tutti gli altri, visto che per numero di ordinativi le due porzioni si equivalevano.\nDopo una breve fase di coabitazione, Morini si trasfer\u00ec in localit\u00e0 Zola Predosa per dare vita alla \"Morini Franco Motori\", mentre Minarelli rimase nell'azienda primigenia che ribattezz\u00f2 \"FB Minarelli\". Entrambe le nuove aziende si specializzarono nella costruzione di motori di piccola cilindrata a due tempi, ottenendo un ampio e meritato successo e divenendo, nel giro di pochissimi anni, due veri colossi industriali della produzione \"duetempistica\" mondiale."}
{"id": "1080363", "revid": "768068", "url": "https://it.wikipedia.org/wiki?curid=1080363", "title": "Cracker", "text": "Un cracker o salatino (pron. inglese /'kr\u00e6k\u0259/, italiana /'kr\u025bker/) \u00e8 un biscotto salato asciutto, sottile e croccante derivato dalla galletta militare propria dell'alimentazione degli antichi marinai.\nStoria.\nIl successo dei cracker venne qualche anno pi\u00f9 tardi quando nel 1801 lo statunitense Josiah Bent avvi\u00f2 un'attivit\u00e0 di panettiere a Milton, nel Massachusetts, vendendo anche alla gente comune e non solo ai marinai i \"biscotti d'acqua\" ossia i cracker, che non si deterioravano durante i lunghi viaggi per mare dai porti di Boston. \nSuccessivamente, nel 1810, la Nabisco (National Biscuits Company) inizi\u00f2 la produzione di cracker su larga scala. Le gallette-cracker originali furono usate anche per le truppe durante la guerra di secessione americana.\nCaratteristiche.\nIn inglese statunitense il nome \"cracker\" \u00e8 molto spesso usato per biscotti piatti salati, distinti dai \"cookies\" (biscotti dolci), che possono essere simili ai cracker in aspetto e consistenza, ma che hanno gusto dolce. I cracker hanno a volte come ingredienti formaggio e spezie o anche pollo.\nI buchi nei cracker sono detti buchi \"di attracco\" (in inglese \"docking holes\"). I buchi sono creati nell'impasto con uno speciale utensile, il \"roller docker,\" per fermare la formazione di vuoti d'aria nel cracker durante la cottura.\nPietanze preparate con cracker.\nLa mock apple pie, tipico dolce statunitense, \u00e8 fatta di cracker Ritz o simili.\nGli oyster cracker, tipici del New England, vengono di solito serviti come accompagnamento alla zuppa di ostriche."}
{"id": "1080381", "revid": "712828", "url": "https://it.wikipedia.org/wiki?curid=1080381", "title": "Zodd", "text": ""}
{"id": "1080384", "revid": "1522738", "url": "https://it.wikipedia.org/wiki?curid=1080384", "title": "Eureka Seven", "text": ", anche conosciuto come \"Psalms of Planets Eureka SeveN\", \u00e8 una serie televisiva anime di genere mecha del 2005, prodotta dallo studio Bones e da Bandai Entertainment, sceneggiato da Dai Sat\u014d e diretto da Tomoki Ky\u014dda. La serie \u00e8 formata da 50 episodi da 25 minuti circa ciascuno, trasmessi da MBS e TBS dal 17 aprile 2005 al 2 aprile 2006. L'anime \u00e8 stato pubblicato doppiato in italiano dalla Dynit e trasmesso da Rai 4 dall'8 aprile 2010 al 21 aprile 2011, dopo che il primo episodio era stato trasmesso in lingua originale con sottotitoli in italiano il 1\u00ba ottobre 2006 durante l\"Anime Week\" di MTV Italia. A marzo 2013 l'anime in italiano \u00e8 stato pubblicato per la visione in streaming su internet sul sito Popcorn TV che non ne possiede pi\u00f9 i diritti; ma attualmente \u00e8 disponibile sulla piattaforma streaming legale gratuita in alta definizione VVVVID.\nIl 5 aprile 2012 \u00e8 stato trasmesso in Giappone un episodio che presenta un finale alternativo, intitolato , inedito in Italia. L'episodio \u00e8 stato incluso anche nello \"Hybrid Disc\", un Blu-ray Disc uscito il 20 settembre 2012 che contiene anche l'OAV ed il videogioco tratti dalla seconda serie.\nUna seconda serie di 24 episodi, intitolata e non collegata al finale alternativo, \u00e8 stata trasmessa in Giappone dal 12 aprile al 19 novembre 2012 su MBS e TBS.\nDall'anime sono stati tratti un manga di Jinsei Kataoka e Kazuma Kond\u014d, pubblicato in Giappone dalla Kadokawa Shoten e in Italia dalla Planet Manga, una serie di videogiochi della Bandai, un altro manga collegato ai videogiochi ed uno tratto dalla seconda serie animata, una serie di light novel di Tomonori Sugihara e alcuni lungometraggi cinematografici.\nL'anime racconta la storia di Renton Thurston, giovane insoddisfatto della propria vita, figlio di un famoso scienziato, che intraprender\u00e0 un'avventura che lo porter\u00e0 da una parte all'altra del globo sulla nave Gekko Go con la sua nuova amica Eureka, un personaggio enigmatico quanto affascinante. Pilotando il Nirvash, un potente LFO, dovranno trovare il modo di fermare la guerra tra umani e Coralians. Il 17 Marzo, in Giappone, sono inoltre stati annunciati una nuova trilogia di film intitolato che usciranno rispettivamente nel 2017, 2018 e 2021.\nDynit ha acquistato i diritti della trilogia.\nTrama.\nRenton Thurston \u00e8 un ragazzino di 14 anni, figlio del famoso Adrock Thurston, lo scienziato immolatosi da eroe per salvare il mondo. Considera la sua vita piuttosto noiosa e come tutti i ragazzi sogna di scappare e vivere le avventure del gruppo Gekko State, i pi\u00f9 grandi reffers del mondo, guidato dal leggendario Holland.\nUn giorno proprio il Nirvash, il pi\u00f9 potente LFO in mano al gruppo Gekko State, cade sulla sua casa e da questo esce Eureka, una ragazza enigmatica che affascina il ragazzino. Utilizzando l'Amita Drive donatogli dal padre defunto, attraverso il nonno, riesce a rimettere in piedi il robot e utilizzarlo in uno scontro nei cieli, pilotandolo in coppia con Eureka. A questo punto gli stessi membri di Gekko State lo invitano a seguirli e cos\u00ec diventa a tutti gli effetti parte del gruppo. L'eccitazione iniziale si trasforma per\u00f2 ben presto nuovamente in frustrazione poich\u00e9 tutti i membri del gruppo sembrano trattarlo come un bambino, prendendolo continuamente in giro e trattandolo male, e la vita nei cieli perde d'interesse. L'unica cosa che ancora lo spinge a restare \u00e8 Eureka per cui crede di provare un sentimento pi\u00f9 forte della vera amicizia.\nLa storia prende una piega differente nel momento in cui i Coralians iniziano ad attaccare le citt\u00e0, dopo che i militari danno inizio ad una devastante battaglia per spazzare via queste forme di vita extraterrestri dal pianeta. Renton diventa una pedina essenziale nella lotta, poich\u00e9 \u00e8 ormai l'unico in grado di tenere su il morale della squadra e della stessa Eureka. Star\u00e0 a lui trovare una risposta al mistero che avvolge il passato del pianeta e dei Coralians.\nNella prima parte dell'anime si capisce che i Gekko State sono un gruppo di ribelli che sta conducendo una guerra contro il governo, e compaiono anche i \"Coralian anticorpi\" che attaccano, ma la prima parte rimane incentrata sulla maturazione di Renton e sulle avventure casuali del Gekko State, mentre solo nella seconda met\u00e0 dell'anime sia Renton che lo spettatore hanno modo di sapere il motivo della rivolta: il governo vuole eliminare i Coralian, mentre il Gekko State sa che lo Scab Coral \u00e8 una forma di vita e che la stessa Eureka \u00e8 una Coralian creata da esso per interagire con gli esseri umani. Dato che esiste una Coralian cos\u00ec simile agli umani, non possono essere considerati nemici.\nLa guerra \u00e8 anche mediatica: mentre il governo ha sempre nascosto al popolo la presenza dei Coralian, il Gekko State fa controinformazione tramite la rivista \"ray=out\" e ricerca la pace tra umani e Corallian, e ha dalla sua parte la setta religiosa dei Vodarak, perseguitata dall'esercito, il cui capo, Norb, ha formulato varie teorie sullo Scab Coral, capendo per esempio che \u00e8 un essere vivente. Il colonnello Dewei invece rivela al popolo una verit\u00e0 distorta considerando i Coralian nemici e proponendosi di abbatterli.\nPersonaggi.\nLa maggior parte dei personaggi di \"Eureka Seven\" sono suddivisibili in due fazioni opposte: la fazione del Gekkostate e quella della U.F. Force.\nIl \u00e8 una milizia e controcultura antigovernativa collettiva con a capo Holland Novak, che allo stesso tempo pilota l'LFO Terminus typeR909. Eureka, una ragazza pallida e distaccata, pilota un LFO chiamato Nirvash typeZERO. Dopo aver preso parte al Gekkostate all'inizio della serie, Renton co-pilota il Nirvash in coppia con Eureka. Stoner \u00e8 un fotografo che si occupa della scrittura della rivista clandestina del Gekkostate, \"ray=out\". Talho Yuki \u00e8 il pilota in capo dell'aeronave sede del Gekkostate, la Gekk\u014d-g\u014d, letteralmente \"luce lunare\". Hap \u00e8 un amico d'infanzia di Holland e secondo in comando della nave. Ken-Goh \u00e8 lo specialista di armi e proprietario del Gekk\u014d-g\u014d. Jobs e Woz sono gli ingegneri dell'aeronave. Mischa \u00e8 la dottoressa di bordo. Moondoggie \u00e8 il secondo pilota e operatore della rampa di lancio. Hilda e Matthieu sono i piloti rispettivamente del Terminus typeR808 e del Terminus typeR606. Gidget \u00e8 l'operatrice delle comunicazioni. Gonzy \u00e8 un chiromante.\nLa \"U.F. Force\" (United Federation Forces of Predgio Tower) \u00e8 un esercito sotto il comando del Consiglio dei Saggi, la maggiore autorit\u00e0 nelle Federazioni Unite. A servire sotto il consiglio dei saggi vi \u00e8 il Tenente Colonnello Dewey Novak, che diresse un commando chiamato SOF, prima del suo imprigionamento all'inizio della serie. Dominic Sorel \u00e8 un ufficiale dell'intelligence, sotto controllo di Novak, e responsabile di Anemone, pilota dell'LFO Nirvash theEND.\nDi seguito i personaggi principali:\nTerminologia.\nScab Coral e Coralian.\nLo \u00e8 una forma di vita extraterrestre comparsa sulla Terra millenni fa. Il suo solo metodo di comunicazione \u00e8 l'assimilazione: al principio inizi\u00f2 ad assimilare le forme di vita sottomarine, espandendosi poi sempre di pi\u00f9 sulle terre emerse, raggiungendo infine l'uomo. Naturalmente gli esseri umani videro ci\u00f2 come una terribile minaccia e abbandonarono in massa il pianeta. Qui ogni cosa venne assimilata dallo Scab Coral, trasformando la terra stessa in un unico essere vivente. Quando gli esseri umani dopo 10.000 anni tornarono sul pianeta Terra, lo Scab Coral, maturato nella mentalit\u00e0 grazie alle sue esperienze con la vita e con gli umani in particolare, divenne discreto, per evitare di spaventare di nuovo l'umanit\u00e0. Gli umani credettero quindi di essere su un pianeta differente, e non di nuovo sulla Terra. Tuttavia il desiderio dello Scab Coral di comunicare lo port\u00f2 alla creazione di diverse creature Coralian umanoidi, come ad esempio Eureka e Sakuya, nel tentativo di ristabilire l'armonia e trovare un modo per convivere pacificamente. Il centro dello \"Scab Coral\" \u00e8 il cluster di comando dove sono accumulate tutte le informazioni, che \u00e8 anche il luogo dove si interagisce con le persone che sono state assimilate e continuano a vivere sotto forma di pura volont\u00e0. I Coralian anticorpi sono altre manifestazioni dello \"Scab Coral\": si tratta di creature di forme e dimensioni diverse che difendono lo \"Scab\" quando \u00e8 minacciato, che escono da un altro Coralian detto Kute-class.\nOnde Trapar e Reffing.\nNella serie, come risultato dell'integrazione dello Scab Coral con la Terra, l'atmosfera \u00e8 intrisa di misteriose particelle chiamate dall'uomo \"Trasparent Light Particles\" (\"particelle leggere trasparenti\"), abbreviato appunto in ; Norb, il leader dei Vodarac, descrive queste particelle come i pensieri della Terra divenuti energia.\nCreature come gli (\"pesci del cielo\") si sono adattate per fluttuare nell'aria sospese dal Trapar: esse possono essere facilmente raccolte e convertite in una pellicola da applicare alle aeronavi per far loro acquisire le stesse capacit\u00e0 di volo degli Skyfish. L'applicazione di tale pellicola su apposite tavole o appendici particolari, le quali possono essere usate da LFO e KLF oltre che direttamente dalle persone, consente al pilota di eseguire svariate acrobazie molto simili a quelle del surf, con lo scopo di \"cavalcare\" le onde di Trapar. L'atto di usare queste tavole, considerato anche uno sport, si chiama Reffing.\nLFO.\nI mecha dell'anime vengono chiamati LFO, ovvero Light Finding Operation, mentre quelli usati dall'esercito vengono detti KLF, o Kraft Light Fighter. Gli LFO non sono vere e proprie macchine, ma scheletri umanoidi estratti dallo Scab Coral su cui successivamente sono state costruite armature e sistemi di guida per i piloti umani (sulla falsariga degli Eva di Neon Genesis Evangelion). Come gi\u00e0 detto prima gli LFO volano utilizzando gli stessi principi del reefing utilizzando diverse apparecchiature per il volo. Pi\u00f9 precisamente, \u00e8 composto da:\nCompac Drive.\nIl \u00e8 un oggetto di dimensioni modeste che emette una tenue luce verde e che consente di pilotare e utilizzare gli LFO, con l'unica eccezione delle forme umane dello Scab Coral (Eureka ed Anemone, ad esempio), le quali grazie al loro legame con la forma di vita aliena riescono ad interagire con l'archetipo senza bisogno del Compac. Il suo potere \u00e8 molto superiore a quanto si possa immaginare: \u00e8 infatti in grado di legare i pensieri all'energia e alla materia, come si pu\u00f2 notare in alcuni momenti in cui Renton, spinto da una forte necessit\u00e0 di uscire da una situazione di stallo, fa reagire il Compac Drive, che \"d\u00e0 una spinta\" al Nirvash, con il quale riesce a risolvere il problema. Sul Compac Drive di Renton appare da sempre la scritta Eureka, mentre Norb ha un Compac Drive installato direttamente nel torace, impiantatosi dopo il suo ultimo incontro in giovent\u00f9 con Sakuya. Le persone affette da \"morbo della disperazione\" non fanno altro che fissare il Compac Drive, come in uno stato di trance.\nCompac (in Compac Drive) si riferisce al termine cinese \"kon-paku\", in cui \"kon\" sta per \"anima\" e \"paku\" sta per \"corpo\" o \"recipiente fisico\". Il compac drive \u00e8 ci\u00f2 che lega quindi le due cose.\nAmita Drive e Seven Swell.\n\u00c8 importante citare lAmita Drive, uno speciale componente realizzato da Adrock Thurston, il padre di Renton, come un completamento del Nirvash, e custodito da Axel Thurston padre di Adrock Thurston fino al suo incontro con Eureka. Consente di sbloccare il programma Satori, che scatena sotto certe condizioni l'effetto Seven Swell. Esso consiste nella formazione di una grande colonna di \"Trapar\" di colori diversi, aumentando la quantit\u00e0 di \"Trapar\" e rendendo quindi possibile \"reffare\" in una zona precedentemente priva di onde. Queste \"Trapar\" possono anche disabilitare altri LFO facendo in modo che la parte organica rigetti i componenti meccanici.\nMorbo della disperazione.\nIl \u00e8 una condizione simile ad uno stato vegetativo con gli occhi aperti, dovuto ad una relazione tra lo \"Scab Coral\", il \"Compac Drive\" e le \"Trapar\", che portano la mente della vittima ad essere assimilata nel \"cluster di comando\" dello \"Scab Coral\", mentre il corpo sembra appunto in stato vegetativo. \u00c8 chiamato cos\u00ec perch\u00e9 porta alla disperazione le persone vicine al malato.\nLimite di questione.\nIl \u00e8 una teoria formulata dal dottor Greg \"Bear\" Egan, che sostiene che troppa vita senziente in un certo spazio piegher\u00e0 la realt\u00e0, formando una lacrima simile ad un buco nero che assorbirebbe l'intero pianeta. Lo \"scab coral\" \u00e8 gi\u00e0 arrivato al \"limite di questione\", evitando i suoi effetti perch\u00e9 si \u00e8 posto in uno stato dormiente.\nGreat Wall.\nIl \u00e8 un esempio degli effetti dell'aver oltrepassato il \"limite di questione\". Si tratta di una grande ed instabile area di \"Trapar\" turbinanti visibile dallo spazio esterno, creato prima dell'inizio della serie quando fu risvegliata bruscamente una grande porzione dormiente dello \"Scab Coral\". Quest'ultimo riusc\u00ec a ritornare nello stato dormiente prima che il \"limite di questione\" inghiottisse tutta la Terra. Le normali leggi della fisica non valgono nella zona oltre il \"Great Wall\".\nSummer of Love.\nLa \u00e8 un evento verificatosi circa dieci anni prima dell'inizio della storia, provocato dal primo uso dell\"Amita Drive\" con il Nirvash. Si tratta di una grande generazione di \"Trapar\", e il caos causato da ci\u00f2 port\u00f2 conflitti e guerre civili. Adroc Thurston vi pose fine rimuovendo l\"Amita Drive\" e venendo assimilato dal \"Cluster di comando\" dello \"Scab Coral\".\nVodarac.\nI sono una setta religiosa perseguitata dal governo. Essi credono ad esempio che il pianeta sia un essere vivente. Il conflitto con la scienza e la presenza di sette estremiste hanno portato l'esercito a perseguitarla. Nella serie si vede l'attacco a Ciudades del cielo (in spagnolo \"citt\u00e0 (plurale) del cielo\"), citt\u00e0 considerata sacra dai Vodarac. I Vodarac veneravano Sakuya, una Coralian umanoide, come un profeta. Il loro capo Norb collabora con i Gekko State.\nZone.\nLa \u00e8 un effetto visivo prodotto da una concentrazione alta di \"Trapar\" e polvere, che risulta nella mente come un corridoio infinito circondato da colori sfumati. Di solito le persone vedono la \"zone\" quando penetrano in un Coralian \"Kute-class\" o quando un'alta concentrazione di \"Trapar\" si verifica in uno spazio chiuso. \u00c8 di solito considerata una strada tra la mente e la materia.\nPiano Ageha.\nIl \u00e8 la teoria proposta da Adroc Thurston che lo \"Scab Coral\" sia un essere vivente che ricerca la coesistenza pacifica con gli umani. Lo stesso Adroc aveva anche conosciuto Eureka. Il rapporto di Adroc \u00e8 andato perduto e Dewei si propone come un continuatore del \"Piano Ageha\" anche se vuole distruggere lo \"Scab Coral\", deformando cos\u00ec la figura di Adroc agli occhi del popolo.\nSviluppo.\nLa serie \u00e8 stata prodotta dallo studio Bones e co-prodotta da Bandai Entertainment. Bandai Entertainment si \u00e8 occupata del titolo e degli aspetti creativi della serie. Bandai originariamente propose una serie anime mecha allo studio d'animazione Bones. Lo studio inizialmente rifiut\u00f2 la proposta, ma successivamente cambi\u00f2 posizione in merito perch\u00e9 avevano gi\u00e0 pianificato di creare un anime utilizzando il mecha design sviluppato da Sh\u014dji Kawamori. Affidati gli incarichi di regista a Tomoki Kyoda e di sceneggiatore a Dai Sat\u014d, la proposta di Bandai fu pi\u00f9 o meno rivista e lo staff inizi\u00f2 a lavorare sulla propria serie che sarebbe diventata \"Eureka Seven.\"\nMentre \"Eureka Seven\" era in fase di concettualizzazione, il regista Tomoki Kyoda desider\u00f2 sviluppare una serie che si sarebbe concentrata inizialmente sugli elementi personali che contraddistinguono i vari personaggi e sui rapporti e conflitti tra loro presenti, per poi successivamente spostare il quadro narrativo e la lettura della storia su una scala pi\u00f9 ampia rispetto alla prospettiva iniziale. La serie \u00e8 infatti suddivisibile in due met\u00e0, che rispecchiano la scelta portata avanti dal regista: una prima parte in cui vengono presentati i protagonisti, i membri del Gekko State e i futuri avversari, per poi spostarsi su un quadro molto pi\u00f9 ampio, presentando lo scontro tra umani e coralian.\nMusiche.\nLa colonna sonora di \"Eureka Seven\" \u00e8 disponibile in tre differenti album composti da Naoki Sat\u014d e da molti altri artisti che hanno composto vari brani inseriti all'interno della serie. Il primo album della colonna sonora, intitolato , fu pubblicato il 2 novembre 2005. Il secondo album intitolato fu pubblicato il 5 aprile 2006. Il terzo album, , include le versioni complete delle sigle di apertura e chiusura per entrambe le serie e il videogioco, oltre al brano utilizzato per l'episodio finale.\nMedia derivati.\nFilm.\n\"Eureka Seven - Il film: Good Night, Sleep Tight, Young Lovers\", in inglese \"Buona notte, sogni d'oro, giovani amanti\", conosciuto in Giappone come \u00e8 un film d'animazione che presenta una storia alternativa a quella della serie animata, uscito in Giappone il 25 aprile 2009. In Italia \u00e8 stato pubblicato in DVD e Blu-ray da Kaz\u00e9 il 7 dicembre 2011.\nIl 17 marzo 2017 \u00e8 stata annunciata una nuova trilogia cinematografica intitolata la cui prima parte verr\u00e0 distribuita in Giappone il 16 settembre 2017. La trilogia si svolger\u00e0 prima e durante gli eventi della prima serie e conterr\u00e0 una storia originale; il primo capitolo sar\u00e0 un riassunto della prima parte della serie unito a sezioni inedite. Durante il Lucca Comics &amp; Games 2017 l'editore Dynit annuncia l'acquisizione dell'opera per l'Italia a partire dal primo film, che verr\u00e0 pubblicato prossimamente in home video.\nSeconda serie.\nLa seconda serie, intitolata , che sta per \"Eureka Seven: Astral Ocean\", \u00e8 composta di 24 episodi ed \u00e8 stata trasmessa in Giappone nel 2012: i primi 22 episodi sono stati trasmessi dal 12 aprile al 27 settembre 2012 in prima visione su MBS, gli episodi 23 e 24 sono stati trasmessi insieme con il titolo di , prima su TBS il 19 novembre 2012. \u00c8 stato prodotto anche un OAV. La serie ha un'ambientazione diversa da quella della prima ed \u00e8 un sequel, dato che nei flashback che presentano i ricordi di Ao appare Eureka, che \u00e8 sua madre. La serie \u00e8 collegata al finale originario della prima serie e non al finale alternativo presentato nell'episodio speciale \"New Order\", trasmesso il 5 aprile 2012.\nManga.\nIl manga, disegnato da Jinsei Kataoka e Kazuma Kond\u014d \u00e8 stato pubblicato sulla rivista \"Monthly Sh\u014dnen Ace\" di Kadokawa Shoten dal numero di marzo 2005 a quello di gennaio 2007 per un totale di 23 capitoli riuniti poi in 6 volumi tank\u014dbon usciti anche in Italia a cadenza mensile pubblicati da Panini Comics con l'etichetta Planet Manga da settembre 2008 al 28 febbraio 2009. L'ultimo volume \u00e8 stato pubblicato anche in un'edizione con cofanetto per la raccolta. La serie intera \u00e8 stata ripubblicata il 10 aprile 2011. I titoli dei capitoli sono titoli di canzoni, come per gli episodi dell'anime.\nUn altro manga, intitolato , \u00e8 stato pubblicato in Giappone sulla rivista \"Comptiq\" di Kadokawa Shoten tra il 2005 e il 2006, raccolto poi in due volumi. Disegnato da Miki Kizuki, ha i personaggi dei due videogiochi ' ed ', ambientati prima della storia della serie originale.\nEsistono inoltre un manga tratto direttamente dalla seconda serie, un altro che \u00e8 uno spin-off di essa e un manga yonkoma tratto sempre dalla seconda serie (vedasi Eureka Seven AO).\nLight novel.\nDa \"Eureka Seven\" \u00e8 stata tratta una serie di 4 light novel scritte da Tomonori Sugihara. Esse sono state pubblicate da Kadokawa Shoten nella collana \"Sneaker Bunko\" dal 29 ottobre 2005 al 31 maggio 2006.\nQuesti i titoli, riferimenti a titoli di canzoni come per gli episodi dell'anime e i capitoli del manga:\n\u00c8 stato pubblicato anche un romanzo tratto dal film.\nVideogiochi.\nTre videogiochi sono stati tratti da \"Eureka Seven\", tutti prodotti da Bandai. Il primo \u00e8 intitolato \u00e8 stato pubblicato in Giappone il 27 ottobre 2005. Il gioco \u00e8 ambientato due anni prima dell'anime ed ha personaggi diversi. Il secondo gioco, intitolato , \u00e8 stato pubblicato in Giappone l'11 maggio 2006. \u00c8 il seguito di \"New Wave\", ambientato due anni dopo. Entrambi i giochi sono per PlayStation 2, contengono la canzone \"Realize\" dei FLOW e sono stati pubblicati anche in Nordamerica. Un altro gioco intitolato \"\" \u00e8 stato pubblicato in Giappone per PlayStation Portable il 6 aprile 2006 e ripercorre la prima met\u00e0 dell'anime.\nI personaggi e i mecha di \"Eureka Seven\" compaiono in \"Super Robot Wars Z\".\nEsiste inoltre un videogioco per PlayStation 3 tratto dalla serie \"Eureka Seven AO\" ed intitolato \"EUREKA SEVEN AO - ATTACK THE LEGEND -\", prodotto da Namco Bandai e pubblicato il 20 settembre 2012 nel Blu-ray Disc detto \"Hybrid Disc\" che contiene anche l'OAV tratto dalla seconda serie e l'episodio speciale \"New Order\"."}
{"id": "1080386", "revid": "1342360", "url": "https://it.wikipedia.org/wiki?curid=1080386", "title": "Eintracht", "text": "Eintracht (in italiano \"concordia\") \u00e8 una parola della lingua tedesca che d\u00e0 il nome a quattro squadre di calcio:"}
{"id": "1080397", "revid": "1865216", "url": "https://it.wikipedia.org/wiki?curid=1080397", "title": "Iwata", "text": " \u00e8 una citt\u00e0 (174.365 abitanti) del Giappone situata nella prefettura di Shizuoka. Fu fondata il 1\u00ba aprile 1948.\n\u00c8 sede del J\u00fabilo Iwata, squadra di calcio.\nVi hanno sede le due marche della Yamaha: la Yamaha Corporation e la Yamaha Motor Corporation."}
{"id": "1080399", "revid": "228587", "url": "https://it.wikipedia.org/wiki?curid=1080399", "title": "Saldo", "text": "Il saldo, in ragioneria ed in generale nel campo dell'economia, \u00e8 l'eccedenza che risulta, all'interno di un libro mastro, dopo avere effettuato la somma algebrica delle due componenti del conto. \nEsso pu\u00f2 indicare la quantit\u00e0 di moneta da dare o da ricevere in relazione al soggetto cui tale conto \u00e8 imputato.\nUn conto \u00e8 infatti composto di due sezioni contrapposte, denominate \"dare/+\" e \"avere/-\": il saldo consiste nella differenza che sussiste fra la somma dei valori iscritti in ognuna delle due sezioni."}
{"id": "1080401", "revid": "117776444", "url": "https://it.wikipedia.org/wiki?curid=1080401", "title": "Parco del Po Torinese", "text": "Il parco del Po Torinese, che occupa 14.035 ettari, costituisce il secondo segmento del sistema delle aree protette della fascia fluviale del Po e si estende dal territorio compreso nel comune di Casalgrasso (dove termina il parco del Monviso) sino al territorio del comune di Crescentino (dove inizia il parco del Po Vercellese/Alessandrino). Il parco, candidato nel 2015 insieme alla Collina Torinese ad essere riconosciuto riserva della biosfera dall'UNESCO, consegue il titolo il 19 marzo 2016.\nStoria.\nIl sistema delle aree protette della fascia fluviale del Po venne istituito con legge regionale della Regione Piemonte n. 28 del 17 aprile 1990, si estende per 235 km dalle sorgenti del fiume Po, presso il Pian del Re, fino alla Lombardia, per un'area complessiva di oltre 25.000 ha di territorio protetto.\nAree protette.\nIl parco comprende 12 aree protette (8 riserve naturali speciali e 4 aree attrezzate):\nSede amministrativa.\nCascina Le Vallere, Corso Trieste, 98 - 10024 Moncalieri (TO)"}
{"id": "1080403", "revid": "848247", "url": "https://it.wikipedia.org/wiki?curid=1080403", "title": "Stazione di Cuneo", "text": "La stazione di Cuneo (detta anche \"Cuneo Altipiano\") \u00e8 la principale stazione ferroviaria della citt\u00e0 di Cuneo. Si trova in piazzale della Libert\u00e0, ad ovest dell'abitato.\nFino al 2012 era attiva nel comune anche un'altra stazione ferroviaria, Cuneo Gesso, sulla linea per Mondov\u00ec poco distante dalla frazione Borgo San Giuseppe (gi\u00e0 Borgo Gesso).\nStoria.\n La prima pietra fu posta il 22 settembre 1913, e la stazione entr\u00f2 in servizio il 7 novembre 1937 assieme alla nuova tratta Madonna dell'Olmo-Cuneo-Borgo San Dalmazzo, che sostitu\u00ec la vecchia linea via Cuneo Gesso-Boves-Borgo San Dalmazzo. L'impianto venne inaugurato alla presenza del Ministro delle Comunicazioni Antonio Stefano Benni.\nIl cantautore Gianmaria Testa, che accanto all'attivit\u00e0 musicale esercitava la professione di ferroviere, \u00e8 stato capostazione dello scalo.\nStrutture e impianti.\nLa stazione, dal 2000 gestita da Rete Ferroviaria Italiana, dispone di sei binari per il servizio viaggiatori, numerati da 1 a 6 (il binario 2 \u00e8 sprovvisto di marciapiede e viene impiegato nelle manovre per la composizione dei treni), di un fascio merci composto da sette binari e altri sette binari tronchi (uno a nord e sei a sud del fabbricato passeggeri).\nIl deposito locomotive, che possedeva quindici binari tronchi, si trovava sulla sponda destra della Stura a circa due km sud-ovest dello scalo principale, a cui era collegato con una linea a doppio binario elettrificata gestita in regime di blocco automatico. Su questa linea i treni, in eccezione alla regola, percorrevano il binario di destra; di conseguenza i segnali sono posti alla destra del binario che comandano.\nDal 30 marzo 2009 \u00e8 attivo un sistema automatico di informazione al pubblico, interfacciato direttamente con gli apparati di gestione della circolazione dei treni, che garantisce informazioni tempestive ed aggiornate in italiano e in inglese. Questo impianto comprende diffusori sonori e monitor.\nLa stazione era capolinea delle linee provenienti da Savigliano e da Mondov\u00ec, entrambe chiuse il 17 giugno 2012.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nServizi.\nLa stazione, i cui locali commerciali sono gestiti da Centostazioni e che RFI classifica nella categoria \"Gold\", dispone di:"}
{"id": "1080405", "revid": "399", "url": "https://it.wikipedia.org/wiki?curid=1080405", "title": "Sankt P\u00f6lten", "text": "Sankt P\u00f6lten (in austro-bavarese \"St. P\u00f6tn\") \u00e8 la capitale dello Stato federato austriaco della Bassa Austria. Con 52.145 abitanti (2014) \u00e8 la prima citt\u00e0 del \"Land\".\nStoria.\nLa parte pi\u00f9 vecchia della citt\u00e0, sulla riva sinistra del fiume Traisen, venne fondata dai Romani tra il II secolo e il IV secolo col nome di \"Aelium Cetium\". Nel 799 alla citt\u00e0 fu dato il nome di \"Treisma\". Sankt P\u00f6lten deriva dal nome romano Hippolytus. La citt\u00e0 romana era nominata Sankt Hippolyt, poi Sankt Polyt e infine Sankt P\u00f6lten, allorch\u00e9 divenne citt\u00e0 nel 1050 (ma ufficialmente nel 1159). Nel 1494 Sankt P\u00f6lten divent\u00f2 parte della diocesi di Passavia. Un monastero benedettino vi fu fondato nel 771. Nel 1785 a Sankt P\u00f6lten fu costruito il famoso Duomo di Sankt P\u00f6lten. Il 10 luglio del 1986 la citt\u00e0 divenne capoluogo della Bassa Austria. Il Parlamento fu stabilito qui nel 1997.\nGeografia fisica.\nLa citt\u00e0 \u00e8 situata a nord delle Alpi ed a sud della valle del Wachau. Fa parte del Mostviertel, la regione sudoccidentale della Bassa Austria.\nGeografia antropica.\nSuddivisioni amministrative.\nSankt P\u00f6lten \u00e8 divisa nei seguenti distretti: Altmannsdorf, D\u00f6rfl at Ochsenburg, Eggendorf, Ganzendorf, Hafing, Harland, Hart, Kreisberg, Matzersdorf, M\u00fchlgang, Nadelbach, Oberradlberg, Oberwagram, Oberzwischenbrunn, Ochsenburg, Pengersdorf, Pottenbrunn, Pummersdorf, Ragelsdorf, Ratzersdorf at the Traisen, Reitzersdorf, Schwadorf, Spratzern, Sankt Georgen on the Steinfelde, Sankt P\u00f6lten, Stattersdorf, Steinfeld, Teufelhof, Unterradlberg, Unterwagram, Unterzwischenbrunn, Viehofen, V\u00f6ltendorf, Waitzendorf, Wasserburg, Weitern, Wetzersdorf, Windpassing, Witzendorf, Wolfenberg, W\u00f6rth and Zwerndorf.\nPolitica.\nSenato.\nIl Senato di Sankt P\u00f6lten \u00e8 composto da 11 membri:\nSindaco.\nDal 9 luglio del 2004 il nuovo Sindaco di Sankt P\u00f6lten \u00e8 Matthias Stadler (SP\u00d6). Il vicesindaco \u00e8 invece Harald Ludwig (SP\u00d6); l'altro vicesindaco \u00e8 l'ingegner Matthias Adl (\u00d6VP).\nEconomia.\nIl 15 maggio del 2001, 40.041 persone lavoravano in 2.711 compagnie nella citt\u00e0. 23 di queste compagnie hanno sede a Sankt P\u00f6lten. Le pi\u00f9 importanti compagnie aventi sede nella citt\u00e0 di Sankt P\u00f6lten sono Leiner, Salzer e Voith."}
{"id": "1080407", "revid": "384917", "url": "https://it.wikipedia.org/wiki?curid=1080407", "title": "Fr\u00e4ulein Doktor", "text": "Fr\u00e4ulein Doktor (nota in francese come Mademoiselle le docteur e in italiano come La signorina dottoressa) \u00e8 il soprannome di una efficiente e misteriosa spia al servizio della Germania durante la prima guerra mondiale. Non venne mai identificata con certezza in quanto tutti i documenti che riportavano le sue generalit\u00e0 andarono distrutti durante la Battaglia di Berlino (1945), quando l'Armata Rossa invase la capitale tedesca. Alla sua vita fu ispirato un omonimo lungometraggio cinematografico nel 1968.\nBiografia.\nNon fu un agente segreto nel vero senso del termine, bens\u00ec l'organizzatrice di un'estesa rete spionistica tedesca, essenzialmente volta a carpire informazioni sui movimenti della flotta inglese, al tempo la pi\u00f9 imponente del mondo, e punto di forza della potenza militare britannica, nonch\u00e9 cardine dei collegamenti tra Gran Bretagna e il suo impero coloniale. L'espediente adottato per comunicare le informazioni al quartier generale prevedeva che due agenti olandesi (i Paesi Bassi erano una nazione neutrale durante il primo conflitto mondiale, ragion per cui due persone di nazionalit\u00e0 olandese non avrebbero dovuto destare sospetti di sorta) ispezionassero, di volta in volta, un diverso porto inglese, annotandone il movimento navale. Veniva trasmesso il rapporto alla centrale tedesca di Amsterdam in codice cifrato, figurando gli agenti in qualit\u00e0 di commercianti di sigari. Il telegramma cifrato recitava: \"Pregasi inviare a Portsmouth 3.000 Corona e 8.000 Avana entro il 10 maggio\" ma andava interpretato come \"Il 10 maggio nel porto di Portsmouth sono presenti alla fonda 3 corazzate e 8 incrociatori\".\nIl codice veniva trasmesso non crittografato, con un linguaggio commerciale, e quindi non destava sospetti, almeno all'inizio. Il gioco ebbe infatti breve durata e la rete spionistica cadde in quanto il controspionaggio britannico, che vagliava ogni comunicazione in entrata e in uscita dall'isola, not\u00f2 come l'intero territorio nazionale avesse dovuto essere a breve sommerso letteralmente di sigari. Questi continui telegrammi che richiedevano sigari d'importazione (beni non comuni in periodo di ristrettezze belliche) insospettirono l'intelligence britannica e la rete venne dopo qualche tempo smantellata. Poich\u00e9 mai presente sul suolo britannico, Fr\u00e4ulein Doktor si salv\u00f2.\nIpotesi.\nLa vera identit\u00e0 di Fr\u00e4ulein Doktor resta tuttora avvolta nel mistero, per i motivi sopra citati e per via del fatto che il servizio segreto germanico, l'Ufficio II- B, era estremamente riservato in materia di collaboratori e fiancheggiatori e non permetteva la consultazione storica dei suoi archivi anche quando la persona interessata fosse gi\u00e0 deceduta. Pur tuttavia, due sono i nominativi pi\u00f9 frequentemente associati a questo personaggio, ed entrambi sono di sesso femminile.\nI nomi pi\u00f9 probabili associati alla spia sono i seguenti:\nDedita all'uso di droghe pesanti (allora in libera vendita), la spia nel 1929 fu ricoverata d'urgenza in una clinica svizzera, dove mor\u00ec diversi anni dopo. In realt\u00e0, non \u00e8 certo che essa fosse morfinomane (che fosse dedita alla morfina fu una circostanza che si apprese nel primo dopoguerra, cos\u00ec come la notizia che fosse morta in stato di alienazione mentale) e nemmeno che ai suoi funerali fossero presenti molti alti esponenti dei vertici politici e militari della Repubblica di Weimar. Si disse anche che, per esplicito ordine di Adolf Hitler, il console tedesco in Svizzera non abbia partecipato alle esequie della famosa spia.\nInfluenza culturale.\nIl personaggio di quest'enigmatica spia venne pi\u00f9 volte ripreso, nel corso dei decenni, dalla filmografia; non sempre questo avvenne, per\u00f2, in modo preciso e accurato, anche perch\u00e9 poco \u00e8 noto circa questo personaggio. Nel 1968 il regista Alberto Lattuada trasse un film dalla figura e dalle imprese della spia, dando vita a una pellicola spettacolare ma, nonostante i commenti positivi della critica, non molto attinente alla verit\u00e0 storica."}
{"id": "1080408", "revid": "76485", "url": "https://it.wikipedia.org/wiki?curid=1080408", "title": "Seconda Battaglia dell'Atlantico", "text": ""}
{"id": "1080411", "revid": "327773", "url": "https://it.wikipedia.org/wiki?curid=1080411", "title": "Strepsirrhini", "text": "Gli strepsirrini (Strepsirrhini) sono uno dei due sottordini dei Primati.\nIl nome deriva dal greco \u03c3\u03c4\u03c1\u03b5\u03c8\u03af\u03c2 (\"strepsis\") \"curvatura\", e \u03c1\u03af\u03c2, \u1fe5\u03b9\u03bd\u03cc\u03c2 (\"rh\u00eds\", \"rhin\u00f2s\"), \"naso\" (cio\u00e8 dal naso ricurvo), in riferimento alla principale caratteristica che li distingue dal sottordine degli Haplorrhini, che hanno invece il naso appuntito.\nLa maggior parte delle specie di strepsirrini sono endemiche del Madagascar, ma sono presenti anche nell'Africa continentale e nel sud-est asiatico (galagoni e lori).\nTassonomia.\nIl sottordine degli strepsirrini viene suddiviso in tre infraordini: Lemuriformes, Chiromyiformes e Lorisiformes.I rapporti filogenetici tra i tre raggruppamenti non sono ancora del tutto chiariti: tutti e tre gli infraordini sembrano essere monofiletici ed \u00e8 dimostrata una relazione cladistica (\"sister group relationship\") tra Lemuriformes e Chiromyiformes, anche se alcuni studiosi sono propensi a credere che i Chiromyiformes siano una forma ancestrale equidistante da Lemuriformes e Lorisiformes, la cui esatta posizione filogenetica \u00e8 invece da accertare.\nIl sottordine comprende 114 specie viventi finora scoperte:\nDescrizione.\nUna delle principali caratteristiche distintive delle specie appartenenti al sottordine Strepsirrhini \u00e8 la conformazione del naso. Questo \u00e8 unito da una banda connettivale al labbro superiore, a sua volta fissato alle gengive. Tale particolare conformazione limita notevolmente la mimica facciale di queste specie.\nA causa di questa caratteristica, gli strepsirrini sono da sempre considerati pi\u00f9 primitivi degli aplorrini.\nAltre caratteristiche \"primitive\" sono le minori dimensioni del cervello rispetto al corpo, l'assenza della barra postorbitale riscontrabile negli aplorrini, e la capacit\u00e0 di fabbricare la vitamina C per via enzimatica che invece gli aplorrini hanno perduto.\nCon l'eccezione della \"Daubentonia madagascariensis\" (la cui dentizione da latte \u00e8 tuttavia simile a quella degli altri), tutti i primati strepsirrini sono caratterizzati dalla presenza di un pettine dentale: \u00e8 una struttura derivante dalla fusione di 4 incisivi e 2 canini, allungati e orientati in avanti, che viene utilizzata per raccogliere la resina degli alberi, di cui si nutrono, nonch\u00e9 per il \"grooming\", per espletare il quale essi hanno inoltre sviluppato un'apposita unghia sul dito indice.\nEssendo la maggior parte degli strepsirrini di abitudini notturne, molti di essi (fra cui anche specie diurne, come il catta) hanno sviluppato un tapetum lucidum sulla parete posteriore degli occhi, per meglio catturare la fioca luce notturna.\nLe grandi orecchie, che possono essere mosse indipendentemente l'una dall'altra, ed il sensibile olfatto sono anch'essi adattamenti a una vita notturna.\nLe dimensioni degli strepsirrini variano dai 6\u00a0cm del microcebo pigmeo ai 70\u00a0cm dell'indri (che diventano 120 considerando le zampe posteriori): specie estinte, come l\"'Archaeoindris\", raggiungevano i due quintali di peso e le dimensioni di un gorilla.\nBiologia.\nLa maggior parte delle specie (circa il 75%) hanno abitudini notturne: non mancano tuttavia specie diurne, che sono solitamente quelle di dimensioni maggiori (sifaka, catta, indri, ecc.).\nLe specie si ripartiscono abbastanza equamente fra insettivore e frugivore, anche se sono pochissime le specie esclusivamente erbivore o insettivore, ma si osserva una tendenza pi\u00f9 o meno accentuata a una dieta onnivora. Solitamente, le specie di dimensioni maggiori sono anche le pi\u00f9 erbivore e viceversa.\nRiproduzione.\nLa abitudini riproduttive degli Strepsirrini differiscono notevolmente da quelle degli Aplorrini: prima di tutto gli strepsirrini presentano spesso una stagione degli accoppiamenti (in particolare i lemuri malgasci sembrano sincronizzare il proprio estro, sicch\u00e9 tutti i cuccioli di una specie vengono partoriti nel giro di un paio di settimane), inoltre le cucciolate di strepsirrini tendono a essere pi\u00f9 numerose di quelle degli aplorrini: le femmine di strepsirrini hanno un utero a Y e pi\u00f9 ghiandole mammarie."}
{"id": "1080413", "revid": "599013", "url": "https://it.wikipedia.org/wiki?curid=1080413", "title": "Orto botanico di Torino", "text": "L'Orto botanico di Torino \u00e8 un'istituzione del Dipartimento di Scienze della Vita e Biologia dei Sistemi dell'Universit\u00e0 degli Studi di Torino con finalit\u00e0 didattico-scientifica. Sorge sulla sinistra orografica del fiume Po nelle vicinanze del Parco del Valentino, in una zona attualmente compresa nel territorio del Parco del Po Torinese. Interessante, all'interno del giardino, il percorso, organizzato per ipovedenti e non vedenti, formato da apposite schede in braille, poste accanto agli esemplari vivi che possono quindi essere toccati e sentiti in vari modi.\nStoria.\nIl \"Regio Orto Botanico\" di Torino venne istituito ufficialmente nel 1729, in concomitanza con la trasformazione della preesistente \"Lettura dei semplici\" nella nuova \"Cattedra Ordinaria di Botanica\" presso la Facolt\u00e0 di Medicina dello \"Studium\" (cio\u00e8 l'Universit\u00e0) di Torino.\nVenne collocato sul sito del preesistente orto \"olitorio\" del re Vittorio Amedeo II di Savoia, vicino al palazzo della \"Madama Reale\", Maria Cristina di Borbone-Francia (oggi Castello del Valentino).\nVenne nominato come titolare della cattedra il medico Bartolomeo Giuseppe Caccia, il quale fu anche investito della carica di Prefetto del nascente Orto Botanico.\nIn realt\u00e0 si hanno notizie di collezioni di piante vive in Piemonte gi\u00e0 dagli anni sessanta del XVI secolo. In quegli anni, infatti, per iniziativa del Duca Emanuele Filiberto di Savoia venne istituita una \"Lettura dei semplici\", presso lo \"Studium\" di Mondov\u00ec (creato nel 1558).\nTrasferita a Torino nel 1566, insieme allo Studium, la \"Lettura dei semplici\" sub\u00ec una progressiva perdita di importanza (soprattutto durante la prima met\u00e0 del Seicento) per effetto delle continue guerre tra Francia e Spagna, delle carestie, delle pestilenze e dell'impoverimento materiale e culturale che queste provocarono nei territori piemontesi.\nNegli anni successivi al trattato di Utrecht (1713), Vittorio Amedeo II di Savoia diede il via ad un ambizioso progetto di riorganizzazione dello \"Studium\" di Torino ponendo le basi appunto per la nascita della Cattedra di Botanica e del Regio Orto Botanico.\nSotto la guida di Bartolomeo Giuseppe Caccia (che continu\u00f2 fino alla sua morte, nel 1749), l'orto inizi\u00f2 a trasformare le proprie finalit\u00e0. \nAgli studi pi\u00f9 classici della botanica (orientati principalmente all'individuazione delle propriet\u00e0 medicinali delle specie vegetali), se ne affiancarono di nuovi, orientati verso un'indagine puramente conoscitiva delle specie spontanee del territorio e dei processi di introduzione e acclimatamento delle specie esotiche. Sotto la sua guida la collezione di piante vive raggiunse le 317 specie.\nNel 1750, per volere del re Carlo Emanuele III di Savoia, la direzione dell'orto pass\u00f2 a Vitaliano Donati, che continu\u00f2 a far crescere il numero di specie floristiche coltivate (nel 1762 erano circa 1.200) grazie agli esemplari raccolti nei numerosi viaggi esplorativi sia in territorio piemontese che altrove.\nSotto la sua direzione, nel 1752, venne intrapresa l'opera di documentazione mediante disegni a tecnica mista matita e acquarello delle specie coltivate nell'Orto. Tale raccolta di illustrazioni pittoriche (proseguita fino al 1868) sarebbe stata poi fortemente incrementata dal suo successore, Carlo Allioni, e battezzata con il titolo \"Iconographia Taurinensis\". L\"'Iconographia Taurinensis\" \u00e8 costituita da 64 volumi in cui sono riunite 7470 tavole, di mano di quattro pittori-botanici che operarono dal 1752 al 1868.\nNel 1762, alla morte di Donati, la cattedra e la direzione dell'Orto furono affidate, appunto, al medico Carlo Allioni, uno dei pi\u00f9 importanti botanici del XVIII secolo, che era gi\u00e0 stato allievo sia di Caccia che di Donati.\nAnche Allioni si dedic\u00f2 all'esplorazione botanica del territorio piemontese (che culmin\u00f2 nella stesura della \"Flora Pedemontana\") e sotto la sua direzione l'orto raggiunse le 4.500 specie.\nAllioni inizi\u00f2 anche a collezionare parte delle piante coltivate dopo averle essiccate (tali raccolte venivano chiamate \"exsiccata\"), ponendo cos\u00ec le basi dell'attuale erbario dell'Orto Botanico, l'\"Herbarium Universitatis Taurinensis\".\nNel 1801, la cattedra di Botanica e la direzione dell'Orto passarono a Giovanni Battista Balbis, allievo di Allioni, il quale affianc\u00f2 alla ricerca scientifica e alla raccolta nuove specie, una forte attenzione allo sviluppo di relazioni tra l'Orto Botanico torinese e le analoghe istituzioni europee.\nBalbis, forte anche dei suoi trascorsi politici, riusc\u00ec a destare l'interesse del generale francese Menou, allora amministratore capo del dipartimento del Po. Gli aiuti concessi, uniti alla perizia e alla perseveranza del suo curatore, consentirono all'orto botanico di arricchirsi come specie coltivate e come strutture.\nDurante i tredici anni del suo mandato, Balbis riusc\u00ec ad aumentare la raccolta delle piante di ben 1.900 specie, anche grazie alla fitta corrispondenza intrattenuta con i pi\u00f9 rinomati botanici e le organizzazioni scientifiche d'Europa (a molte delle quali fu, tra l'altro, ammesso come membro).\nDirettori.\n\"Direzione vacante\" (1948-1951)\nDal 2000 la carica \u00e8 stata separata da quella di direttore del Dipartimento (Istituto botanico fino al 1982), nominando fino al 2009 un responsabile scientifico dell'Orto botanico e, successivamente, un direttore dell'Orto."}
{"id": "1080415", "revid": "125610375", "url": "https://it.wikipedia.org/wiki?curid=1080415", "title": "Hot Fuss", "text": "Hot Fuss \u00e8 l'album di debutto del gruppo musicale statunitense The Killers, pubblicato nel giugno 2004.\nTracce.\nEdizione britannica.\nIn Regno Unito l'album \u00e8 stato pubblicato in una versione leggermente diversa: il brano \"Glamorous Indie Rock &amp; Roll\" viene infatti inserito come traccia 8, al posto di \"Change Your Mind\"."}
{"id": "1080423", "revid": "1839090", "url": "https://it.wikipedia.org/wiki?curid=1080423", "title": "Lucio Valerio Flacco (console 100 a.C.)", "text": "Biografia.\nProbabilmente figlio del Lucio Valerio Flacco console nel 131 a.C., Flacco ebbe un figlio omonimo, pretore nel 63 a.C., che venne difeso da Marco Tullio Cicerone.\nSi ha notizia di lui per la prima volta quando, da edile curule, venne accusato dal tribuno della plebe Deciano. (attorno al 104 a.C.). Raggiunse il consolato nel 100 a.C. (all'et\u00e0 di circa 40 anni secondo il \"cursus honorum\" dell'epoca), avendo come collega Gaio Mario, uno degli uomini forti della Repubblica. Durante il loro consolato, vi furono dei disturbi della vita della Repubblica dovuti a Lucio Appuleio Saturnino: il Senato romano permise ai consoli di avvalersi dei tribuni e dei pretori per tranquillizzare la situazione. Flacco mise a morte Saturnino, Gaio Servilio Glaucia e altri membri del partito rivoluzionario. Nel 97 a.C. ricopr\u00ec la carica di censore assieme a Marco Antonio Oratore. Nell'86 a.C. fu console suffetto in seguito alla morte di Gaio Mario, che ricopriva la carica per la settima volta. Dallo stesso anno fu \"princeps Senatus\". \nNell'82 a.C. in qualit\u00e0 di \"interrex\" fece approvare dai comizi centuriati la \"Lex Valeria de Sulla dictatore\", che da lui prese il nome, con la quale venne eletto dittatore Silla, che lo ricompens\u00f2 scegliendolo come \"magister equitum\".\nMor\u00ec attorno al 73 a.C."}
{"id": "1080425", "revid": "57342", "url": "https://it.wikipedia.org/wiki?curid=1080425", "title": "Andrej Kon\u010dalovskij", "text": "Biografia.\nFiglio dello scrittore e poeta Sergej Michalkov, e fratello del regista Nikita Michalkov, da giovane pens\u00f2 di seguire la carriera di musicista e impar\u00f2 a suonare il piano, ma poi fin\u00ec per iscriversi alla scuola di cinema VGIK, allora diretta da Michail Romm, dove incontr\u00f2 Andrej Tarkovskij. Per quest'ultimo, Kon\u010dalovskij recit\u00f2 prima in una piccola parte nel suo film d'esordio \"L'infanzia di Ivan\" (1962) e poi co-sceneggi\u00f2 il suo secondo lungometraggio, \"Andrej Rubl\u00ebv\" (1966).\nParallelamente alla sua carriera di sceneggiatore, Kon\u010dalovskij si dedica alla regia e, ispirandosi ad un racconto di \u010cyngyz Ajtmatov, esordisce nel 1965 con \"Il primo maestro\", in cui riemerge l'ambiente russo all'indomani della Rivoluzione. Il suo secondo film, \"La felicit\u00e0 di Asja\" (1966), viene censurato in patria per un certo realismo sulla vita nei \"kolchoz\" e ha una vita travagliata in sala.\nLa svolta avviene nel 1971 con il pluripremiato \"Zio Vanja\", che adatta da \u010cechov e fa interpretare al noto attore sovietico Innokentij Smoktunovskij, riuscendo quindi a emergere in una realt\u00e0 cinematografica delle dimensioni, per numero e qualit\u00e0 delle produzioni, immensa, quale quella sovietica. Negli anni successivi dirige \"La romanza degli innamorati\" (1974), per il quale vince il Globo di Cristallo al Festival internazionale del cinema di Karlovy Vary. Vince poi con \"Siberiade\" (1979), in cui denuncia le condizioni di vita della popolazione in Siberia, il Grand Prix Speciale della Giuria al Festival di Cannes.\nIl crescente apprezzamento dei suoi film gli permette di lavorare all'estero, tra cui negli Stati Uniti, dove si trasferisce negli anni ottanta e dirige film come \"Maria's Lovers\" (1984) con Nastassja Kinski, \"A 30 secondi dalla fine\" (1985), da un soggetto originale di Akira Kurosawa, \"Duet for One\" (1986) con Julie Andrews e \"Tango &amp; Cash\" (1989), con Sylvester Stallone e Kurt Russell. Tornato in patria, dirige \"Asja e la gallina dalle uova d'oro\" (1994). Nel 1998 vince un Primetime Emmy Award per la regia della miniserie televisiva di produzione statunitense \"L'Odissea\", con Armand Assante.\nNel 2014 vince il Leone d'Argento per la miglior regia alla 71\u00aa Mostra del cinema di Venezia con \"Le notti bianche del postino\", premio che vincer\u00e0 di nuovo due anni dopo per \"Paradise\" (2016), ex aequo con Amat Escalante per \"La regi\u00f3n salvaje\"."}
{"id": "1080443", "revid": "46291", "url": "https://it.wikipedia.org/wiki?curid=1080443", "title": "Vitis berlandieri", "text": "Vitis berlandieri \u00e8 una pianta arbustiva rampicante della famiglia Vitaceae, appartenente al raggruppamento delle \"viti americane\", che comprende \"Parthenocissus quinquefolia\", \"Vitis labrusca\" (uva fragola), \"Vitis rupestris\", \"Vitis riparia\".\nQuesta specie \u00e8 spontanea in Messico e nelle regioni centromeridionali degli USA (Texas, Nuovo Messico, Arkansas), dove vegeta in ambienti boscosi.\n\u00c8 stata introdotta in Europa per impiegarla come portinnesto della vite europea in quanto l'apparato radicale \u00e8 tollerante agli attacchi della Fillossera. In passato in Italia sono state utilizzate due selezioni \"pure\", la \"Berlandieri Ress\u00e9guier n. 1\" e la \"Berlandieri Ress\u00e9guier n. 2\", ottenute nei Vivai Ress\u00e9guier in (Francia). Queste due selezioni sono ora abbandonate per l'impiego diretto, ma sono invece molto diffusi i loro ibridi con selezioni di \"Vitis riparia\" e \"Vitis rupestris\"."}
{"id": "1080444", "revid": "287204", "url": "https://it.wikipedia.org/wiki?curid=1080444", "title": "Nata libera (romanzo)", "text": "Nata libera: la straordinaria avventura della leonessa Elsa (\"Born Free\", 1960) \u00e8 un romanzo autobiografico di Joy Adamson. Fu un best seller internazionale negli anni sessanta. In seguito al successo del romanzo, Adamson pubblic\u00f2 diversi \"sequel\" e altre opere dello stesso genere. Nel Meru National Park, in Kenya, si trova uno dei luoghi in cui si svolge la storia di \"Nata libera\"; il luogo \u00e8 stato battezzato \"Elsa's kopje\" (la \"collina di Elsa\") in onore della leonessa protagonista del libro.\nDal libro fu tratto nel 1966 un film omonimo, anch'esso di grande successo e, negli anni settanta, una serie televisiva con lo stesso titolo.\nTrama.\nI coniugi Adamson (il guardiacaccia George Adamson e sua moglie Joy), residenti in Kenya, adottano Elsa, un cucciolo di leonessa a cui George ha dovuto uccidere la madre. Quando si avvicina il momento in cui dovranno abbandonare il Kenya, i coniugi sono combattuti fra la prospettiva di affidare Elsa a uno zoo o reinsegnarle a vivere in natura."}
{"id": "1080445", "revid": "1610933", "url": "https://it.wikipedia.org/wiki?curid=1080445", "title": "Kouprey", "text": ""}
{"id": "1080447", "revid": "599013", "url": "https://it.wikipedia.org/wiki?curid=1080447", "title": "Nata libera", "text": ""}
{"id": "1080449", "revid": "287204", "url": "https://it.wikipedia.org/wiki?curid=1080449", "title": "Burghausen", "text": "Burghausen \u00e8 una citt\u00e0 tedesca che fa parte del circondario di Alt\u00f6tting, situato nel land della Baviera.\nGeografia fisica.\nBurghausen sorge sulle rive del fiume Salzach, presso il confine con l'Austria ad un'altitudine che va dai 360 ai 480\u00a0m s.l.m.\nFrazioni.\nBurghausen conta 33 frazioni:\nMonumenti e luoghi d'interesse.\nPoco interessata dal turismo di massa, ospita numerose opere e luoghi interessanti.\nFestival del Jazz e la \"Street of fame\".\nFin dal 1970 si svolge a Burghausen annualmente, in primavera l\"Internationale Jazzwoche Burghausen\" (Settimana Internazionale del Jazz di Burghausen). Fin dall'inizio questo \"festival\" ebbe un successo di risonanza mondiale e presto fu frequentato dalle pi\u00f9 famose \"star\" mondiali del jazz: solisti, orchestre e cantanti.\nNella parte bassa della citt\u00e0, parallela al corso del fiume Salzach, dalla piazza principale (\"Stadtplatz\") fino alla \"Mautnerstra\u00dfe\", corre la via \"In der Gr\u00fcben\", nel centro della cui pavimentazione sono cementate piastre metalliche riportanti in rilievo nome, cognome, date anagrafiche, data di partecipazione al festival e firma, degli artisti pi\u00f9 famosi che hanno preso parte al festival stesso. Per questo, il tratto di via che porta queste targhe \u00e8 detto \"Street of Fame\".\nSport.\nLa locale squadra di calcio \u00e8 il Sportverein Wacker Burghausen.\nAmministrazione.\nGemellaggi.\nBurghausen \u00e8 gemellata con:\nInoltre ha stabilito un rapporto di amicizia con:"}
{"id": "1080451", "revid": "298055", "url": "https://it.wikipedia.org/wiki?curid=1080451", "title": "El Muerto (Tex)", "text": ""}
{"id": "1080454", "revid": "72265", "url": "https://it.wikipedia.org/wiki?curid=1080454", "title": "Equilibrio (Teoria dei sistemi)", "text": ""}
{"id": "1080455", "revid": "339392", "url": "https://it.wikipedia.org/wiki?curid=1080455", "title": "Brewster B-239", "text": ""}
{"id": "1080457", "revid": "1504506", "url": "https://it.wikipedia.org/wiki?curid=1080457", "title": "Vittorio Amedeo Gioanetti", "text": "Biografia.\nPrimogenito dei sette figli del direttore generale dell'Azienda Tabacchi, Giovanni Pietro, laureatosi in medicina all'Universit\u00e0 degli Studi di Torino all'et\u00e0 di ventidue anni, Vittorio Amedeo Gioanetti si dedic\u00f2 non solo alla professione medica ma anche all'analisi chimica e mineralogica. Un suo studio sulle acque della Valle d'Aosta, pubblicato nel 1779, gli frutt\u00f2 gli elogi di chimici illustri del tempo, fra i quali Antoine Lavoisier, ed un articolo laudatorio sul \"Journal des S\u00e7avants\" di Parigi.\nAppassionato alla ricerca, allora molto attuale, di terre in grado di consentire la produzione di porcellane identiche a quelle originali cinesi, dedic\u00f2 tempo e denaro a studiare il problema. Per questo, fallita la ditta impiantata da un certo Giovanni Vittorio Brodel, sensale in Torino, in societ\u00e0 con l'\"arcanista\" Pierre-Antoine Hannong, originario di Strasburgo, trasferitosi in Piemonte su richiamo del Brodel, ricevette forti pressioni dal re Vittorio Amedeo III affinch\u00e9 ne rilevasse attivit\u00e0 ed impianti, siti dal 1775 nel castello di Vinovo. All'inizio del 1780 il Gioanetti si trasfer\u00ec in Vinovo e riattiv\u00f2 la fabbrica.\nL'alta qualit\u00e0 dei suoi prodotti (maioliche e porcellane), sia per la validit\u00e0 dell'impasto che per la brillantezza e variet\u00e0 delle vernici, divenne presto nota e la sua fama varc\u00f2 rapidamente i confini del Regno Sabaudo, al punto che, nonostante l'occupazione francese e napoleonica del Piemonte, pot\u00e9 continuare indisturbato la sua attivit\u00e0 fino alla morte. Grazie a lui per molti anni il nome di Vinovo fu conosciuto in tutta Europa come luogo di eccellenza per la produzione di maioliche e porcellane. Dopo la sua morte la fabbrica declin\u00f2 rapidamente e nel giro di pochi anni l'attivit\u00e0 fin\u00ec.\nRimasto scapolo fino all'et\u00e0 di settant'anni, Gioanetti dovette precipitosamente contrarre matrimonio con la giovane che aveva reso gravida, certa Anna Maria Battaglino, e poche settimane dopo nasceva la prima figlia. Nei rimanenti quindici anni di vita ebbe altri sette figli, l'ultimo dei quali nacque il giorno stesso del suo decesso.\nSia la citt\u00e0 natale sia il comune di Vinovo gli hanno dedicato una via."}
{"id": "1080460", "revid": "112766219", "url": "https://it.wikipedia.org/wiki?curid=1080460", "title": "Spermaceti", "text": "Lo spermaceti (dal greco \u03c3\u03c0\u03ad\u03c1\u03bc\u03b1 \"sperma\" = \"seme\" e \"\u03ba\u1fc6\u03c4\u03bf\u03c2\" \"k\u00eatos\" = balena, quindi \"seme/sperma di balena\") \u00e8 una sostanza cerosa presente nel capo dei capodogli e in quantit\u00e0 minori nel capo e nei tessuti grassi di altri cetacei. Si ipotizza che costituisca una parte fondamentale nelle funzioni di ecolocalizzazione, protezione e controllo del galleggiamento. Lo spermaceti \u00e8 principalmente composto (fino al 94% in maschi adulti di capodoglio) da esteri di alcoli grassi con acidi grassi, in parte solidi (cera di spermaceti) ed in parte oleosi (olio di spermaceti).\nA 37\u00a0\u00b0C (la temperatura corporea dell'animale in superficie) la parte oleosa della materia \u00e8 semiliquida; mano a mano che il capodoglio si immerge in profondit\u00e0 lo spermaceti cristallizza fungendo, probabilmente, da stabilizzatore; il suo punto di fusione \u00e8 44\u00a0\u00b0C.\nI cristalli di spermaceti sono insolubili in acqua e poco in alcool, mentre vengono disciolti in etere o cloroformio. \n\u00c8 composto principalmente da palmitato di cetile (C15H31COO-C16H33).\nLa sostanza pu\u00f2 essere anche estratta dal grasso di balena tramite la cristallizzazione e successivi procedimenti chimici. \nQuando \u00e8 cristallizzata \u00e8 di colore bianco, in granuli solidi ma oleosi, piacevoli al tatto e all'odorato; \u00e8 stata quindi un ingrediente molto usato in cosmetica.\nIl prodotto, per le restrizioni dovute a motivi di protezione dell'ambiente e delle specie in via di estinzione, \u00e8 rarissimo ed estremamente costoso.\nUn validissimo e pregiato succedaneo vegetale \u00e8 l'olio (estere) di jojoba, estratto dai semi di \"Simmondsia chinensis\" (volg. \"Jojoba\"), che ne ricalca in grande misura le propriet\u00e0, con costi ragionevoli.\nLo spermaceti era anche molto ricercato (per la bassa emissione di fumo) per la fabbricazione di candele e come combustibile per le lampade ad olio nel XIX secolo.\nAll'epoca della caccia alle balene il commercio dell'olio di spermaceti aveva una notevolissima importanza, come si rileva anche nel romanzo \"Moby Dick\" di Herman Melville."}
{"id": "1080461", "revid": "115594042", "url": "https://it.wikipedia.org/wiki?curid=1080461", "title": "Osservabilit\u00e0", "text": "Nella teoria del controllo, la propriet\u00e0 di osservabilit\u00e0 di un sistema dinamico determina la possibilit\u00e0 di risalire allo stato del sistema a partire dalla conoscenza delle sue uscite. Osservabilit\u00e0 e controllabilit\u00e0 sono generalmente due caratteristiche legate fra loro; in particolare, nei sistemi dinamici lineari stazionari sono matematicamente duali.\nSistemi dinamici lineari.\nUn sistema si dice osservabile se, per qualunque combinazione possibile di stati e ingressi, lo stato corrente pu\u00f2 essere determinato in tempo finito attraverso le uscite del sistema. In altri termini, se un sistema \u00e8 completamente osservabile significa che lo spazio delle fasi \u00e8 sufficientemente grande da contenere tutti gli stati possibili.\nPer i sistemi dinamici lineari tempo invarianti:\nse lo stato formula_3 ha dimensione formula_4 ed il rango della matrice di osservabilit\u00e0:\n\u00e8 pieno, ovvero uguale a formula_4, il sistema \u00e8 osservabile. Si nota che, in altri termini, se formula_4 righe sono linearmente indipendenti allora ognuno degli formula_4 stati \u00e8 osservabile attraverso combinazioni lineari delle variabili di uscita formula_9. Un modulo progettato per misurare lo stato di un sistema dalla misurazione delle uscite viene chiamato un osservatore di stato o semplicemente \"osservatore\" per quel sistema.\nSi definisce inoltre l\"'indice di osservabilit\u00e0\" di un sistema LTI come il pi\u00f9 piccolo numero naturale formula_10 per cui vale formula_11, dove:\nPer i sistemi LTI osservabilit\u00e0 e controllabilit\u00e0 sono propriet\u00e0 duali; nello specifico si definisce il sistema duale:\ne si verifica che il sistema originale \u00e8 completamente osservabile se e solo se il sistema duale \u00e8 completamente controllabile, ed \u00e8 completamente controllabile se e solo se il sistema duale \u00e8 completamente osservabile."}
{"id": "1080463", "revid": "109875502", "url": "https://it.wikipedia.org/wiki?curid=1080463", "title": "Kunwar Indrajit Singh", "text": ""}
{"id": "1080467", "revid": "107887513", "url": "https://it.wikipedia.org/wiki?curid=1080467", "title": "Tanka Prasad Acharya", "text": ""}
{"id": "1080469", "revid": "1186766", "url": "https://it.wikipedia.org/wiki?curid=1080469", "title": "Particle Data Group", "text": "Il Particle Data Group \u00e8 una collaborazione internazionale di fisici delle particelle che analizzano e compilano i risultati pubblicati riguardanti le propriet\u00e0 delle particelle elementari e delle interazioni fondamentali. Inoltre pubblica rassegne di risultati teorici che sono fenomenologicamente rilevanti, anche riguardanti la cosmologia. Il Particle Data Group attualmente pubblica il \"Review of Particle Physics\" e la sua versione tascabile \"Particle Data Booklet\", che \u00e8 stampata ogni due anni, e aggiornata in Internet annualmente.\nIl Particle Data Group pubblica anche il \"Pocket Diary for Physicists\", un calendario con le date delle maggiori conferenze internazionali e i contatti con i maggiori istituti di fisica delle alte energie."}
{"id": "1080470", "revid": "599013", "url": "https://it.wikipedia.org/wiki?curid=1080470", "title": "Pdg", "text": ""}
{"id": "1080472", "revid": "599013", "url": "https://it.wikipedia.org/wiki?curid=1080472", "title": "Etc", "text": ""}
{"id": "1080476", "revid": "1610933", "url": "https://it.wikipedia.org/wiki?curid=1080476", "title": "Mirin", "text": "Il mirin \u00e8 una sorta di sak\u00e8 dolce giapponese da cucina. Le materie prime sono rappresentate dal riso glutinoso cotto a vapore e il liquore di riso.\nUtilizzo.\nIl mirin \u00e8 un elemento culinario indispensabile per la cucina giapponese: \u00e8 infatti l'elemento fondamentale per la marinatura e la cottura del teriyaki, per la preparazione dei brodi di base e per la salsa a condimento dell'anguilla arrosto.\nEsistono in commercio tre tipi di mirin differenti per la durata del processo di produzione e del grado alcolico finale:"}
{"id": "1080478", "revid": "287204", "url": "https://it.wikipedia.org/wiki?curid=1080478", "title": "La statua di sale", "text": "La statua di sale \u00e8 un romanzo dello scrittore statunitense Gore Vidal, pubblicato per la prima volta nel 1948 e riscritto nel 1965. Lo scrittore scandalizz\u00f2 gli Stati Uniti con questo libro in cui vengono trattati temi legati all'omosessualit\u00e0 in modo esplicito; infatti il New York Times si rifiut\u00f2 di pubblicizzare il libro e nessun giornale americano volle recensirlo.\nIn Italia \u00e8 stato pubblicato anche con i titoli \"La citt\u00e0 perversa\" e \"Jim\".\nTrama.\nJim Willard \u00e8 figlio di una famiglia della media borghesia del Sud: bello, atletico e schivo. \u00c8 innamorato del suo migliore amico, Bob Ford. Il romanzo racconta l'ostinata ed ossessiva ricerca di Bob da parte di Jim, dopo aver trascorso insieme un fine settimana d'amore. Gli anni passano e Jim rimane ancorato al suo passato, come una statua di sale. Nessuno dei suoi amanti riesce ad avere il suo cuore. Tutto questo continua fino al nuovo incontro che finalmente riesce ad avere con Bob, che cambier\u00e0 per sempre le loro vite."}
{"id": "1080479", "revid": "767487", "url": "https://it.wikipedia.org/wiki?curid=1080479", "title": "Confessione di fede belga", "text": "La Confessione di fede belga (in latino \"Confessio Belgica\") \u00e8 una delle principali confessioni di fede delle chiese presbiteriane e riformate. Si chiama \"belga\" (di fatto \u00e8 la confessione di fede delle chiese riformate olandesi) non perch\u00e9 riguardi l'attuale Belgio, ma perch\u00e9 \u00e8 stata composta in quel territorio.\nQuesta confessione fa parte delle tre formule di unit\u00e0 delle chiese riformate.\nIl suo autore principale \u00e8 Guido de Br\u00eas, predicatore delle chiese riformate olandesi, morto come martire della fede nel 1567. Durante quel periodo i Paesi Bassi erano stati sottoposti a terribili persecuzioni da parte delle autorit\u00e0 civili che sostenevano il Cattolicesimo come religione obbligatoria di Stato.\nPer protestare contro questa crudele oppressione, e per provare che i protestanti non erano dei ribelli all'autorit\u00e0 politica legittima (accusa che spesso era loro rivolta) ma cittadini fedeli che professavano la vera dottrina cristiana secondo le Sacre Scritture, Guido de Br\u00eas prepara questa confessione nell'anno 1561. Nell'anno seguente, una sua copia viene inviata al re Filippo II, insieme ad una lettera in cui i firmatari si dichiaravano disposti ad ubbidire al governo in tutte le cose legittime, ma che essi \"avrebbero offerto il loro dorso alle frustate, le loro lingue ai coltelli, le loro bocche ai bavagli, e l'intero loro corpo al fuoco\" piuttosto che rinnegare la verit\u00e0 espressa da questa Confessione.\nSebbene non fosse stato raggiunto lo scopo immediato di assicurare la libert\u00e0 dalla persecuzione, e lo stesso Guido de Br\u00eas fosse caduto insieme alle migliaia che avevano suggellato la loro fede nel sangue, la sua opera rimane e continua a rimanere espressione della fede cristiana riformata riconosciuta in tutto il mondo. Nella sua composizione, l'autore si era avvalso di una confessione delle chiese riformate francesi scritta soprattutto da Giovanni Calvino e pubblicata due anni prima. L'opera di Guido de Br\u00eas, per\u00f2, non \u00e8 una semplice revisione dell'opera di Calvino, ma una composizione indipendente. Nei Paesi Bassi \u00e8 ricevuta con riconoscenza dalle chiese ed adottata dal Sinodo nazionale di Anversa del 1566.\nDopo un'attenta revisione (non del contenuto, ma del linguaggio), il Sinodo di Dordrecht l'adotta nel 1618-1619 come uno dei canoni dottrinali delle chiese riformate, che tutti i ministri della chiesa dovevano sottoscrivere. La sua eccellenza la rende una delle migliori espressioni confessionali della fede riformata."}
{"id": "1080480", "revid": "72265", "url": "https://it.wikipedia.org/wiki?curid=1080480", "title": "Osservabilit\u00e0 (teoria del controllo)", "text": ""}
{"id": "1080481", "revid": "32698", "url": "https://it.wikipedia.org/wiki?curid=1080481", "title": "Bosone Z", "text": ""}
{"id": "1080483", "revid": "1393243", "url": "https://it.wikipedia.org/wiki?curid=1080483", "title": "Piano materiale", "text": "Nel gioco di ruolo \"Dungeons &amp; Dragons\", il Piano Materiale (chiamato anche Primo Piano Materiale), \u00e8 il piano di esistenza in cui si svolge la stragrande maggioranza delle vicende dei personaggi giocanti, in tutte le ambientazioni tranne quelle di \"Ravenloft\" e \"Planescape\".\nNella cosmologia condivisa da \"Planescape\" e \"Spelljammer\", vi \u00e8 un solo Primo Piano Materiale, che contiene molti mondi diversi. In altre cosmologie invece, come quella utilizzata dal \"Manuale dei Piani\", ci sono numerosi piani materiali diversi (la terza edizione del \"Manuale dei Piani\" si riferisce esclusivamente al \"Piano Materiale\" invece che al \"\"Primo\" Piano Materiale\").\nNell'ambientazione \"Planescape\" i personaggi che giungono alla citt\u00e0 extraplanare di Sigil dal Primo Piano Materiale sono indicati come \"i Primi\" (ing. \"the Primes\"). A Sigil i \"Primi\" vengono spesso trattati come esseri inferiori e incapaci sia dagli abitanti di Sigil che da quelli di altri piani.\nLe locuzioni \"Primo Piano Materiale\" e \"Piano Materiale\" non vengono pi\u00f9 usate dalla 4\u00aa edizione del \"Manuale dei Piani\", che si riferisce al piano di esistenza in cui le avventure normalmente si svolgono come al \"mondo naturale\"."}
{"id": "1080485", "revid": "1305772", "url": "https://it.wikipedia.org/wiki?curid=1080485", "title": "Victor Lebrun", "text": "Biografia.\nNato a Parigi, visse a Karakul (in Uzbekistan) dal 1887 al 1896. Poi la madre lo port\u00f2 a Vladivostok, dove il padre lavorava come capo settore nella costruzione della ferrovia Transcaspiana. L\u00ec, nel cuore del Turkestan, rimase dal 1896 al 1900 (fino all'et\u00e0 di diciotto anni) assieme alla famiglia.\nIl dolore per la morte del padre lo spinse a cercare nella letteratura clandestina una proposta di vita che potesse dare una risposta alla sua inquietudine giovanile, soddisfacendo al tempo stesso il desiderio, assillante per Lebrun, di spendere in qualche modo le proprie energie per il bene dell'umanit\u00e0:\nNel 1900, dopo aver letto alcuni scritti di Tolstoj vietati dalla censura e in particolare \"Della vita\" \u2013 l'opera in cui lo scrittore russo ricercava nell'etica del Cristianesimo le risposte alle inquietudini del nichilismo \u2013 Lebrun part\u00ec alla volta di Jasnaja Poljana, residenza di Tolstoj, con la ferma volont\u00e0 di discutere con lui faccia a faccia attorno ai grandi temi dell'esistenza. Sperava anche di trovare un'occupazione onesta:\nStrinse amicizia con Tolstoj. Poi si rec\u00f2 da Du\u0161an Makovitskij, stette per due mesi in Austria dalla propria sorella e torn\u00f2 a viaggiare con la madre, imparando intanto il mestiere del falegname e scambiando frequentemente lettere con Tolstoj.Lasci\u00f2 la madre a Tiflis e si stabil\u00ec nel Caucaso, dove trov\u00f2 lavoro in campagna (grazie a una raccomandazione di Tolstoj) presso una propriet\u00e0 agricola. Qui visse tre anni particolarmente formativi:\nNel 1906 torn\u00f2 a Jasnaja Poljana, dove divenne segretario personale di Tolstoj. In seguito scrisse un memoriale di quegli anni, intitolato \"Lev Tolstoj Souvenirs d'ami et de secr\u00e9taire\".\nDal 1927 al 1979 visse in Francia, dove si fece anche promotore dell'esperanto. Mor\u00ec all'et\u00e0 di 97 anni."}
{"id": "1080490", "revid": "62748", "url": "https://it.wikipedia.org/wiki?curid=1080490", "title": "La fanciulla malata", "text": "La fanciulla malata, anche noto come Bambina malata (\"Det syke barn\") \u00e8 il nome dato a una serie di dipinti a olio su tela (85,5x121 cm) realizzati dal pittore norvegese Edvard Munch tra il 1885 e il 1927 circa.\nStoria del dipinto.\nLo spunto de \"La fanciulla malata\" \u00e8 decisamente autobiografico. Nel dipingere la bambina sopraffatta dalla malattia, infatti, Munch prende spunto dalla tragica morte della sorella quindicenne Sophie, stroncata nel 1877 da una feroce tubercolosi.\nLa gestazione de \"La fanciulla malata\" \u00e8 dettagliatamente descritta nel diario personale dello stesso Munch, ove \u00e8 spiegato il legame che vincola le sue vicende esistenziali al suo modo di fare arte:\nCon la stesura della \"Fanciulla malata\", insomma, Munch intendeva restituire l'\u00abimpressione\u00bb psicologica, interiore (e non visiva) dell'agonia della sorella quindicenne. L'opera fu ultimata nel 1885\u20131886, quando Munch aveva ventisei anni, per poi essere replicata in altri cinque dipinti.\nDescrizione.\n\"La fanciulla malata\" \u00e8 il dipinto che apre la fase matura della produzione di Edvard Munch, che proprio a tal proposito scrisse: \u00abin quest'opera si possono trovare numerosi elementi sui quali in seguito ho fondato la mia arte\u00bb.\nIl dipinto raffigura Sophie vista di profilo, stesa su un letto e con le spalle appoggiate a un enorme cuscino bianco; la giovane fanciulla ha la testa coronata di capelli rossi, il corpo protetto da una coperta verde e lo sguardo vacuo rivolto al panneggio verde alla sua destra. Accanto a Sophie, inginocchiata, vi \u00e8 una figura femminile che - sopraffatta dal dolore - congiunge le proprie mani con quelle della bambina, in un gesto di saluto estremo; quest'intreccio di mani, che non \u00e8 descritto analiticamente bens\u00ec appena accennato (come se fosse un'evocazione), costituisce il vero e proprio centro geometrico dell'opera. La testa china della donna cerca di penetrare nella chiusura del cuscino, che inquadra la figlia, ma lo sguardo di essa trascende quello della madre e si perde nell'infinito. Col capo sospeso al centro del cuscino, la fanciulla \u00e8 al di l\u00e0 dell'attrazione della gravit\u00e0, senza peso, immateriale. Per contrasto, il capo della madre si piega sotto l'intero peso del dolore terreno, ancora assoggettato alla legge della vita che controlla la scura stanza dell'inferma.\nLa stanza \u00e8 stretta e brulicante di oggetti: vi sono, infatti, un comodino, un panneggio verde che pende a sinistra, un bicchiere d'acqua nell'angolo. Comprimendo in questo modo le dimensioni della camera, Munch intende far partecipare l'osservatore all'agonia della sorella, facendogli sentire \u00abl'odore della malattia, il senso di chiuso, gli aromi acuti delle medicine\u00bb. In questo modo, la malattia non tormenta solo la fanciulla, bens\u00ec coinvolge anche le qualit\u00e0 stilistiche, cromatiche e luministiche del dipinto; la materia pittorica della \"Fanciulla malata\" \u00e8 infatti corrosa, graffiata, sofferente essa stessa, e sembra disfarsi sotto gli stessi occhi dell'osservatore. L'apparato luminoso invece regge su toni scuri, colori freddi e strane luci, provenienti dal cuscino e dal volto pallido della ragazza; questi ultimi, tuttavia, pi\u00f9 che riflettere sembrano emanare autonomamente una propria luminosit\u00e0 spettrale.\nQuesta ineluttabile putrefazione della materia coinvolge anche le due figure umane, ovvero Sophie e la donna alla sua destra. Munch non intende descrivere i corpi delle figure, bens\u00ec i loro spiriti, resi magistralmente con abbozzi di colore; in questo modo \u00abla loro presenza viene fatta sentire come grumi fatti di sentimenti, di passioni, talmente intensi da diventare concreti\u00bb. Quest'audacia compositiva, tuttavia, venne accolta poco calorosamente dalla critica e dal pubblico; la mancanza di un disegno, del chiaroscuro, furono intesi infatti come una sciattezza pittorica, e non come il frutto di una scelta compositiva ben precisa e interiorizzata. Le critiche dovute a questo sostanziale fraintendimento non risparmiarono neanche le mani intrecciate delle due figure, che vennero comparate alla \u00abpurea di aragosta\u00bb.\nVersioni.\nMunch realizz\u00f2 sei versioni sul medesimo soggetto della \"Fanciulla malata\":"}
{"id": "1080491", "revid": "1305772", "url": "https://it.wikipedia.org/wiki?curid=1080491", "title": "IGM", "text": ""}
{"id": "1080494", "revid": "339392", "url": "https://it.wikipedia.org/wiki?curid=1080494", "title": "Fiorentina", "text": ""}
{"id": "1080495", "revid": "1610933", "url": "https://it.wikipedia.org/wiki?curid=1080495", "title": "Asino selvatico africano", "text": ""}
{"id": "1080497", "revid": "33751", "url": "https://it.wikipedia.org/wiki?curid=1080497", "title": "Coppa dei Campioni", "text": ""}
{"id": "1080509", "revid": "125650931", "url": "https://it.wikipedia.org/wiki?curid=1080509", "title": "Valentina Marchei", "text": "\u00c8 stata per 5 volte campionessa italiana in singolo (2004, 2008, 2010, 2012 e 2014). Inoltre i suoi risultati migliori nelle competizioni dell'ISU sono stati un quarto posto agli europei del 2013 ed un ottavo posto ai mondiali del 2012. Dal 2014 ha gareggiato in coppia con Ond\u0159ej Hot\u00e1rek, insieme al quale ha vinto il campionato italiano nel 2015.\nCarriera sportiva.\nGli esordi.\nHa cominciato a pattinare all'et\u00e0 di 7 anni, a Milano, dopo aver inizialmente provato il pattinaggio a rotelle mentre era in vacanza, oltre che la ginnastica artistica.\nStagioni 2003-2004, 2004-2005 e 2005-2006.\nNella stagione 2003-2004 la Marchei ha vinto per la prima volta il titolo nazionale ed ha partecipato per la prima volta ai campionati europei ed ai mondiali, dove si \u00e8 classificata rispettivamente 15\u00ba e 23\u00ba. Ha inoltre gareggiato nei mondiali juniores dove ha raggiunto la 14\u00aa posizione.\nNella stagione 2004-2005 si \u00e8 classificata seconda nei campionati italiani.\nPer la prima volta ha preso parte al Grand Prix ed in particolare \u00e8 stata invitata al Troph\u00e9e Eric Bompard, dove si \u00e8 classificata decima, ed all'NHK Trophy, dove ha ottenuto l'undicesima posizione.\nAi mondiali juniores si \u00e8 classificata 16\u00aa ed agli europei 31\u00ba.\nDurante la stagione 2005-2006 non ha partecipato al Grand Prix.\nSi \u00e8 classificata 19\u00aa agli europei e 23\u00ba ai mondiali.\nStagione 2006-2007.\nNella stagione 2006-2007 ha nuovamente partecipato alle competizioni del circuito del Grand Prix, prendendo parte a Skate America, dove si \u00e8 classificata nona, ed al Trofeo Bompard, dove ha ottenuto la sesta posizione.\nNei campionati nazionali del 2006 si \u00e8 classificata terza, ma ha ottenuto la possibilit\u00e0 di partecipare agli europei ed ai mondiali del 2007. Nella competizione continentale, svoltasi a Varsavia e vinta dalla connazionale Carolina Kostner, la Marchei si \u00e8 trovata in dodicesima posizione al termine del primo segmento di gara, ma \u00e8 riuscita a conquistare il terzo posto nel programma libero e cos\u00ec a salire in quinta posizione con un totale di 144,28 punti.\nHa poi gareggiato ai mondiali ospitati a Tokyo, in Giappone. Dopo la 14\u00aa posizione del programma corto ha ottenuto un decimo posto nel libero e si \u00e8 quindi classificata 11\u00aa con 153,60 punti.\nStagione 2007-2008.\nNella stagione 2007-2008 la Marchei ha gareggiato nelle stesse competizioni del Grand Prix alle quali era stata convocata anche l'anno precedente. Si \u00e8 classificata 10\u00aa a Skate America e 9\u00ba al Trofeo Bompard.\nA dicembre del 2007 ha conquistato per la seconda volta il titolo italiano.\nHa partecipato agli europei di Zagabria del 2008, dove ha ottenuto il sesto posto con 153,34 punti, ed ai mondiali dello stesso anno, dove, dopo una 17\u00aa posizione nel programma corto e la nona nel libero, si \u00e8 classificata 13\u00aa con 142.93 punti.\nStagione 2008-2009.\nDal mese di settembre 2008 si allena a Hackensack, negli Stati Uniti, con il tecnico russo Nikolai Morozov che in precedenza aveva allenato la campionessa olimpica Shizuka Arakawa.\nDurante la sua prima tappa del Grand Prix 2008-2009, Skate America, la Marchei \u00e8 stata costretta a ritirarsi a causa di un infortunio ad un piede che non le ha permesso di partecipare quasi a nessuna competizione della stagione, eccezion fatta per i campionati nazionali ove la pattinatrice si \u00e8 classificata quarta.\nStagione 2009-2010.\nNella stagione 2009-2010 la Marchei non ha ricevuto alcuna convocazione per le competizioni del Grand Prix e per questo ha partecipato ad alcune competizioni minori come il Finlandia Trophy, nella quale si \u00e8 classificata ottava.\nA dicembre del 2009 ha vinto per la terza volta il titolo nazionale, superando anche Carolina Kostner che si \u00e8 per\u00f2 in seguito aggiudicata l'unico posto disponibile per le Olimpiadi del 2010 con la vittoria della medaglia d'oro agli europei di Tallinn del 2010, dove Valentina Marchei si \u00e8 invece classificata ottava con 149,46 punti.\nStagione 2010-2011.\nNella stagione 2010-2011 la Marchei \u00e8 stata invitata a partecipare a Skate Canada ed alla Cup of Russia. Nella prima delle due competizioni del Grand Prix, dopo un nono posto nel programma corto, ha concluso la gara classificandosi ottava con 137,78 punti. Nell'evento in Russia invece ha ottenuto il quinto posto con 153,71 punti, segnando un record personale nel punteggio.\nNei campionati italiani si \u00e8 classificata seconda, mentre ha concluso gli europei del 2011 di Berna in decima posizione anche a causa di un infortunio che non le ha permesso in seguito di partecipare ai campionati mondiali. La pattinatrice italiana si \u00e8 infatti procurata una distorsione della caviglia destra durante il riscaldamento per il programma libero, alla quale si \u00e8 poi aggiunto uno stiramento del legamento collaterale del ginocchio sinistro durante la prova stessa.\nStagione 2011-2012.\nNel 2011 la Marchei ha nuovamente cambiato allenatore, trasferendosi a Detroit ed iniziando ad allenarsi con Jason Dungjen e Yuka Sat\u014d, gi\u00e0 campionessa del mondo nel 1994.\nHa partecipato a Skate America 2011, dove si \u00e8 classificata 9\u00aa nel corto e 6\u00ba nel libero, rimanendo per\u00f2 comunque in nona posizione al termine della gara, conclusa con 135,17 punti. Anche nella Cup of China 2011, svoltasi a Shanghai, dopo un settimo posto nel programma corto ed un nono posto nel libero si \u00e8 classificata nona con 133,86 punti.\nPer la quarta volta ha vinto il titolo italiano a dicembre del 2011. Nel campionato italiano ha infatti ottenuto 51,94 punti per il programma corto, portandosi in prima posizione gi\u00e0 nel primo segmento di gara, ed \u00e8 poi riuscita a mantenere il suo posto in classifica anche dopo il programma libero nel quale \u00e8 caduta due volte, guadagnando in conclusione un totale di 141,63 punti.\nAgli europei del 2012 a Sheffield si \u00e8 classificata ottava con 146.84 punti totali, dopo un settimo posto nel programma corto ed un nono posto nel libero.\nHa poi partecipato ai mondiali del 2012 a Nizza, prendendo parte al campionato mondiale per la prima volta dal 2008. Al termine del primo segmento di gara si \u00e8 trovata in undicesima posizione, mentre dopo il nono posto del programma libero \u00e8 riuscita a chiudere la competizione in ottava posizione con 150,10 punti.\nNel 2012 Valentina Marchei ha inoltre fatto parte della squadra italiana che ha partecipato all'ISU World Team Trophy, tenutosi a Tokyo, in Giappone, dal 19 aprile al 22 aprile. In tale competizione la Marchei si \u00e8 classificata ottava, mentre la squadra italiana ha concluso la gara al sesto posto.\nStagione 2012-2013.\nPer la stagione 2012-2013 la Marchei \u00e8 stata invitata a partecipare a Skate America ed alla Cup of Russia. Nella prima di tali competizioni la pattinatrice italiana si \u00e8 classificata quarta, mentre nella seconda ha ottenuto solo il nono posto, perdendo quindi ancora una volta la possibilit\u00e0 di partecipare alla finale del Grand Prix.\nA dicembre del 2012 si \u00e8 svolta a Milano, nello stesso palaghiaccio in cui Valentina Marchei si \u00e8 allenata per molti anni, l'edizione 2013 dei Campionati italiani di pattinaggio di figura. Valentina ha ottenuto 56,23 punti nel programma corto, in cui si \u00e8 classificata seconda, e poi 111,51 nel libero dove ha confermato la propria posizione, vincendo la medaglia d'argento con un totale di 167,74 punti, preceduta da Carolina Kostner.\nIl 25 gennaio 2013 Valentina ha partecipato al Campionato europeo di Zagabria dove ha concluso il programma corto in terza posizione con 58,22 punti, preceduta dalla russa Adelina Sotnikova, prima con 67,61 e dalla connazionale Carolina Kostner, seconda con 64,19 punti. Il giorno successivo ha pattinato il suo programma lungo ottenendo 113,28 punti e classificandosi quarta con 171,05 punti totali perch\u00e9 preceduta, oltre che dalla Kostner, vincitrice del titolo europeo con 194,71 punti, anche dalle russe Adelina Sotnikova ed Elizaveta Tuktamysheva, vincitrici rispettivamente dell'argento e del bronzo.\nA marzo 2013 la Marchei ha preso parte ai mondiali del 2013 che si sono svolti a London, in Canada. In tale competizione ha ottenuto 50,41 punti nel programma corto e poi 96,82 nel libero, per un totale di 147,23 punti, ed ha concluso la gara in diciottesima posizione.\nStagione 2013-2014.\nPer la stagione 2013-2014 Valentina Marchei \u00e8 stata invitata a partecipare a due eventi del Grand Prix ed in particolare a Skate America 2013 ed all'NHK Trophy 2013.\nPartecipa a dicembre alle Universiadi (argento). Vincitrice a gennaio 2014 dei campionati italiani assoluti con 162.49 punti. Sesta ai campionati europei di gennaio 2014 (punteggio di 165.25).\nAlle olimpiadi invernali di Sochi 2014, gareggia per l'Italia nel libero del pattinaggio di figura a squadre, contribuendo a raggiungere il 4\u00ba posto finale. Nella competizione femminile, arriva undicesima con il punteggio di 173.33.\nStagioni 2014-2020.\nNel 2014 Valentina Marchei decide di passare dal singolo alle coppie di artistico gareggiando con Ond\u0159ej Hot\u00e1rek, precedentemente partner di Stefania Berton.\nHa annunciato il ritiro nell'estate del 2020.\nCambi di allenatore.\nValentina Marchei ha cambiato pi\u00f9 volte allenatori.\nHa iniziato a pattinare a Milano con Cristina Mauri, ma per un periodo ha anche fatto la pendolare per potersi allenare in Francia con Pierre Trente.\nA settembre del 2008 si \u00e8 trasferita nel New Jersey per allenarsi con il tecnico russo Nikolaj Morozov e per un certo periodo si \u00e8 allenata con lui anche in Russia. Nei periodi in cui era in Italia ha lavorato anche con Valter Rizzo.\nNel 2011 ha nuovamente cambiato allenatori e dopo essersi trasferita a Detroit ha iniziato ad essere seguita dall'americano Jason Dungjen e dalla giapponese Yuka Sat\u014d, campionessa mondiale nel 1994.\nVita privata.\nValentina Marchei \u00e8 figlia di Marco Marchei, maratoneta che ha rappresentato l'Italia sia alle Olimpiadi di Mosca nel 1980 che alle Olimpiadi di Los Angeles nel 1984.\nOltre a pattinare, Valentina Marchei studia per laurearsi in Scienze Motorie."}
{"id": "1080512", "revid": "196390", "url": "https://it.wikipedia.org/wiki?curid=1080512", "title": "Ermengol IV di Urgell", "text": ""}
{"id": "1080513", "revid": "46291", "url": "https://it.wikipedia.org/wiki?curid=1080513", "title": "Vitis riparia", "text": "Vitis riparia \u00e8 una pianta arbustiva rampicante della famiglia Vitaceae, appartenente al raggruppamento delle \"viti americane\", che comprende \"Parthenocissus quinquefolia\", \"Vitis labrusca\" (uva fragola), \"Vitis rupestris\", \"Vitis berlandieri\".\nQuesta specie \u00e8 diffusa spontaneamente in gran parte del territorio degli Stati Uniti d'America, dalla costa atlantica fino alle Montagne Rocciose.\n\u00c8 stata introdotta in Europa per impiegarla come portinnesto della vite europea in quanto l'apparato radicale \u00e8 tollerante agli attacchi della Fillossera. In Italia hanno avuto una notevole diffusione due selezioni \"pure\", in realt\u00e0 derivate dalla semina di vinaccioli di incerta provenienza, la \"Riparia Gloire de Montpelier\" e la \"Riparia Grande Glabre\". Le selezioni di Riparia sono particolarmente esigenti in quanto sono intolleranti al calcare, preferendo quindi suoli neutri o lievemente acidi, richiedono terreni fertili, freschi e profondi.\nAttualmente non hanno pi\u00f9 impiego in quanto sostituite da portinnesti ibridi, tuttavia insieme alla Berlandieri trova larghissimo impiego nella produzione degli ibridi."}
{"id": "1080515", "revid": "72396", "url": "https://it.wikipedia.org/wiki?curid=1080515", "title": "Antonio Benevoli", "text": "Biografia.\nDiscendente da una delle dinastie dei medici preciani (dal paese della Valnerina: Preci), si trasfer\u00ec ben presto a Firenze dove ultim\u00f2 i suoi studi e perfezion\u00f2 la sua arte, gi\u00e0 sperimentata a Perugia.\nEra specializzato nella cura degli occhi e nelle amputazioni degli arti, a Bologna oper\u00f2 il cardinale Michelangelo Conti rimuovendogli le cataratte che lo affliggevano.\nSalito al soglio pontificio, Papa Innocenzo XIII lo nomin\u00f2, per breve periodo, suo archiatra."}
{"id": "1080520", "revid": "1982", "url": "https://it.wikipedia.org/wiki?curid=1080520", "title": "Spermiceti", "text": ""}
{"id": "1080523", "revid": "307923", "url": "https://it.wikipedia.org/wiki?curid=1080523", "title": "Andrea Camassei", "text": "Biografia.\nMolti documenti ci tramandano come egli fosse tra gli allievi del Domenichino a Roma, dove si stabil\u00ec poco prima del 1626. Nel 1628 lavor\u00f2 con Andrea Sacchi, sotto la guida di Pietro da Cortona, a Castel Fusano.\nEntra ben presto nel novero di pittori che lavoravano per il papa Urbano VIII, vi conquist\u00f2 un ruolo di primo piano lavorando per le nobili famiglie romane, quali i Barberini, gli Altieri e i Caracciolo.\nLa maggior parte dei suoi lavori \u00e8 andata perduta, tra i sopravvissuti fino ai giorni nostri possiamo ammirare: la \"Caccia di Diana\", la \"Strage di Niobidi\" esposta alla galleria nazionale in Roma, \"La nativit\u00e0\" presente nella galleria Pallavicini sempre nella capitale, una tela raffigurante l\"'Assunzione della Vergine\" nella chiesa di Santa Maria Assunta e Visitazione di Cave (Roma), e infine alcuni affreschi nella chiesa di San Michele e Santa Margherita a Bevagna."}
{"id": "1080526", "revid": "6923", "url": "https://it.wikipedia.org/wiki?curid=1080526", "title": "De Havilland DH-106 Comet", "text": ""}
{"id": "1080528", "revid": "2178", "url": "https://it.wikipedia.org/wiki?curid=1080528", "title": "Coppa di Lega Scozzese", "text": ""}
{"id": "1080530", "revid": "2178", "url": "https://it.wikipedia.org/wiki?curid=1080530", "title": "Coppa di calcio scozzese", "text": ""}
{"id": "1080534", "revid": "8274000", "url": "https://it.wikipedia.org/wiki?curid=1080534", "title": "Foiolo", "text": ""}
{"id": "1080535", "revid": "729019", "url": "https://it.wikipedia.org/wiki?curid=1080535", "title": "Stazione di Genova Quarto dei Mille", "text": "La stazione di Genova Quarto dei Mille \u00e8 una stazione ferroviaria posta sulla linea Genova-Pisa, fra le fermate di Genova Sturla e Genova Quinto, a servizio dell'omonimo quartiere cittadino.\nStoria.\nInaugurata il 23 novembre 1868 contestualmente all'apertura della tratta Genova-Chiavari, la stazione di Quarto dei Mille divenne punto di passaggio dal doppio al semplice binario con l'attivazione del raddoppio da Genova Brignole il 12 agosto 1915. L'impianto, fino al 1\u00ba ottobre 1913 chiamata solo \"Quarto\", deve la sua denominazione alla spedizione di Giuseppe Garibaldi, che il 5 maggio 1860 salp\u00f2 dal tratto di litorale antistante l'edificio, con i mille garibaldini impegnati nell'impresa dell'unificazione italiana.\nIl raddoppio oltre Quarto fu attivato il 18 febbraio 1916 e con esso la nuova stazione.\nNel 1925 lo scalo fu elettrificato alla tensione trifase di 3600 V, 16 2/3\u00a0Hz, poi convertito in corrente continua a 3000 V nel 1948.\nNelle immediate vicinanze della stazione, in direzione Sturla, sulla tratta a semplice binario era presente una fermata denominata Lojolo, che sorgeva nella zona del sottovia all'inizio di via Carrara all'allora progressiva chilometrica 4+378. Il passaggio a livello presente fu teatro, il 1\u00ba settembre 1885, dell'attivazione di un allora innovativo di sistema di suoneria per annunciare l'imminente passaggio dei treni. La fermata fu disattivata nel 1915, con l'attivazione del raddoppio.\nUna seconda fermata, in corrispondenza della radice sud dell'attuale stazione di Quarto dei Mille, era denominata Pietrarugia ed era a servizio dell'abitato sorto attorno alla cala che prende oggi il nome di Priaruggia. Tale fermata fu soppressa nel 1916.\nNel 1925 la stazione sub\u00ec un'ulteriore sistemazione e, il 12 ottobre 1941, venne attivato il primo apparato centrale elettrico per la manovra dei deviatoi contestualmente all'attivazione del segnalamento luminoso di protezione e partenza.\nStrutture e impianti.\nAll'interno dei locali, attualmente adibiti ad ufficio postale, l'evento storico \u00e8 raffigurato un dipinto su ceramica, opera di G. Mazzotta, che occupa la parete est dell'ex atrio.\nSul lungomare, proprio di fronte alla stazione ferroviaria, si trova il monumento bronzeo di Eugenio Baroni (1880-1935) dedicato alla spedizione dei Mille, inaugurato il 5 maggio 1915 da Gabriele D'Annunzio che pronunci\u00f2 in tale occasione un famoso discorso interventista.\nIl piazzale \u00e8 costituito da due binari di corsa e da un binario per le precedenze, usato in caso di perturbazioni alla circolazione.\nMovimento.\nGenova Quarto dei Mille \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria, quasi tutti ricadenti nel servizio ferroviario urbano di Genova.\nServizi.\nLa stazione, che RFI nell'ambito della categorizzazione delle stazioni classifica nella categoria \"silver\", dispone di:\nInterscambi.\nPiazza Egisto Sivelli, in cui \u00e8 ubicata la stazione, dista pochi metri da via 5 Maggio, in cui si trovano le fermate in entrambe le direzioni delle linee autobus dell'AMT."}
{"id": "1080538", "revid": "120295080", "url": "https://it.wikipedia.org/wiki?curid=1080538", "title": "Pedro Arrupe", "text": " Nel 2019 \u00e8 stato proclamato Servo di Dio dalla Chiesa Cattolica.\nBiografia.\nMissionario a Hiroshima durante e dopo l'esplosione della bomba nucleare nel 1945, teologo, divenne Superiore Generale della Compagnia di Ges\u00f9 nel 1965, all'indomani del Concilio Vaticano II, sviluppando l'opzione preferenziale per i poveri, l'impegno per la giustizia sociale e una certa simpatia (ma in seguito anche una presa di distanza) dalla teologia della liberazione.\nNel 1974 chiese invano a papa Paolo VI di estendere il \"quarto voto\" di obbedienza al Papa a tutti i religiosi della Compagnia, anzich\u00e9 riservarlo, come prevedono le Costituzioni ignaziane, ai soli sacerdoti professi. In seguito, durante i primi anni del pontificato di papa Giovanni Paolo II, i rapporti con la Santa Sede si fecero pi\u00f9 distanti.\nNel 1980 present\u00f2 al papa le sue dimissioni - primo caso nella storia della Compagnia - dalla carica di Superiore. Queste vennero rifiutate da Giovanni Paolo II, che tuttavia l'anno successivo, di fronte all'ictus che nel frattempo aveva colpito Arrupe, decise di inviare ai vertici della Compagnia un proprio \"delegato personale\" nella persona di Paolo Dezza. Dopo lo svolgimento di tale incarico transitorio, venne eletto Peter Hans Kolvenbach.\nCulto.\nIl 3 dicembre 2018 la Diocesi di Roma ha pubblicato l'Editto in cui si annuncia l'apertura della causa di beatificazione e canonizzazione di padre Pedro Arrupe, che pertanto \u00e8 diventato Servo di Dio. Il postulatore della causa \u00e8 il padre gesuita Pascual Cebollada.\nIl 5 febbraio 2019 si \u00e8 aperta ufficialmente la causa di beatificazione, dando inizio al processo, che \u00e8 stato presieduto dal cardinale vicario di Roma Angelo De Donatis nell'Aula della Conciliazione costituita per il Tribunale nel Palazzo Apostolico Lateranense."}
{"id": "1080543", "revid": "161374", "url": "https://it.wikipedia.org/wiki?curid=1080543", "title": "Stadio olimpico del nuoto", "text": ""}
{"id": "1080545", "revid": "1305772", "url": "https://it.wikipedia.org/wiki?curid=1080545", "title": "Naked Lunch", "text": ""}
{"id": "1080546", "revid": "486946", "url": "https://it.wikipedia.org/wiki?curid=1080546", "title": "Jacopo Dondi dall'Orologio", "text": ""}
{"id": "1080548", "revid": "1924342", "url": "https://it.wikipedia.org/wiki?curid=1080548", "title": "Live Through This", "text": "Live Through This \u00e8 il secondo album in studio del gruppo musicale alternative rock statunitense Hole, pubblicato il 12 aprile 1994 dalla Geffen Records.\nDescrizione.\nL'album \u00e8 stato pubblicato appena 7 giorni dopo la morte del marito della cantante e chitarrista del gruppo, il famoso frontman dei Nirvana, Kurt Cobain. Fu l'unico album delle Hole con al basso Kristen Pfaff, che dopo la sua morte, avvenuta nel giugno 1994, fu sostituita con Jennifer Finch delle L7 per un certo periodo. Successivamente fu scelta Melissa Auf der Maur come sostituta ufficiale fino al 1999, anno in cui lasci\u00f2 il gruppo.\nMusicalmente e liricamente, l'album differiva molto dal debutto della band, \"Pretty on the Inside\" del 1991, il passaggio dal punk e noise rock ad un suono pi\u00f9 rock accessibile, concentrandosi pi\u00f9 sulla melodia e la dinamica, utilizzando meno la distorsione e tocchi sperimentali che avevano dominato il loro album precedente. Ha raggiunto il 52\u00ba posto nella classifica Billboard 200 negli Stati Uniti e il 13\u00ba posto nella classifica Official Albums Chart nel Regno Unito del 1994. L'album fu un successo finanziario, vendendo oltre due milioni di copie in tutto il mondo, inoltre fu disco multi-platino nel giro di un anno della sua uscita. Ha inoltre generato quattro singoli, inclusi brani-firma del gruppo: \"Doll Parts\", \"Miss World\", \"Softer, Softest\" e \"Violet\". Negli ultimi anni, \"Live Through This\" \u00e8 stato spesso considerato un classico contemporaneo del rock alternativo, ed \u00e8 stato incluso al 460\u00ba posto nella lista di \"Rolling Stone\" dei 500 migliori album. \u00c8 ritenuto da pubblico e critica, quasi unanimemente, il capolavoro delle Hole, considerato da Billboard e da Rolling Stone il miglior album del 1994. Nel 2019 si \u00e8 aggiudicato il 4\u00ba posto tra i \"50 Migliori Album Grunge\" di sempre di \"Rolling Stone\".\nTracce.\nTesti e musiche di Courtney Love e Eric Erlandson, eccetto dove indicato.\nFormazione.\nHanno partecipato alle registrazioni, secondo le note dell'album:"}
{"id": "1080552", "revid": "6923", "url": "https://it.wikipedia.org/wiki?curid=1080552", "title": "Citadel Miniatures", "text": "La Citadel Miniatures Limited \u00e8 un produttore di miniature in metallo e plastica per giochi da tavolo, come Warhammer Fantasy Battle, Warhammer Age of Sigmar e Warhammer 40.000. Mentre in passato \u00e8 stata una compagnia separata in collaborazione con la Games Workshop, ora \u00e8 un marchio di miniature per essi. Nonostante le creazioni Citadel siano usate principalmente come modelli per giochi da tavolo e di ruolo, esse sono parte di un hobby a s\u00e9 stante.\nStoria.\nLa Citadel Miniatures \u00e8 stata creata nel 1979 come parte della compagnia Games Workshop. La sua formazione fu annunciata su White Dwarf 11 nei primi mesi del 1979, con il seguente annuncio:\nMateriali e costruzione.\nLe miniature tradizionali prodotte inizialmente erano in una lega di metallo bianco, contenente anche piombo, ma nel 1987 Citadel cominci\u00f2 a produrle in plastica, lo \"Psychostyrene\" e la \"Drastik Plastik\" pi\u00f9 resistenti e dure delle normali plastiche utilizzate dalla concorrenza in quel periodo, e imposero tecnica della pittura asciutta, visto che non si flettevano (e quindi il colore non si scrostava). Nonostante la tecnologia della plastica sia migliorata notevolmente, tanto da renderla superiore in resistenza e dettagli ai materiali che l'hanno preceduta (), Citadel Miniatures continua a produrre miniature di metallo bianco, utilizzando la plastica per le produzioni pi\u00f9 grosse e dispendiose. Per questo motivo molte truppe generiche all'interno dei giochi da tavolo che la Citadel produce sono in plastica, mentre truppe pi\u00f9 rare o personaggi particolari sono ancora in metallo. Alcuni modelli sono una combinazione dei due materiali, spesso quando una parte del modello deve essere riprodotta molte volte in modo identico, mentre alcuni dettagli vanno differenziati e prodotti in quantit\u00e0 pi\u00f9 piccole su versioni differenti.\nNel 1997 Citadel pass\u00f2 ad una lega di metallo bianco senza piombo, a causa dei problemi da avvelenamento soprattutto nei bambini.\nMolti modelli creati dalla Citadel richiedono una qualche forma di montaggio dopo l'acquisto. Con i modelli pi\u00f9 piccoli (come gli Space Marine) questo generalmente significa incollare braccia, armi, zainetti e la base. Modelli pi\u00f9 grandi, come ad esempio demoni, draghi o carri armati, possono essere in molti pezzi e necessitano di precise istruzioni di montaggio.\nGamma di modelli prodotti.\nDal 1979 al 1984 Citadel ha avuto una reciproca distribuzione e produzione con Ral Partha per poter scambiare e distribuire l'uno i prodotti dell'altro rispettivamente in Inghilterra e Nord America.\nCitadel ha inoltre prodotto e distribuito miniature sotto altri nomi:\nDopo anni, oltre a produrre le proprie miniature originali, Citadel cominci\u00f2 a produrre miniature su licenza basate su personaggi di giochi, film, serie TV e libri. Fra di essi possiamo trovare personaggi di RuneQuest, Fighting Fantasy, Giudice Dredd, Doctor Who, Paranoia, Eternal Champion, (Advanced) Dungeons and Dragons, Traveller, Star Trek, Lone Wolf e \"Il Signore degli Anelli\" e \"Lo Hobbit\". Games Workshop vinse la licenza per Il Signore degli Anelli, mettendoli in grado di produrne il gioco strategico da tavolo basato sui personaggi della trilogia ritratti nei film distribuiti dalla New Line Cinema, estendendosi poi ad altri personaggi basati su altri scritti di J. R. R. Tolkien.\nCitadel Miniatures ha a volte prodotto miniature a tiratura limitata per alcuni modelli specifici od inusuali, come Thrud il Barbaro, Ian Livingstone, Space Marine ubriachi con vestiti natalizi e molti altri rappresentanti un nano dalla lunga barba bianca, logo della rivista White Dwarf: 1, 2.\nAccanto alla gamma standard di miniature di soldati, la linea Citadel include macchine da guerra di ispirazione fantasy, come catapulte o carri e, da quando Warhammer 40,000 \u00e8 stato pubblicato, la gamma fu estesa anche a veicoli futuristici, come quelli degli Space Marine."}
{"id": "1080574", "revid": "62748", "url": "https://it.wikipedia.org/wiki?curid=1080574", "title": "Sera sul viale Karl Johan", "text": "Sera sul viale Karl Johan (\"Aften p\u00e5 Karl Johan\") \u00e8 un dipinto a olio su tela (85,5x121 cm) del pittore norvegese Edvard Munch, realizzato nel 1892 e conservato al museo d'arte di Bergen.\nStoria del dipinto.\nI primi accenni al tema dell'alienazione, magistralmente espressi in \"Sera sul viale Karl Johan\", li troviamo gi\u00e0 nel 1889. Nel diario personale di Munch, infatti, leggiamo:\nMunch speriment\u00f2 quest'angosciante esperienza anche a Parigi, tanto che annot\u00f2:\nMemore della crudele estraneit\u00e0 dei riti borghesi, Munch stese la \"Sera sul viale Karl Johan\" nel 1892. L'opera suscit\u00f2 scalpore: la rivista \"Morgenbladet\" fu categorica nel definirla \u00abun quadro assolutamente folle\u00bb, e anche il pubblico stronc\u00f2 atrocemente il pittore, ritenendolo un folle. In ogni caso, la \"Sera sul viale Karl Johan\" venne originariamente esposta nel 1902 a fianco delle altre opere del \"Fregio della vita\", un progetto unitario volto a simboleggiare il destino dell'uomo: dopo esser stato acquistato nel 1909 dal collezionista norvegese Rasmus Meyer, nel 1924 il dipinto \u00e8 entrato a far parte delle collezioni del museo d'arte di Bergen, dov'\u00e8 tuttora esposto.\nDescrizione.\nIl dipinto raffigura la passeggiata serale dei cittadini di Christiania (il nome muter\u00e0 in Oslo nel 1925) nel viale Karl Johan, centro pulsante della vita cittadina. Munch aveva gi\u00e0 affrontato in altre opere il tema della passeggiata; se quest'ultime, tuttavia, presentano dei debiti alla lezione impressionista di Pissarro e Monet, e sono immerse in un'atmosfera allegra e piacevole, la \"Sera sul viale Karl Johan\" costituisce per Munch un'occasione per tradurre in pittura il proprio pensiero sulla borghesia e alle sue vuote ritualit\u00e0. Le persone che affollano viale Karl Johan, infatti, sono borghesi, e sono raffigurati nel loro aspetto pi\u00f9 terribile: i loro occhi sono spalancati, l'espressione del viso \u00e8 fissa, il colore dell'incarnato \u00e8 giallastro. Pi\u00f9 che a uomini, infatti, i componenti di questo corteo funebre fanno pensare a zombie, ovvero a creature spiritualmente vuote che sembrano procedere avanti ineluttabilmente, come automi telecomandati, dando vita a una sensazione di soffocamento; Munch, in particolare, enfatizza questo senso di oppressione tagliando tutte le figure all'altezza del petto, in modo che avanzando sembrano travolgere lo spettatore insieme a loro. Di umano, a questi personaggi, \u00e8 rimasto solamente l'abbigliamento, che si compone di eleganti cilindri neri per gli uomini e gli eccentrici cappellini \"\u00e0 la page\" per le signore.\nAnticipando il tema dei morti viventi, e mostrandosi sensibile ai \"pi\u00e8ce\" di Ibsen e Strindberg, Munch tramuta il piacevole rito del passeggio in un'accusa all'alienazione e allo spaesamento dell'umanit\u00e0 nella societ\u00e0 moderna. Munch rivolge questa feroce critica non solo ai singoli personaggi (ormai ridotti a un'unica, compatta falange), bens\u00ec anche alle istituzioni: sullo sfondo si erge con fare intimidatorio il municipio, illuminato da una luce inizialmente gialla, che tramuta le finestre in occhi luminescenti che sembrano controllare che tutto vada secondo gli schemi previsti dalle convenzioni borghesi. A destra del municipio si eleva minacciosamente un'escrescenza nerastra (secondo alcuni un cipresso), mentre a sinistra \u00e8 presente una schiera di abitazioni, del tutto simile a quelle \u00abcase mostruose / dalle cento e cento occhiaie\u00bb cantate da Gabriele D'Annunzio.\nAlla vacuit\u00e0 dei borghesi - che sembrano partecipare a un funerale, pi\u00f9 che passeggiare - si contrappone la figura che si incammina sulla destra in direzione opposta. Non possiamo dire quale sia il volto di quest'esile ombra, ma nonostante questo sappiamo con certezza che \u00e8 pi\u00f9 umano delle figure cadaveriche e svuotate che passeggiano sul marciapiede. Quest'uomo rema controcorrente e non si cura della massa, dalla quale non viene compreso; probabilmente \u00e8 lo stesso Munch che si ritrae nell'atto di allontanarsi dai borghesi, continuando tuttavia a rimanere nel campo visivo dell'opera, come se fosse suo malgrado imprigionato in quel mondo che tanto lo spaventa."}
{"id": "1080578", "revid": "1522738", "url": "https://it.wikipedia.org/wiki?curid=1080578", "title": "Sterlina di Jersey", "text": "La sterlina di Jersey \u00e8 la valuta emessa dal Baliato di Jersey, che \u00e8 in unione monetaria con il Regno Unito. La sterlina di Jersey non \u00e8 una valuta separata, ma \u00e8 un'emissione di banconote e monete da parte dello Stato di Jersey in sterline, in modo simile a quanto avviene in Scozia o nell'Irlanda del Nord. La valuta pu\u00f2 essere cambiata alla pari con altre sterline del Regno Unito.\nPer questa ragione, il codice ISO 4217 non include una combinazione di caratteri diversa per la sterlina di Jersey, ma quando \u00e8 necessario distinguere le due valute viene utilizzata la sigla JEP.\nSia le banconote di Jersey che quelle emesse dalla Banca d'Inghilterra hanno corso legale a Jersey e possono circolare insieme, come anche la sterlina di Guernsey e le banconote scozzesi. Viceversa, le banconote di Jersey non hanno corso legale in Inghilterra, Scozia e Galles, mentre le monete di Jersey circolano liberamente nel Regno Unito avendo la stessa forma delle monete inglesi.\nStoria.\nLa livre tournois era usata come valuta legale a Jersey da secoli, ma fu abolita durante il periodo della rivoluzione francese. Anche se le monete non erano pi\u00f9 coniate, rimasero in corso legale a Jersey fino al 1837, quando le difficolt\u00e0 nei commerci e nei pagamenti obbligarono all'adozione della sterlina come valuta legale. La livre tournois circol\u00f2 ufficialmente insieme alla valuta britannica fino al 1834, quando il Consiglio adott\u00f2 la sterlina come unica valuta ufficiale di Jersey; la ex valuta continu\u00f2 comunque a circolare in forma non ufficiale. Il tasso di cambio tra le due valute era 1 livre 4 sous = 1 scellino (1 sou = \u00bd penny) durante il XVIII secolo, ma cambi\u00f2 in 1 livre 6 sous = 1 scellino all'inizio del XIX secolo. Siccome i sous francesi rimasero le principali monete diffuse, quando fu introdotto un nuovo conio in rame nel 1841, fu basato su un valore del penny pari a 1/13 dello scellino, l'equivalente di 2 sous. Le monete erano coniate nei tagli da 1/13, 1/26 e 1/52 di scellino.\nNel 1867 le monete in rame furono sostituite da monete in bronzo.\nNel 1877 fu introdotto un penny pari a 1/12 di scellino, ma le denominazioni continuarono a essere scritte come frazioni dello scellino; infatti la moneta da 3 pence emessa nel 1957 portava la scritta \"un quarto di scellino\".\nFino al 1831 emettevano banconote un gran numero di istituzioni e anche di privati cittadini. Stampavano banconote de parrocchie di Jersey, come anche la Vingtaine de la Ville. La legislazione del 1831 tent\u00f2 di regolare l'emissione, ma le parrocchie e la Vingtaine de la Ville furono esentate dai provvedimenti.\nDurante l'occupazione tedesca nella seconda guerra mondiale, fu stampata una serie di banconote disegnate da Edmund Blampied.\nInsieme al resto delle isole britanniche, Jersey decimalizz\u00f2 la propria valuta nel 1971 (Decimal Day), e inizi\u00f2 a emettere una serie di monete da \u00bdp to 50p. Le monete da 1 e 2 sterline seguirono poi.\nMonete.\nLe monete di Jersey mostrano il profilo della regina Elisabetta II sul fronte, con i seguenti disegni sul retro:\nLe monete vengono coniate, ma sono meno utilizzate delle banconote. I disegni sul retro delle monete di Jersey includono anche le 12 parrocchie e navi storiche costruite sull'isola. Il motto scritto sul lato delle monete \u00e8 \"Insula Caesarea\" (in latino; la traduzione \u00e8 \"Isola di Jersey\"). Sono coniate anche le monete da due sterline, ma in piccole quantit\u00e0 che si incontrano raramente.\nBanconote dello stato di Jersey.\nLe attuali banconote ritraggono la Regina Elisabetta II sul fronte e vari paesaggi di Jersey o fatti della storia sul retro. La filigrana rappresenta una mucca di Jersey."}
{"id": "1080579", "revid": "339392", "url": "https://it.wikipedia.org/wiki?curid=1080579", "title": "Ringl\u00f2", "text": ""}
{"id": "1080580", "revid": "124357054", "url": "https://it.wikipedia.org/wiki?curid=1080580", "title": "Norberto di Pr\u00e9montr\u00e9", "text": "Nel 1126 venne eletto arcivescovo di Magdeburgo. Benefici\u00f2 di una canonizzazione equipollente nel 1582: nella Chiesa cattolica la sua memoria si celebra il 6 giugno.\nBiografia.\nNato a Gennep, ma cresciuto a Xanten, sulla riva del Reno, fu figlio di Eriberto, conte di Gennep, in relazione con la corte di Germania e con la casa di Lorena.\nOrdinato suddiacono, Norberto fu nominato canonico di Xanten e frequent\u00f2 la corte dell'arcivescovo di Colonia, Federico, che nel 1112 lo aveva ordinato sacerdote, e successivamente quella dell'imperatore Enrico V, del quale fu confessore.\nNel 1115, in segno di ringraziamento per essere scampato a un grave pericolo, Norberto fond\u00f2 l'abbazia di F\u00fcrstenberg, che lasci\u00f2 insieme con delle terre di sua propriet\u00e0, all'arcivescovo Conone di Preneste ed ai suoi successori Canonici Regolari di Arrouaise e decise di dedicarsi alla predica itinerante. Ottenuta l'autorizzazione da papa Gelasio II, nel novembre del 1118 part\u00ec per la Francia.\nNel concilio di Reims dell'ottobre 1119 chiese il rinnovo dell'autorizzazione a papa Callisto II che sembra non gli fosse rinnovata allo scopo di porre fine a proteste che la sua predicazione, indirizzata anche contro i peccati del clero, aveva suscitato; il vescovo di Laon prefer\u00ec assegnargli una sede stabile: la fondazione di un convento - e di un nuovo Ordine - nella diocesi di Laon, in una valle nella foresta di Coucy, non lontana da Laon, chiamata Pr\u00e9montr\u00e9, in Piccardia.\nUgo di Fosses, Antonio di Nivelles e sette studenti della scuola di Anselmo di Laon furono i suoi primi discepoli nella nuova Abbazia di Pr\u00e9montr\u00e9.\nNorberto guadagn\u00f2 seguaci in Germania, in Francia, in Belgio e anche in Transilvania, fondando priorati a Floreffe, Viviers, Saint-Josse, Ardenne, Cuissy, Laon, Liegi, Anversa, Varlar, Kappenberg, Grosswardein e altrove. I conventi dei premostratensi, che adottarono la regola di sant'Agostino, accolsero inizialmente anche le donne, in edifici separati e osservanti la clausura. Mezzo secolo dopo la morte di Norberto, tuttavia, le donne furono escluse dall'Ordine, una decisione che fu approvata da papa Innocenzo III nel 1198 con la bolla \"De non recipiendis sororibus\".\nNorberto fu nominato arcivescovo di Magdeburgo da papa Onorio II nel 1126. Nello scisma verificatosi a seguito dell'elezione di papa Innocenzo II nel 1130, Norberto appoggi\u00f2 Innocenzo II contro l'antipapa Anacleto II nel grande sinodo dei vescovi tenutosi nell'ottobre 1130 a W\u00fcrzburg. Negli ultimi anni fu cancelliere e consigliere dell'imperatore Lotario II. Mor\u00ec a Magdeburgo e fu sepolto nella locale abbazia norbertina; successivamente, i suoi resti furono trasferiti nell'abbazia norbertina del Monastero di Strahov a Praga dove tuttora riposano. Fu canonizzato da papa Gregorio XIII nel 1582.\nDopo la sua morte, nel 1136 Werner di Steu\u00dflingen, vescovo di M\u00fcnster, che gli era stato molto amico, fond\u00f2 in suo ricordo il monastero doppio di Asbeck.\nLeggende.\nSecondo la leggenda San Norberto avrebbe ingoiato un ragno velenoso caduto nel calice mentre celebrava Messa in una cripta, senza patire danno alcuno."}
{"id": "1080586", "revid": "287204", "url": "https://it.wikipedia.org/wiki?curid=1080586", "title": "Publio Servilio Vatia Isaurico", "text": "Publio Servilio Vatia Isaurico (latino: Publius Servilius Vatia Isauricus) fu il nome di due uomini politici e militari della Repubblica romana:"}
{"id": "1080588", "revid": "60395", "url": "https://it.wikipedia.org/wiki?curid=1080588", "title": "Clitocybe olearia", "text": ""}
{"id": "1080592", "revid": "1862310", "url": "https://it.wikipedia.org/wiki?curid=1080592", "title": "Cultura Indipendenza I", "text": "La cultura Indipendenza I \u00e8 la cultura di un antico popolo della Groenlandia che ha vissuto nella sua parte pi\u00f9 settentrionale (nel territorio dell'ex contea di Avannaa) dal XXIV al XIV secolo a.C. circa; convisse con la cultura Saqqaq (XXV-IX secolo a.C.), che per\u00f2 si insedi\u00f2 nella parte meridionale. Dopo la sua scomparsa, nell'VIII secolo a.C. si stabil\u00ec nella stessa zona la cultura Indipendenza II."}
{"id": "1080593", "revid": "60395", "url": "https://it.wikipedia.org/wiki?curid=1080593", "title": "Pleurotus olearius", "text": ""}
{"id": "1080596", "revid": "60395", "url": "https://it.wikipedia.org/wiki?curid=1080596", "title": "Lepiota caudicina", "text": ""}
{"id": "1080597", "revid": "60395", "url": "https://it.wikipedia.org/wiki?curid=1080597", "title": "Galerina mutabilis", "text": ""}
{"id": "1080598", "revid": "1862310", "url": "https://it.wikipedia.org/wiki?curid=1080598", "title": "Cultura Indipendenza II", "text": "La cultura Indipendenza II \u00e8 la cultura di un antico popolo che visse nell'estrema Groenlandia settentrionale (nel territorio dell'ex contea di Avannaa) tra l'VIII e il I secolo a.C.; questa civilt\u00e0 nacque nella stessa zona della cultura Indipendenza I, caduta sei secoli prima, e convisse con la cultura Dorset della Groenlandia meridionale, che per\u00f2 sorse e decadde leggermente dopo."}
{"id": "1080606", "revid": "3831", "url": "https://it.wikipedia.org/wiki?curid=1080606", "title": "Liceo classico D'Oria", "text": ""}
{"id": "1080609", "revid": "729019", "url": "https://it.wikipedia.org/wiki?curid=1080609", "title": "Battaglia dell'Atlantico (1939-1945)", "text": "La battaglia dell'Atlantico, termine coniato nel 1941 dal primo ministro del Regno Unito Winston Churchill, fu la campagna militare navale e aerea che si protrasse pi\u00f9 a lungo e con maggiore continuit\u00e0 di tutta la seconda guerra mondiale. Cominciata contemporaneamente all'avvio delle ostilit\u00e0, dur\u00f2 fino alla capitolazione della Germania, raggiungendo il suo apice, come tonnellaggio di naviglio affondato, nel periodo tra il 1940 e il 1943.\nAll'inizio della guerra la \"Kriegsmarine\" impieg\u00f2 unit\u00e0 di superficie e sottomarine al fine di limitare il flusso di approvvigionamenti, provenienti dagli Stati Uniti, alla Gran Bretagna e successivamente all'Unione Sovietica attraverso i convogli che attraversavano l'Atlantico, scortati da navi britanniche, canadesi e dopo il 7 dicembre 1941 anche statunitensi; dopo l'entrata in guerra dell'Italia e fino all'8 settembre 1943 alle unit\u00e0 sottomarine tedesche si unirono anche alcuni sommergibili della Regia Marina.\nLe parti in conflitto erano consapevoli dell'importanza della battaglia dell'Atlantico per le sorti della guerra in Europa; il Regno Unito, memore del ruolo giocato dalla guerra sottomarina indiscriminata condotta dalla marina tedesca nel corso della prima guerra mondiale, si impegn\u00f2 al massimo per mantenere le sue vitali comunicazioni marittime e inoltre cerc\u00f2 un maggior coinvolgimento militare statunitense nel sistema dei convogli mentre, sul fronte opposto, Adolf Hitler, pur cosciente dell'importanza della lotta contro il naviglio mercantile del nemico, eman\u00f2 disposizioni al fine di evitare qualsiasi ostilit\u00e0 verso il naviglio statunitense per non fornire pretesti alla potenza americana per entrare direttamente in guerra, disposizioni che in alcune occasioni furono tuttavia disattese.\nLa battaglia conobbe sensibili variazioni di intensit\u00e0, ma, a partire dal 1943, la situazione volse a netto favore degli Alleati, che furono in grado di conquistare il predominio nella guerra di superficie grazie alla loro schiacciante superiorit\u00e0 di mezzi, e anche di contrastare efficacemente, grazie anche all'impiego di strumenti, come il radar e il sonar, e di tattiche nuove, come i pattugliatori navali, le portaerei di scorta e gli aerei a lungo raggio, i raggruppamenti di sommergibili della \"Kriegsmarine\", che, dopo un inizio a loro favorevole e notevoli successi parziali, cominciarono progressivamente a subire grosse perdite fino alla definitiva sconfitta.\nObiettivi strategici.\nLa conduzione della guerra contro i tedeschi richiedeva al Regno Unito un notevole sforzo in termini di materiali e materie prime, che le erano garantite dalle importazioni provenienti dalle colonie d'oltremare e dall'aiuto statunitense. L'affondamento di un'aliquota elevata del tonnellaggio mercantile a disposizione, con conseguente riduzione dell'afflusso di materiali, avrebbe potuto causare gravi problemi alle capacit\u00e0 di resistenza britannica in particolare durante il periodo della guerra (1940-1941) in cui il Regno Unito si trov\u00f2 a resistere da solo contro il Terzo Reich e i suoi alleati.\nNegli anni successivi, con l'ingresso degli Stati Uniti in guerra e le crescenti difficolt\u00e0 del Terzo Reich anche sul fronte sovietico, l'obiettivo difensivo degli Alleati divenne un obiettivo offensivo: impedire agli U-Boot di affondare troppo naviglio permettendo quindi l'afflusso di truppe, armi e materiali per organizzare l'attacco finale alla \"fortezza Europa\" e sconfiggere la Germania. Nonostante il grande impegno e notevoli successi parziali, i tedeschi fallirono nei loro piani in entrambe le fasi della battaglia, non riuscendo a interrompere in modo definitivo le comunicazioni marittime della Gran Bretagna n\u00e9 a impedire la concentrazione di forze nemiche nelle isole britanniche in vista dell'apertura del secondo fronte.\nLe diverse posizioni in materia di guerra sul mare.\nIl commodoro Karl D\u00f6nitz adott\u00f2 una strategia detta \"Rudeltaktik\" (\"tattica della muta\", o \"branco di lupi\" nella terminologia della \"Kriegsmarine\"), secondo la quale gruppi di U-Boot avrebbero sferrato attacchi coordinati a singole navi mercantili o interi convogli in pieno oceano e avrebbero sopraffatto qualunque nave da guerra posta a loro difesa. D\u00f6nitz afferm\u00f2 che per vincere la guerra sarebbero stati necessari trecento sommergibili in grado di operare nell'oceano, con cui promise di \u00abstrangolare\u00bb l'Impero britannico affamando il Regno Unito fino alla resa.\nQuesta strategia, in contrasto con il tradizionale impiego dei sommergibili adottato dalla maggior parte delle altre marine diretto principalmente contro le navi da guerra nemiche, riprendeva in parte le concezioni della marina tedesca durante la prima guerra mondiale; nel 1917 i sommergibili tedeschi avevano sfiorato la vittoria nella prima guerra mondiale, affondando quasi sette milioni di tonnellate di naviglio mercantile. La Gran Bretagna aveva reagito ricorrendo ai convogli e scatenando una durissima guerra antisommergibile che aveva infine costretto nel 1918 gli U-Boot entro i loro porti. Ma dopo la caduta della Francia nel 1940 gli U-Boot non erano pi\u00f9 relegati nelle sole basi tedesche, potendo operare dalle basi di Lorient e Saint-Nazaire, e il Regno Unito era privo di aerei da pattugliamento dotati di autonomia sufficiente a coprire le vastit\u00e0 degli oceani. Per molto tempo la Gran Bretagna si affid\u00f2 solamente all'idrovolante quadrimotore Short Sunderland con 600 miglia di autonomia, ma gli esemplari a disposizione erano comunque troppo pochi e questi velivoli, in ogni caso, non avevano le capacit\u00e0 offensive proprie di un bombardiere a lungo raggio che, del resto, all'inizio della battaglia non era neanche disponibile.\nL'Impero giapponese aveva applicato la dottrina classica di guerra navale che riteneva sufficiente la disponibilit\u00e0 di una potente flotta di superficie basata sulla velocit\u00e0 e sulla potenza di fuoco, e non utilizz\u00f2 mai i sommergibili per attacchi ai porti o ai convogli, venendo alla fine sconfitto anche a causa della quasi totale distruzione del suo naviglio mercantile proprio da parte degli efficaci sommergibili statunitensi impiegati dal loro comandante ammiraglio Charles A. Lockwood prevalentemente per interrompere le comunicazioni marittime tra i vari settori dell'immenso territorio occupato dal Sol Levante.\nAnche nella \"Kriegsmarine\" era diffusa questa opinione e l'ammiraglio Erich Raeder riusc\u00ec con le sue pressioni su Hitler a utilizzare i fondi per la costruzione di grandi navi da guerra attraverso il Piano Z, nonostante il dissenso di D\u00f6nitz. Anche gli statunitensi inizialmente avevano poca fiducia nei sommergibili, a causa dei vari incidenti succedutisi negli anni venti e trenta e ritenevano, applicando le teorie di Alfred Mahan, che il confronto con la flotta giapponese sarebbe avvenuto tra squadre di superficie; nondimeno, alla met\u00e0 degli anni trenta avevano effettuato alcune esercitazioni per verificare il funzionamento di apparecchiature di rilevamento subacqueo.\nPrima della guerra, l'arma antisommergibile principale della marina inglese era una nave di pattugliamento armata di idrofoni, una piccola mitragliatrice e bombe di profondit\u00e0. La \"Royal Navy\", come la maggior parte delle marine, non considerava i sommergibili una minaccia reale e lo sviluppo delle armi antisommergibile negli anni venti e trenta non ebbero un grande impulso. Venne comunque effettuato uno sforzo di ricerca che port\u00f2 allo sviluppo dell'ASDIC, fondamentale nella sua capacit\u00e0 di rilevare le minacce subacquee. Inoltre erano presenti restrizioni nel trattato di Versailles e nel diritto di guerra internazionale nell'attaccare navi passeggeri, anche con unit\u00e0 subacquee, e le armi sottomarine erano considerate armi di difesa. Anche se i cacciatorpediniere possedevano bombe di profondit\u00e0, era opinione comune che queste navi dovessero essere utilizzate all'interno di flotte e non nel pattugliamento delle coste, compito a cui i marinai non venivano addestrati estensivamente.\nLe tattiche dei convogli e dei branchi di lupi.\nLa Gran Bretagna, sulla base dell'esperienza maturata durante la prima guerra mondiale, adott\u00f2 immediatamente, per garantire il proprio vitale sostentamento, la tattica dei convogli, ossia gruppi numerosi di naviglio mercantile protetti da aerei, laddove il raggio di azione lo consentiva o fossero disponibili portaerei di scorta, e da unit\u00e0 navali militari di scorta dotate di armamento antisommergibile. Il numero di navi che costituivano un convoglio era indefinito e variabile ma, per consentirne efficacemente la protezione, il numero minimo era stimato intorno alle 30 imbarcazioni fino a raggiungere un massimo di 100.\nAnalogamente a quanto avvenne nel primo conflitto mondiale la \"Kriegsmarine\" utilizz\u00f2 i sommergibili come arma contro i convogli britannici ma, diversamente da quanto accaduto in precedenza, l'ammiraglio Karl D\u00f6nitz, comandante supremo della flotta sottomarina della \"Kriegsmarine\" succeduto a Raeder nel 1942, escogit\u00f2 una nuova strategia che consisteva nel diverso utilizzo della tattica di attacco dei sommergibili, grazie al pi\u00f9 grande colpo messo a segno dai servizi segreti tedeschi in tutta la guerra. Il \"B-Dienst\" (\"Beobachter-Dienst\" - Servizio Informazioni Radio della marina), infatti, poteva leggere i codici navali britannici, in special modo quelli della marina mercantile; D\u00f6nitz era in grado quindi di seguire i convogli a partire dalla loro costituzione nei porti fino al momento dello scarico delle navi superstiti. Utilizzando una rete di comunicazioni via radio e le macchine codificatrici Enigma, l'ammiraglio controllava personalmente i movimenti della sua flotta e non appena avuta notizia di un nuovo convoglio, distaccava uno o due sommergibili con l'ordine di seguirlo e mantenere il contatto in attesa della mossa successiva.\nQuesta mossa consisteva nel far convergere altri U-Boot in un punto dell'oceano. D\u00f6nitz sostitu\u00ec il solitario predatore della prima guerra mondiale, che aspettava passivamente l'avvicinarsi di un bersaglio, con un aggressivo \"branco di lupi\", una dozzina di sommergibili che si sarebbero diretti verso il convoglio per effettuare un assalto coordinato. I sommergibili dovevano agire di notte navigando in superficie per eludere il temuto ASDIC. Dal canto loro i britannici svilupparono l'apparecchiatura di rilevazione direzionale sulle alte frequenze HF/DF soprannominata \"Huff-Duff\", che calcolava la posizione dei sommergibili tedeschi intercettandone le emissioni radio e rilevandone le posizione per triangolazione.\n\u00c8 importante ricordare che D\u00f6nitz arriv\u00f2 vicino alla vittoria con un quinto dei 300 sommergibili che riteneva indispensabili all'inizio del conflitto, di queste solo 36 unit\u00e0 erano oceaniche mentre le altre erano di tipo costiero, tuttavia l'ammiraglio and\u00f2 relativamente vicino all'obiettivo di affondare 700\u00a0000 tonnellate di naviglio Alleato al mese, pi\u00f9 di quanto gli Alleati potessero costruire e giudicato sufficiente a strangolare l'Inghilterra.\nLe mine.\nAll'inizio della guerra un'arma molto efficace per i tedeschi erano le mine navali. Era stata sviluppata una generazione di mine magnetiche che, a differenza delle mine da contatto che dovevano toccare fisicamente il bersaglio per detonare, esplodevano rilevando le variazioni di campo magnetico dovute al transito nelle loro vicinanze di una nave. Queste mine vennero inizialmente poste lungo le coste inglesi in prossimit\u00e0 di porti ed estuari, causando gravi danni al naviglio mercantile, fino a che nel novembre 1939 un esemplare di esse fu recuperato intatto e studiato attentamente. A seguito di tali studi le navi alleate vennero sottoposte alla procedura di \"degaussing\", che attraverso intense correnti elettriche riduceva il campo magnetico del battello a livelli tali da non poter essere rilevato dalle mine. L'efficacia del trattamento era di alcuni mesi, trascorsi i quali il processo andava ripetuto. Il tasso di perdite cal\u00f2 drasticamente. Le successive mine a pressione, il cui sensore andava tarato periodicamente, furono dispiegate ben dopo, quando i tedeschi furono sicuri che la tecnologia delle mine magnetiche era stata superata, ma erano legate a una ritaratura periodica e quindi non potevano essere impiegate che in acque sotto controllo amico.\nMisure antisommergibile.\nASDIC.\nLa marina inglese e quella tedesca considerarono, nel periodo tra le due guerre, il sommergibile un'arma superata, soprattutto dopo l'avvento del dispositivo di rilevazione acustica detto \"ASDIC\" (\"Anti-Submarine Detection Investigation Committee\"), noto oggi come \"sonar\", sviluppato dai britannici e in grado di rilevare un oggetto sott'acqua attraverso la riflessione di onde sonore. Ci\u00f2 costitu\u00ec un indubbio vantaggio rispetto alla prima guerra mondiale quando, per il rilevamento dei sommergibili, erano utilizzati dei semplici idrofoni.\nIl sistema ASDIC era composto da un trasduttore, contenuto in una cupola sotto la nave, che inviava onde acustiche che tornavano all'origine se riflesse da un oggetto sommerso, posto a una distanza massima di circa 2\u00a0700\u00a0m. La cupola poteva essere fissa, come nell'apparato \"Type 123\" installato sulle corvette della classe \"Flower\" o retrattile come in alcune navi, come il cacciatorpediniere HMS \"Campbeltown\", dotato di un ASDIC \"Type 124\". Dall'eco veniva ricavata la direzione e la distanza dell'oggetto ma falsi segnali potevano essere generati dalle differenze di temperatura dell'acqua, correnti, banchi di pesci (Strato riflettente profondo), e inoltre l'ASDIC era efficace solo a velocit\u00e0 inferiori ai 15 nodi (28\u00a0km/h), poich\u00e9 a velocit\u00e0 superiori il rumore della nave avrebbe coperto gli echi.\nIl sistema ASDIC soffriva di alcuni limiti: gli U-Boot potevano scendere a profondit\u00e0 maggiori rispetto ai mezzi britannici e statunitensi, oltre i 700\u00a0ft, pari a 210\u00a0m, oltre le capacit\u00e0 delle bombe di profondit\u00e0 britanniche, che potevano raggiungere i 350\u00a0ft, circa 100\u00a0m, e l'esplosione di una bomba di profondit\u00e0, inoltre, creava disturbi che rendevano molto difficile la riacquisizione del contatto nemico in caso di fallimento del primo attacco; \u00e8 da rilevare inoltre che il sistema non godeva della fiducia delle marine alleate e la \"Royal Navy\" cominci\u00f2 la guerra con un numero insufficiente di cacciatorpediniere e di ufficiali esperti in armi antisommergibili. La situazione nel comando costiero della \"Royal Air Force\" era ancora pi\u00f9 grave, poich\u00e9 gli aerei da ricognizione non possedevano adeguata autonomia per il pattugliamento e non erano ancora state valutate le conseguenze che la scoperta del radar avrebbe avuto nella guerra sul mare.\nAnche altre marine cominciarono a sperimentare i primi modelli di ASDIC quando alcune unit\u00e0, corvette ma anche pescherecci armati, vennero equipaggiati con personale non inglese, o apparati vennero installati su navi alleate, come il cacciatorpediniere olandese \"Isaac Sweers\".\nNavi CAM.\nLa prima e pi\u00f9 radicale contromisura alleata fu l'introduzione delle \"CAM ship\" (\"Catapult-Aircraft-Merchantman\"), ovvero navi mercantili dalla prua delle quali un razzo a combustibile solido proiettava in aria un Sea Hurricane allo scopo di allontanare e contrastare gli aerei nemici. Il pilota avrebbe poi ammarato il pi\u00f9 vicino possibile a navi amiche sperando di sopravvivere all'acqua gelida quel tanto che bastava per essere tratto in salvo; trentacinque mercantili vennero modificati come \"CAM ship\", e il primo successo arriv\u00f2 il 3 agosto 1941 quando il tenente R.H.W. Everett fu lanciato dalla HMS \"Maupin\" e abbatt\u00e9 un Focke-Wulf Fw 200 \"Condor\", quadrimotore a lungo raggio soprannominato \"flagello dell'Atlantico\", che minacciava un convoglio. Fino al 1942 altri cinque Condor caddero sotto i colpi dei Sea Hurricane.\nMa l'Atlantico continuava a essere troppo vasto per essere coperto completamente, cos\u00ec per chiudere gli ultimi buchi nella sorveglianza delle rotte oceaniche venne affiancato al Boeing B-17 il Consolidated B-24 Liberator assegnato al \"Coastal Command\" (Comando Costiero) inglese nel ruolo di bombardiere e di ricognitore VLR (\"Very Long Range\"), ruolo che svolgeva potendo trasportare ventiquattro bombe di profondit\u00e0. Gli aerei tedeschi, in particolare i Condor, scomparvero gradualmente dalla campagna in seguito alla crescente forza del \"Coastal Command\" e della forza aerea americana e canadese che copr\u00ec i buchi nel Nord Atlantico specialmente a sud della Groenlandia.\nIndividuazione ad alta frequenza e cifratura Enigma.\nUno degli sviluppi tecnici pi\u00f9 importanti fu l'equipaggiamento HF/DF (\"High-Frequency/Direction-Finding\") soprannominato \"Huff-Duff\" che fu introdotto gradualmente nelle navi di supporto pi\u00f9 grandi. L'HF/DF permetteva all'operatore di individuare la provenienza di una trasmissione anche se il messaggio non poteva essere decifrato. Poich\u00e9 la tattica dei gruppi di U-Boot prevedeva un rapporto radio sulla posizione di un convoglio era possibile rilevare un gruppo grazie a tale trasmissione. Un cacciatorpediniere poteva avvicinarsi alla posizione della trasmissione per attaccare il sommergibile, oppure costringerlo a immergersi, impedendo un attacco coordinato al convoglio. La presenza di due navi equipaggiate con l'HF/DF in un convoglio, permetteva infatti di triangolare la posizione esatta di un sommergibile. I britannici fecero largo uso anche di stazioni HF/DF in modo da mantenere i convogli aggiornati con le posizioni dei sommergibili attorno a loro in ogni momento.\nLa tecnologia radio su cui era basato l'HF/DF era ben compresa da entrambe le parti in conflitto, ma la tecnologia precedente alla guerra utilizzava antenne da ruotare manualmente, compito molto delicato e che richiedeva tempo prima di fornire risultati accurati. Gli operatori radio degli U-Boot, consapevoli di queste limitazioni, si consideravano al sicuro se i messaggi erano corti. I britannici tuttavia svilupparono un sistema basato su un oscilloscopio che permetteva all'operatore di orientare l'antenna verso la sorgente nemica anche in presenza di messaggi molto brevi. Il successo dei britannici ebbe un contributo decisivo nella seconda met\u00e0 del 1941 dalla forzatura del sistema di cifratura Enigma. I gruppi di sommergibili si affidavano alle comunicazioni radio, ipotizzando che il codice Enigma non potesse essere decifrato dagli Alleati e che i messaggi brevi non potessero essere triangolati con sufficiente accuratezza da mettere in pericolo l'U-Boot che stava trasmettendo. Entrambe le ipotesi si rivelarono errate. Nell'estate e nell'autunno 1941, la combinazione delle due tecniche permise ai britannici di ricavare le informazioni sulle linee di pattugliamento nemiche, permettendo cos\u00ec ai convogli di cambiare rotta per evitarli.\nLe forze in campo.\nAsse.\nLa \"Kriegsmarine\", a seguito del trattato di Versailles, era stata costretta a limitare il dislocamento complessivo delle sue unit\u00e0 navali a 100\u00a0000 tonnellate, gli fu proibito di possedere unit\u00e0 subacquee e gli fu concesso un massimo di sei navi da battaglia di stazza inferiore alle 10\u00a0000 tonnellate; per ovviare a quest'ultima limitazione aveva fatto ricorso alla costruzione delle cosiddette \"corazzate tascabili\" ovvero incrociatori della classe Deutschland, di piccola stazza ma con una grande potenza di fuoco. In seguito, a partire dal 1935, queste restrizioni furono modificate in modo tale che le forze navali di superficie complessive tedesche non superassero il 35% di quelle britanniche, e fermo restando questo limite, i sommergibili potevano essere costruiti per un tonnellaggio complessivo equivalente a quello dei paesi del Commonwealth.\nCos\u00ec gi\u00e0 nel 1938 venivano varate la \"Gneisenau\" e la \"Scharnhorst\" e l'anno successivo la \"Tirpitz\" e la \"Bismarck\", di ben 40\u00a0000 tonnellate di dislocamento, ma la vera forza della \"Kriegsmarine\" non risiedeva nelle unit\u00e0 di superficie ma negli U-Boot. Altre unit\u00e0 schierate dai tedeschi erano le navi corsare, mercantili dotati di armamento relativamente pesante come siluri e cannoni da 150\u00a0mm, che inflissero gravi danni al traffico mercantile Alleato isolato, soprattutto nelle prime fasi della battaglia. Queste navi, classificate come incrociatori ausiliari, rifornivano anche i sommergibili che operavano a grande distanza dalle loro basi e, tra le pi\u00f9 famose, vi furono l\"Atlantis\", la \"Pinguin\" e la \"Kormoran\", che affond\u00f2 l'incrociatore australiano \"Sydney\", venendo a sua volta affondata dalla nave Alleata.\nI sommergibili italiani furono dispiegati nell'Atlantico a partire dal giugno 1940 presso la base di Bordeaux, chiamata BETASOM, dove ne arrivarono 32; questi erano tuttavia concettualmente superati, pi\u00f9 grossi e meno manovrabili di quelli tedeschi e il loro apporto alla battaglia fu marginale, ma, a partire dal 1942, i risultati per sommergibile furono paragonabili a quelli di un U-Boot. Dal 1942 le unit\u00e0 stazionate a Bordeaux furono ridotte a 11 e, nel 1943, al momento dell'armistizio, le unit\u00e0 che si trovavano nella base francese erano solamente 6 e furono reimpiegate dai tedeschi. Lo scarso successo delle unit\u00e0 italiane fu principalmente da imputarsi allo scenario radicalmente diverso da quello del Mediterraneo per il quale gli equipaggi italiani erano stati preparati. Tra le unit\u00e0 pi\u00f9 importanti messe in servizio dalla marina italiana, spicc\u00f2 la classe \"Archimede\" con le sue 4 unit\u00e0, trasferite nel corso della guerra a Bordeaux dal Mar Rosso.\nAlleati.\nLa \"Royal Navy\" disponeva essenzialmente di una flotta di superficie che era la maggiore del mondo per tonnellaggio e tra le pi\u00f9 avanzate dell'epoca per tecnologia. Nonostante ci\u00f2 nei primi anni di guerra la forte presenza sottomarina tedesca in Atlantico mise in crisi la \"Navy\" che era a corto di unit\u00e0 di scorta per i convogli. Il Regno Unito pot\u00e9 contare sull'appoggio degli Stati Uniti, che in cambio di basi navali britanniche cedettero agli stessi una cinquantina di obsoleti cacciatorpediniere della classe Wickes. In seguito grazie anche all'introduzione di nuovi strumenti come il sonar e il radar e al maggiore apporto delle marine Alleate, come quella canadese e quella statunitense, e alla decifrazione del codice Enigma con cui gli U-Boot comunicavano, la situazione cominci\u00f2 a volgere nettamente a sfavore della \"Kriegsmarine\".\nGli Alleati utilizzarono anche basi in Groenlandia e in Islanda. La prima, come parte della Danimarca occupata dai tedeschi, ospit\u00f2 alcune stazioni meteorologiche, tra le quali quella di Thule; il tutto avvenne in forza dell'accordo del 9 aprile 1941, \"The Agreement relating to the Defense of Greenland\" firmato a Washington dall'ambasciatore danese Henrik Kauffmann e dal segretario di stato statunitense Cordell Hull, e vennero create a pi\u00f9 riprese sei stazioni meteo, una delle quali gestita da personale danese, che si rivelarono di fondamentale importanza nel fornire le accurate previsioni meteo utilizzate in occasione dello sbarco in Normandia.\nDi fronte al reale rischio di un'occupazione tedesca, le forze britanniche il 10 maggio 1940 sbarcarono a Reykjav\u00edk occupando l'Islanda, ancora possedimento danese, dopo aver gi\u00e0 occupato le isole F\u00e6r \u00d8er il 12 aprile. Nel chiudere il varco di accesso all'Atlantico, l'Islanda divenne una posizione chiave, anche come base di rifornimento navale e aereo. Per necessit\u00e0 tattiche britanniche e per venire incontro alla sensibilit\u00e0 degli islandesi, la forza inglese venne sostituita da un corpo di spedizione statunitense giunto il 7 luglio 1941, e venne anche costruita l'importante base aerea di Keflav\u00edk.\nLo svolgimento della battaglia.\nSettembre 1939 \u2013 maggio 1940: le prime schermaglie.\nNelle fasi iniziali della battaglia le forze britanniche di superficie erano nettamente predominanti, di conseguenza la \"Kriegsmarine\" evit\u00f2 lo scontro diretto con la \"Royal Navy\" per il controllo del mare, puntando principalmente ad affondare il naviglio commerciale nemico, impiegando le navi da battaglia, navi mercantili armate, i sommergibili e gli aerosiluranti. Sebbene avessero cominciato piuttosto tardi a riarmarsi con sommergibili, allo scoppio della guerra i tedeschi ne avevano in totale gi\u00e0 56, solo uno in meno rispetto alla marina da guerra britannica. Di questi, 34 erano del tipo soprannominato \"Anitra del Mare del Nord\", cio\u00e8 non adatti ad affrontare l'Atlantico.\nAlla vigilia dell'invasione della Polonia gran parte delle unit\u00e0 tedesche era gi\u00e0 in mare aperto, 17 U-Boot erano in navigazione nell'Atlantico mentre 14 di tipo costiero erano diretti nel Mare del Nord. Il 3 settembre l\"U-30\" affond\u00f2 la nave di linea SS \"Athenia\" nonostante gli ordini di Hitler di attuare una guerra sottomarina conforme alle convenzione dell'Aia. La SS \"Athenia\" era una nave passeggeri, e il comandante dell\"U-30\" giustific\u00f2 la sua azione affermando di aver creduto che la nave fosse in realt\u00e0 un mercantile armato. Poche ore dopo la dichiarazione di guerra con il Regno Unito, unit\u00e0 tedesche erano gi\u00e0 pienamente operative a 250 miglia a nord-ovest dalle coste irlandesi. Il 17 settembre l\"U-29\" silur\u00f2 l'HMS \"Courageous\", tre giorni prima la portaerei \"Ark Royal\" era sfuggita per poco ai siluri dell\"U-39\" che tuttavia fu prontamente attaccato e affondato dai cacciatorpediniere di scorta, ma da quel momento in poi le portaerei di squadra non furono pi\u00f9 impiegate nella caccia ai sommergibili.\nNella notte fra il 13 e il 14 ottobre l\"U-47\", del tenente di vascello G\u00fcnther Prien affond\u00f2 nella rada di Scapa Flow la nave da battaglia \"Royal Oak\", inducendo i britannici ad abbandonare la loro base principale in attesa di migliori installazioni difensive. Sempre nei primi mesi gli U-Boot riportarono notevoli successi, con 41 navi Alleate o neutrali affondate per un totale di 154\u00a0000 tonnellate nel solo mese di settembre, numero che crebbe alla fine dell'anno a 114 navi affondate per 420\u00a0000 tonnellate.\nLa crociera dell\"Admiral Graf Spee\".\nNel primo periodo del conflitto si distinse la corazzata tascabile tedesca \"Admiral Graf Spee\" che, operando prevalentemente al largo delle coste del Sudamerica e dell'Africa meridionale, nei primi tre mesi di guerra riusc\u00ec ad affondare nove mercantili nemici per un totale di 50\u00a0147 tonnellate di stazza lorda; l'unit\u00e0 tedesca, al comando del capitano di vascello Hans Langsdorff, ricevette l'autorizzazione ad attaccare i convogli navali britannici il 3 settembre del 1939, giorno della dichiarazione di guerra alla Germania da parte del Regno Unito e della Francia, e, seguita a distanza dalla nave appoggio \"Altmark\", si tramut\u00f2, durante la sua crociera, in nave corsara, adottando una serie di misure per camuffare la propria identit\u00e0 e la propria struttura allo scopo di confondere e di sorprendere il nemico.\nSoltanto il 13 dicembre la squadra navale britannica del commodoro Henry Harwood, composta dall'incrociatore pesante \"Exeter\" e dagli incrociatori leggeri \"Ajax\" e \"Achilles\", riusc\u00ec a individuare la nave tedesca, attaccandola e danneggiandola durante la battaglia del R\u00edo de la Plata costringendola ad allontanarsi dietro una cortina fumogena, facendo rotta verso il porto neutrale di Montevideo, dove, in base alle convenzioni internazionali, poteva sostare per un massimo di 72 ore. Verso la mezzanotte del 13 dicembre 1939 la \"Graaf Spee\" entr\u00f2 in porto, sbarc\u00f2 i feriti ed effettu\u00f2 le riparazioni pi\u00f9 urgenti. Nonostante le pressioni dell'ambasciatore tedesco a Montevideo il termine delle 72 ore non fu prorogato e allo scadere di tale termine la nave tedesca fu costretta a lasciare il porto dirigendosi verso il limite delle acque territoriali, dove la attendevano gli incrociatori britannici di Harwood.\nIl comandante tedesco aveva tre prospettive possibili: autoaffondare la nave, accettare battaglia (tentando nel caso di raggiungere il porto neutrale, ma certamente pi\u00f9 indulgente a livello diplomatico, di Buenos Aires), o chiedere l'internamento in Uruguay; Hitler respinse tassativamente l'ipotesi di internamento e Langsdorff, intendendo salvare la vita agli uomini del suo equipaggio decise di autoaffondare la nave. Alle 20:50 del 17 dicembre, appena giunta all'estuario del Rio della Plata, la \"Graf Spee\" si autoaffond\u00f2, mentre due giorni dopo a Buenos Aires il capitano Langsdorff si tolse la vita; si concluse cos\u00ec una caccia iniziata il 30 settembre.\nIl casus belli con la Norvegia.\nLa \"Altmark\", comandata da Heinrich Dau, segu\u00ec la corazzata tascabile \"Admiral Graf Spee\" come nave appoggio nella sua crociera e il 1\u00ba settembre si accost\u00f2 per la prima volta a essa per rifornirla secondo un appuntamento prestabilito, operazione che avrebbe ripetuto pi\u00f9 volte fino al 17 dicembre quando, imbarcati gli ultimi prigionieri catturati dalla \"Graf Spee\", si diresse verso la Germania. Essa fu avvistata il 14 gennaio da un ricognitore inglese e il Primo Lord dell'Ammiragliato, nonch\u00e9 futuro primo ministro del Regno Unito, Winston Churchill dette immediatamente ordine a una squadra di cacciatorpediniere di uscire alla sua ricerca, per intercettarla e affondarla. La squadra, comandata dal capitano Philip Vian, che si trovava a bordo dell'HMS \"Cossack\", segu\u00ec la rotta presunta dell\"Altmark\", raggiungendola il 16 febbraio nei pressi del limite delle acque territoriali della Norvegia, paese ancora neutrale, proprio mentre l\"Altmark\" si dirigeva all'interno del J\u00f8ssingfjord.\nChurchill, venuto a conoscenza che a bordo della nave tedesca si trovavano i prigionieri britannici catturati a seguito degli affondamenti dovuti all'attivit\u00e0 della \"Graf Spee\", dette l'ordine di abbordare la nave tedesca e, dopo un breve scontro che caus\u00f2 sette morti e altrettanti feriti tra i tedeschi, e nessuna vittima tra i britannici, i 299 prigionieri inglesi vennero liberati. Il Governo norvegese protest\u00f2 formalmente presso quello britannico a causa della violazione delle proprie acque territoriali, ma venne accusato a sua volta di avere un atteggiamento \u00abmiope\u00bb nei confronti della Germania; Hitler viceversa accus\u00f2 la Norvegia di connivenza con gli inglesi e questo lo indusse a dare inizio ai preparativi dell'operazione Weser\u00fcbung, ossia l'attacco alla Danimarca e alla Norvegia, che prese il via il 9 aprile 1940.\nL'inadeguatezza dei siluri tedeschi.\nLa campagna di Norvegia port\u00f2 in superficie alcune lacune in merito ai siluri a spoletta magnetica utilizzati dalla \"Kriegsmarine\": nei primi mesi di guerra la portaerei \"Ark Royal\" non era stata affondata perch\u00e9 i tre siluri lanciati dall\"U-39\" erano detonati prematuramente; il sommergibile fu successivamente attaccato dai cacciatorpediniere di scorta che lo affondarono con le cariche di profondit\u00e0, facendone il primo U-Boot affondato durante il conflitto.\nEntro la fine del 1939 il tasso di mancati funzionamenti dei siluri si mantenne al 25% e questo comport\u00f2 il cambio al vertice del Direttorato Siluri della \"Kriegsmarine\"; il problema tuttavia non cess\u00f2, anche dopo il passaggio dai detonatori meccanici a quelli magnetici, e solo nel 1942 le cause dovute ai sensori di profondit\u00e0 difettosi, all'influenza di depositi ferrosi in mare sui detonatori e altri inconvenienti tecnici, furono individuate e rimosse; vari ufficiali vennero mandati alla corte marziale per negligenza, e cos\u00ec si espresse Karl D\u00f6nitz a proposito dei siluri di inizio guerra: \u00abnon credo che mai nella storia della guerra, degli uomini siano stati mandati contro il nemico con armi cos\u00ec inefficaci\u00bb.\nLe conseguenze dell'occupazione della Francia.\nL'occupazione tedesca della Norvegia nell'aprile 1940 e la rapida conquista della Francia fra maggio e giugno, uniti all'ingresso in guerra dell'Italia a fianco della Germania, modific\u00f2 il quadro iniziale delle operazioni nell'Atlantico: a seguito della resa della Francia il Regno Unito perse il suo principale alleato ossia la marina francese che, nel 1940, era la quarta del mondo e solo poche corvette, che svolsero un piccolo ma importante ruolo nella campagna, si unirono alle forze della Francia libera contro la Germania. L'entrata in guerra dell'Italia obblig\u00f2 la Gran Bretagna a rinforzare la sua flotta nel Mediterraneo e destinare numerose unit\u00e0 alla cosiddetta Force H a Gibilterra, per compensare la sopravvenuta mancanza della flotta francese nel Mediterraneo occidentale.\nL'occupazione della Francia permise agli U-Boot un accesso diretto all'Atlantico; essi in precedenza, a causa della bassa profondit\u00e0 e della presenza delle mine nel canale della Manica, erano obbligati a navigare a nord delle isole britanniche per raggiungere l'oceano e le basi a Brest, Lorient e La Pallice a La Rochelle, pi\u00f9 vicine di 720\u00a0km rispetto alle basi tedesche nel Mare del Nord, gli permisero di aumentare notevolmente sia il loro raggio di azione, potendo attaccare convogli situati pi\u00f9 a ovest, sia il tempo di pattugliamento. Nelle basi francesi furono costruiti enormi bunker per i sommergibili, gli \"U-Boot pens\", che costituivano una valida protezione ai bombardamenti Alleati, almeno fino allo sviluppo delle bombe Tallboy.\nUn'altra conseguenza della disponibilit\u00e0 della Germania delle basi in Francia fu lo spostamento dei cacciatorpediniere britannici a protezione non solo delle rotte dei convogli ma anche del canale della Manica, per contenere l'eventuale arrivo di una flottiglia tedesca per l'invasione all'Inghilterra.\nGiugno 1940 - febbraio 1941: \u00abil periodo felice\u00bb.\nIl completamento della campagna di Hitler nell'Europa occidentale e in Norvegia, e la conquista delle preziose basi navali sulla costa occidentale francese, permise ai comandi della marina tedesca di riportare la maggior parte degli U-Boot in azione contro le navi mercantili dirette nel Regno Unito. Quindi proprio mentre il numero di sommergibili tedeschi in pattugliamento nell'Atlantico cresceva, il numero di navi di supporto disponibili per i britannici, dopo l'uscita dal conflitto della Francia, era in diminuzione. Il solo vantaggio per la marina britannica era che le grandi flotte mercantili delle nazioni occupate erano ora sotto il suo controllo. Dopo l'occupazione tedesca della Norvegia e della Danimarca, i britannici occuparono l'Islanda e le Isole F\u00e6r \u00d8er per evitare che cadessero in mani nemiche.\nIn queste circostanze Winston Churchill, divenuto primo ministro il 10 maggio 1940 scrisse per la prima volta al Presidente degli Stati Uniti Franklin Delano Roosevelt per richiedere il prestito di 50 vecchi cacciatorpediniere in cambio della cessione per 99 anni di alcune basi britanniche come Terranova e Labrador, Bermuda e Indie Occidentali. Era un accordo economicamente vantaggioso per gli Stati Uniti, i cui cittadini erano in grande maggioranza contrari all'ingresso in guerra. Il primo di questi cacciatorpediniere fu consegnato agli equipaggi britannici e canadesi a settembre e tutte le navi dovevano essere riarmate e dotate dell'ASDIC. Solo dopo molti mesi le navi furono in grado di contribuire alla campagna.\nAnche i tedeschi richiesero il concorso dei loro alleati. Dall'agosto del 1940 una piccola flotta di sommergibili italiani venne spostata a Bordeaux per attaccare le navi alleate nell'Atlantico. I sottomarini della Regia Marina italiana, progettati per le operazioni nel Mediterraneo, erano meno adatti ai convogli atlantici rispetto ai pi\u00f9 piccoli U-Boot. Tuttavia, negli anni successivi, i 32 sommergibili italiani che operarono nell'oceano Atlantico affondarono 109 navi. Gli italiani ebbero successo nell'utilizzo dei siluri a lenta corsa (SLC), che danneggiarono diverse navi britanniche presso Gibilterra.\nLe prime operazioni degli U-Boot dalle basi francesi furono dei grandi successi, compiuti da abili comandanti che diventarono eroi di guerra in patria come G\u00fcnther Prien dell\"U-47\", Otto Kretschmer dell\"U-99\", Joachim Schepke dell\"U-100\", Engelbert Endrass dell\"U-46\", Viktor Oehrn dell\"U-37\" e Heinrich Bleichrodt dell\"U-48\". Dal giugno all'ottobre del 1940 furono affondate 270 navi alleate: questo periodo venne chiamato dagli equipaggi tedeschi \u00abil periodo felice\u00bb. Nel mese di ottobre 1940 gli U-Boot raggiunsero il livello di rendimento pi\u00f9 elevato di tutta la guerra con 920 tonnellate di naviglio nemico affondato al giorno per ciascuna unit\u00e0 in combattimento.\nIl problema pi\u00f9 grande per i sommergibili tedeschi era costituito dalla ricerca dei convogli nella vastit\u00e0 dell'oceano. I tedeschi avevano pochi aerei a lunghissimo raggio Focke-Wulf 200 situati a Bordeaux e Stavanger per la ricognizione, e gli attriti tra la \"Kriegsmarine\" e la \"Luftwaffe\" non miglioravano la situazione; sicch\u00e9 i mezzi per avvistare i convogli erano spesso gli stessi U-Boot, il cui raggio visuale era piuttosto limitato.\nLa tattica del \"branco di lupi\" (\"Rudeltaktik\") venne utilizzata per la prima volta nel settembre e nell'ottobre del 1940, con effetti devastanti. Il 21 settembre, il convoglio HX-72 di 42 navi mercantili venne attaccato da un gruppo di sottomarini, che affondarono 11 navi e ne danneggiarono due. A ottobre, il convoglio SC-7 fu sopraffatto e perse il 59% del suo tonnellaggio. La battaglia per il convoglio HX-79, qualche giorno dopo, fu ulteriormente grave e termin\u00f2 con la perdita di un quarto delle navi presenti senza che le navi di scorta, costituite da due cacciatorpediniere, quattro corvette e un dragamine, riuscissero ad affondare alcun sommergibile. Infine il 1\u00ba dicembre una muta di dieci sommergibili, sette tedeschi e tre italiani, attaccarono il convoglio HX-90, affondando dieci navi e danneggiandone altre tre. Il successo della tattica di gruppo contro questi convogli incoraggi\u00f2 l'ammiraglio D\u00f6nitz ad adottarla come tattica primaria.\nAnche la \"Luftwaffe\", dal 1940, contribu\u00ec con piccoli gruppi di aerei alla battaglia dell'Atlantico: questi erano principalmente aerei da ricognizione a lungo raggio, inizialmente i Focke-Wulf 200 e successivamente gli Junkers Ju 290. I piloti avevano uno scarso addestramento per gli attacchi contro le navi, nondimeno nei primi due mesi (agosto e settembre 1940) i \"Condor\" affondarono complessivamente circa 90\u00a0000 tonnellate di naviglio e la cifra avrebbe raggiunto le 363\u00a0000 tonnellate nel periodo compreso tra il 1\u00ba agosto 1940 e il 9 febbraio del 1941. Proprio in ragione di questi numeri i Fw 200 vennero definiti da Winston Churchill \u00abil flagello dell'Atlantico\u00bb e solo l'uso delle CAM e delle portaerei di scorta fu una seria interdizione a questi velivoli.\nIncursioni di superficie.\nNonostante i successi, gli U-Boot non ebbero un ruolo esclusivo nella caccia ai convogli del Nord Atlantico poich\u00e9, con l'eccezione di D\u00f6nitz e di pochi altri ufficiali di entrambi gli schieramenti, le navi di superficie erano considerate ancora il mezzo pi\u00f9 efficace; nella prima met\u00e0 del 1940 tuttavia la flotta tedesca, impegnata nell'invasione della Norvegia, non disponeva di unit\u00e0 nella zona ma, dall'inizio dell'estate, un piccolo gruppo di navi da guerra e di incrociatori ausiliari salp\u00f2 dalla Germania diretto verso l'Atlantico e, dopo gli U-Boot e i campi minati, la pi\u00f9 efficace delle armi di cui si avvalsero i tedeschi si dimostr\u00f2 quella dei mercantili convertiti in navi corsare.\nL'efficacia dell'azione delle navi di superficie contro i convogli privi di adeguata protezione fu evidente nell'attacco al convoglio HX-84 che, individuato dall\"Admiral Scheer\", sub\u00ec la perdita di cinque navi e il danneggiamento di un'altra, e solo il sacrificio dell'incrociatore ausiliario di scorta \"Jervis Bay\" evit\u00f2 ulteriori perdite; a causa di questo evento fu sospesa per due settimane la partenza dei convogli nel Nord Atlantico e la flotta britannica fu inviata allo scopo di intercettare la \"Admiral Scheer\"; la ricerca tuttavia non ebbe successo e la \"Scheer\" ricomparve il mese successivo nell'Atlantico del sud.\nNel periodo che intercorse tra la fine del 1940 e i primi mesi del 1941 l'attivit\u00e0 delle navi di superficie tedesche si intensific\u00f2: il giorno di Natale del 1940 l'incrociatore \"Admiral Hipper\" attacc\u00f2 il convoglio WS-5A ma fu indotto ad allontanarsi dall'arrivo degli incrociatori di scorta; l\"Hipper\", il 12 febbraio 1941, individu\u00f2 il convoglio SLS-64, privo di scorta, e affond\u00f2 9 navi su 19, dal gennaio al marzo del 1941 gli incrociatori da battaglia \"Scharnhorst\" e \"Gneisenau\" salparono per colpire i convogli nel quadro dell'operazione Berlin; l'aumento del numero delle navi tedesche nell'Atlantico costrinse la \"Royal Navy\" a fornire navi di scorta al maggior numero di convogli possibile e a febbraio la presenza della vecchia corazzata \"Ramillies\" imped\u00ec l'attacco al convoglio HX-106, mentre, un mese dopo, il convoglio SL-67 fu salvato dalla presenza della nave da battaglia \"Malaya\".\nNel mese di maggio i tedeschi incominciarono il raid pi\u00f9 ambizioso, l'operazione Rhein\u00fcbung: la nuova nave da battaglia \"Bismarck\" e l'incrociatore pesante \"Prinz Eugen\" salparono per attaccare i convogli sulle rotte dell'Atlantico centrale; nonostante il successo nel primo scontro con le navi da battaglia della \"Royal Navy\", durante la caccia che si svilupp\u00f2 nei giorni successivi, la \"Bismarck\" venne affondata, inducendo Hitler a mettere fine alle azioni di superficie delle navi tedesche, le quali ebbero momentaneamente termine con l'operazione Cerberus, il rientro in Germania dello \"Scharnhorst\", della \"Gneisenau\" e del \"Prinz Eugen\", avvenuto nel febbraio 1942. Solo nel dicembre 1942 e nel dicembre 1943 la \"Kriegsmarine\" avrebbe tentato nuove incursioni di superficie contro il naviglio Alleato con risultati disastrosi (fallimento dell'operazione Regenbogen e affondamento dello \"Scharnhorst\").\nLa caccia agli U-Boot.\nPer certi aspetti la battaglia dell'Atlantico cominci\u00f2 con un sostanziale equilibrio fra i contendenti. I tedeschi, per contrasti tra i comandi della marina e per alcune incertezze di Hitler sulle priorit\u00e0 del riarmo, disponevano di un numero assolutamente insufficiente di sommergibili oceanici, mentre i britannici, rassicurati dalla scarsezza di mezzi del nemico e dalla disponibilit\u00e0 di nuove tecniche di rilevamento, sottovalutarono il pericolo, quindi allo scoppio della guerra i primi possedevano pochi sommergibili e i britannici non avevano abbastanza cacciatorpediniere n\u00e9 un efficace sistema di convogli.\nNessuna delle due parti aveva in dotazione un aereo di grande autonomia per il pattugliamento e l'attacco antinave; in un primo tempo i tedeschi adeguarono a tale scopo l'aereo di linea Focke-Wulf Fw 200 \"Condor\", che nonostante i difetti strutturali e la vulnerabilit\u00e0, collabor\u00f2 efficacemente con i sommergibili affondando 363\u00a0000 tonnellate di bastimenti Alleati tra l'agosto 1940 e l'aprile 1941. I britannici dal canto loro utilizzarono per lungo tempo lo Short Sunderland, un eccellente quadrimotore pesantemente armato, ma con autonomia insufficiente a un adeguato pattugliamento oceanico.\nUn consistente aiuto alla caccia agli U-Boot fu dato dal \"Coastal Command\" britannico, che nonostante l'arretratezza tecnica e di mezzi all'inizio del conflitto, divenne velocemente un'arma efficace contro gli attacchi dei sommergibili tedeschi. Dallo scoppio del conflitto al giugno 1941, gli squadroni aerei del \"Coastal Command\" passarono da tre a quaranta, dotati non solo del Sunderland ma anche dei nuovi Lockheed Hudson e Consolidated PBY Catalina che permisero pattugliamenti e azioni antisommergibile sempre pi\u00f9 efficaci.\nMa le battaglie disastrose dell'ottobre del 1940 costrinsero il Regno Unito a rivedere le tattiche. Il principale cambiamento fu l'introduzione di gruppi di scorta permanenti per aumentare la coordinazione e l'efficacia delle navi e degli uomini nelle battaglie. Gli sforzi britannici furono favoriti da un graduale incremento nel numero delle navi di scorta disponibili dovuto all'entrata in servizio dei vecchi cacciatorpediniere statunitensi e delle nuove corvette britanniche e canadesi di classe \"Flower\". Le altre navi disponibili erano equipaggiate dalle forze di Francia libera, Norvegia, Grecia e Paesi Bassi, ma esse costituivano una piccola minoranza rispetto al numero totale.\nInizialmente i nuovi gruppi di supporto consistevano di due o tre cacciatorpediniere e mezza dozzina di corvette, anche se i gruppi erano composti tipicamente da sei navi. Venne rinforzato l'addestramento degli equipaggi e fu allestita una nuova base a Tobermory (Scozia) per preparare le nuove navi di supporto e i loro equipaggi per le necessit\u00e0 delle battaglie sotto lo stretto regime del viceammiraglio Gilber O. Stephenson.\nNel febbraio del 1941, l'ammiragliato spost\u00f2 i quartier generali del \"Western Approaches Command\", il comando che gestiva il settore occidentale delle coste inglesi, da Plymouth a Liverpool per essere a pi\u00f9 stretto contatto e avere un maggior controllo dei convogli atlantici. Venne anche raggiunta una maggiore cooperazione con gli aerei di supporto. Ad aprile l'Ammiragliato prese il controllo degli aerei del \"Coastal Command\". A livello tattico, cominciarono a essere disponibili durante il 1941 nuovi radar a onde corte che potevano individuare gli U-Boot in superficie, oltre a piccole navi e aerei.\nL'impatto di questi cambiamenti cominci\u00f2 a diventare evidente nelle battaglie dei convogli nella primavera del 1941. All'inizio di marzo, Prien nell\"U-47\" non torn\u00f2 dal pattugliamento. Due settimane dopo, nella battaglia del convoglio HX-112, il nuovo 3\u00ba gruppo di scorta costituito da cinque cacciatorpediniere e due corvette tenne a distanza un gruppo di sommergibili. L\"U-100\" venne individuato dal primitivo radar del cacciatorpediniere \"Vanoc\", e affondato. Poco dopo l\"U-99\" venne individuato e affondato. D\u00f6nitz aveva cos\u00ec perso tre ottimi comandanti: Kretschmer, Prien e Schepke.\nL'ammiraglio tedesco decise quindi di muovere i gruppi di sottomarini ancor pi\u00f9 a occidente, per cercare di colpire i convogli prima che questi si unissero alle navi di supporto. La nuova strategia venne premiata all'inizio di aprile quando un gruppo di otto U-Boot disposti in linea di pattugliamento individu\u00f2 il convoglio SC-26 senza la scorta. Vennero affondate dieci navi delle quali sei nel primo giorno (prima dell'arrivo della scorta) e l'incrociatore ausiliario AMC \"Worcestershire\" venne silurato; dopo l'arrivo della scorta quattro U-Boot continuano l'attacco, con successo, anche se l\"U-76\" fu intercettato e affondato dalla HMS \"Wolverine\".\nIl 9 maggio il cacciatorpediniere britannico \"Bulldog\" cattur\u00f2 l\"U-110\" in quella che venne ribattezzata operazione Primrose e recuper\u00f2 una macchina Enigma completamente intatta. Assieme ad altri recuperi analoghi, fu quindi possibile per gli Alleati la codifica dei codici cifrati tedeschi. La macchina venne portata a Bletchley Park, e grazie a persone come Tommy Flowers e Alan Turing i britannici riuscirono a decifrare i segnali tedeschi per qualche mese, finch\u00e9 Enigma non venne migliorata. Questo evento, incidentalmente, forn\u00ec una spinta allo sviluppo di uno dei primi dispositivi elettronici programmabili, il computer \"Colossus\".\nLa legge affitti e prestiti.\nIl Regno Unito dipendeva dalla sua marina mercantile per l'approvvigionamento di cibo e di altre materie prime e materiali bellici essenziali per il sostentamento della popolazione e per il proseguimento dello sforzo bellico, e gli scambi commerciali avvenivano con gli Stati Uniti e con i possedimenti coloniali che l'Impero britannico controllava nelle varie parti del mondo. Durante il primo conflitto mondiale erano stati compiuti grandi sforzi per proteggere questo collegamento vitale in quanto la Germania aveva seriamente minacciato di interrompere, con l'adozione della guerra sottomarina indiscriminata, le comunicazioni marittime, con conseguente concreta possibilit\u00e0 per il Regno Unito di essere sconfitto.\nAllo scoppio della seconda guerra mondiale Hitler riprese questa strategia e, analogamente a quanto accaduto nel conflitto 1914-1918, furono disposte operazioni navali di superficie e sottomarine, al fine di ritentare il blocco della Gran Bretagna che, dopo l'inizio delle ostilit\u00e0, aveva incominciato a ricevere aiuti dagli Stati Uniti, grandemente potenziati dopo la decisione del Presidente Franklin Delano Roosevelt di promulgare il \"Lend-Lease\", o \"legge affitti e prestiti\", l'11 marzo 1941, secondo il quale gli Stati Uniti sarebbero divenuti \"l'arsenale della democrazia\"; qualche mese pi\u00f9 tardi Roosevelt sottoscrisse un'intesa con Churchill, denominata Carta Atlantica, volta a stabilire il predominio globale anglosassone sulla base di nobili principi di libert\u00e0 e democrazia.\nGiugno - dicembre 1941: i campi di battaglia si allargano.\nIl 3 giugno il commodoro canadese L.W. Murray assunse il ruolo di Commodoro Comandante della Forza di Supporto di Terranova, sotto l'autorit\u00e0 del comandante in capo del \"Western Approaches Command\" a Liverpool: 6 cacciatorpediniere e 17 corvette canadesi, rinforzate da 7 cacciatorpediniere e 5 corvette della \"Royal Navy\" furono riunite per proteggere i convogli dai porti canadesi verso Terranova e successivamente verso il sud dell'Islanda, dove avrebbero ceduto il compito ai gruppi britannici.\nL'arrivo dei sommergibili tedeschi nell'Atlantico tropicale aveva reso troppo pericolosa la navigazione per i mercantili statunitensi privi di scorta; il 21 maggio la SS \"Robin Moor\", una nave americana che non trasportava equipaggiamento militare, fu fermata dall\"U-69\" a 1210\u00a0km a ovest di Freetown e, dopo aver concesso all'equipaggio e ai passeggeri 30 minuti per salire sulle scialuppe di salvataggio, l'U-Boot silur\u00f2 la nave affondandola. I sopravvissuti andarono alla deriva senza essere aiutati o individuati per 18 giorni e, quando le notizie dell'affondamento giunsero negli Stati Uniti, solo poche compagnie di mercantili si sentirono al sicuro, tanto che, come fece notare il Times nel giugno del 1941, \u00abse tali affondamenti continuano, con le navi statunitensi situate in luoghi remoti rispetto ai fronti di combattimento, saremo in pericolo, quindi gli Stati Uniti dovrebbero richiamare le proprie navi nell'oceano o rinforzare i propri diritti di fare libero utilizzo dei mari\u00bb.\nNello stesso periodo gli Stati Uniti stavano aumentando la loro partecipazione indiretta alla guerra: nonostante la loro posizione ufficiale di neutralit\u00e0 nel mese di aprile il Presidente Roosevelt estese la zona di sicurezza Pan-Americana a est fino all'Islanda. All'inizio di luglio i marines statunitensi rilevarono la guarnigione britannica di Reykjav\u00edk e da quel momento le forze navali statunitensi si occuparono della protezione del traffico mercantile tra America e Islanda. La \"neutralit\u00e0\" americana nell'Atlantico stava diventando chiaramente sempre meno neutrale: da aprile le navi Alleate potevano essere riparate nei cantieri americani e la norma del \"Lend-Lease Act\" consentiva agli stessi cantieri statunitensi di costruire navi per conto dei britannici.\nIntanto anche il Canada contribuiva in maniera crescente ad alleviare i gravosi impegni della Gran Bretagna nell'Atlantico. Nel giugno del 1941 quest'ultima decise di fornire supporto ai convogli lungo tutta la rotta di attraversamento nel Nord Atlantico, e allo scopo l'ammiragliato chiese alla \"Royal Canadian Navy\" di assumersi la responsabilit\u00e0 nella protezione dei convogli in navigazione verso est fino a un punto di incontro nel sud dell'Islanda e di stabilire la base per la propria flotta di supporto a Saint John's nella provincia di Terranova e Labrador. In questo modo i piani dell'ammiragliato di assicurare ai convogli una scorta continua da un capo all'altro dell'oceano diventarono realizzabili.\nDall'estate 1941 le scorte canadesi e britanniche si incontrarono e si scambiarono i convogli in corrispondenza del \"Mid Ocean Meeting Point\" a circa 35\u00b0 longitudine ovest, mentre le scorte provenienti dall'Islanda e quelle delle rotte occidentali si incontravano e si scambiavano i convogli in corrispondenza del \"Western Ocean Meeting Point\" a circa 18\u00b0 longitudine ovest. Gi\u00e0 dalla primavera per\u00f2 la copertura aerea miglior\u00f2 sensibilmente. I Consolidated PBY Catalina americani ceduti in base al \"Lend-Lease\" alle forze aeree Alleate permisero di portare il limite di tale copertura a 1\u00a0100\u00a0km dalle isole britanniche (il che costrinse gli U-Boot ad abbandonare le rotte occidentali), a 1\u00a0000\u00a0km dal Canada e 650\u00a0km dalla costa meridionale dell'Islanda. Rimaneva per\u00f2 ancora un grosso varco di 500\u00a0km nel medio Atlantico, e i bombardieri a lunghissimo raggio sarebbero entrati in servizio a met\u00e0 aprile 1941 e in modo regolare solo a fine marzo 1943.\nIntanto il numero degli U-Boot disponibili stava aumentando; a luglio 1941 i sommergibili in condizioni operative sal\u00ec a 65 e in ottobre a 80. Il 1\u00ba settembre gli U-Boot erano in tutto 198 mentre a 47 ammontava il numero di quelli andati perduti fino a quel momento: in pratica i tedeschi producevano pi\u00f9 sommergibili di quelli che gli Alleati riuscivano ad affondare.\nIn settembre in seguito a un incontro tra Churchill e Roosevelt, la cooperazione tra le marine da guerra dei due paesi fu ulteriormente accresciuta dall'approvazione del \"Western Hemisphere Defence Plan Number 4\" in base al quale le navi americane incominciarono a scortare i convogli Alleati nell'Atlantico occidentale fino al \"Mid Ocean Meeting Point\" che per l'occasione fu spostato fino al 22\u00b0 longitudine ovest. In ottobre gli affondamenti da parte degli U-Boot scesero a 32 navi, nessuno dei quali avvenne entro un raggio di 650\u00a0km da una qualsiasi delle basi del \"Coastal Command\" a dimostrazione della riluttanza dei comandanti tedeschi di entrare in azione in zone coperte dal raggio dei bombardieri (anche se il calo fu anche in parte dovuto all'invio di numerosi sommergibili nel Mediterraneo per appoggiare indirettamente le operazioni di Rommel in Nordafrica. Il 31 ottobre, lo \"U-552\" (comandato dall'asso Erich Topp) affond\u00f2 il cacciatorpediniere USS \"Reuben James\", con un centinaio di morti tra l'equipaggio; fu la prima nave da guerra statunitense affondata da un U-Boot.\nIn novembre gli affondamenti operati dagli U-Boot calarono a poco pi\u00f9 di un terzo del mese precedente, e nel dicembre diminuirono ancora, almeno per quanto riguardava le operazioni dell'Asse nel Nord Atlantico; infatti le perdite Alleate in estremo Oriente in seguito all'entrata in guerra del Giappone fecero salire il numero delle navi Alleate affondate a 282, per quasi 600\u00a0000 tonnellate.\nGrazie a un trattato di alleanza tra Regno Unito e Portogallo risalente al 1373, agli Alleati vennero concesse nel luglio 1941 le basi di Lajes (allora denominato \"Lagens Field\", aeroporto di Terceira) e Faial (porto di Horta). Immediatamente dei Gloster Gladiator incominciarono le attivit\u00e0 di pattugliamento, ma fu solo l'8 ottobre 1943 che venne costruita una pista in componenti metallici che permetteva il decollo e l'atterraggio di aerei pesanti, in grado di effettuare pattugliamenti a lungo raggio sull'Atlantico. Immediatamente i Lockheed Hudson, gli Avro 683 Lancaster e gli Avro 685 York insieme ai Boeing B-17 Flying Fortress e ai Vickers Wellington incominciarono le operazioni antisommergibile entro un raggio di 500 miglia nautiche, e il 9 novembre un B-17 del 220\u00ba squadrone del \"Coastal Command\" registr\u00f2 il primo affondamento.\nI primi insuccessi degli U-Boot.\nDurante la seconda met\u00e0 del 1941 i bombardieri a lungo raggio d'azione della \"Luftwaffe\" erano arrivati a rappresentare una grossa minaccia, forse maggiore di quella degli U-Boot. Rendendosi conto della necessit\u00e0 per ogni convoglio di poter contare sull'appoggio ravvicinato di aerei da caccia catapultabili, i britannici fecero entrare in servizio la prima portaerei di scorta, l'HMS \"Audacity\".\nNel dicembre 1941, il convoglio HG-76 salp\u00f2 da Gibilterra con destinazione Liverpool, scortato dal 36\u00ba gruppo di supporto costituito da sei corvette al comando del capitano Frederic John Walker, rinforzato dalla portaerei di scorta HMS \"Audacity\", che imbarcava l\"802 Naval Air Squadron\", e da tre corvette della Forza H. L\"Audacity\" svolse un ruolo chiave nell'efficace difesa del convoglio malgrado esso fosse intercettato e attaccato per nove giorni da un gruppo di dieci sommergibili che incrociavano in quelle acque, anche se la stessa fin\u00ec poi con l'essere affondata il 21 dicembre.\nGli Alleati, nonostante fossero riusciti a difendere i convogli durante l'estate e l'inizio dell'autunno, fino a quel momento non erano riusciti ad affondare i sommergibili in quantit\u00e0 significative e le corvette di classe \"Flower\" di supporto, pur potendoli individuare con i loro radar Type 271, non erano sufficientemente veloci da portare un attacco a causa dei loro 16 nodi di velocit\u00e0 massima.\nWalker era un innovatore tattico, gli equipaggi delle sue navi erano altamente addestrati e, grazie alla presenza di una portaerei di scorta, gli U-Boot vennero avvistati frequentemente e costretti all'immersione prima ancora di potersi avvicinare al convoglio. Nei cinque giorni successivi furono affondati quattro sommergibili mentre i britannici subirono la perdita della portaerei, di un cacciatorpediniere e di tre navi mercantili.\nGennaio - febbraio 1942.\nOperazione Paukenschlag.\nL'attacco giapponese a Pearl Harbor e la conseguente dichiarazione di guerra della Germania agli Stati Uniti ebbero naturalmente dei risvolti sull'attivit\u00e0 degli U-Boot nell'Atlantico contro il traffico mercantile anglo-americano. Nel maggio 1942 l'ammiraglio D\u00f6nitz e il suo stato maggiore avevano valutato che per sconfiggere la Gran Bretagna sarebbe stato necessario affondare in media 700\u00a0000 tonnellate di naviglio mercantile Alleato al mese, pur sapendo che nel 1941 la media mensile non superava le 180\u00a0000 tonnellate. I tedeschi pensavano che l'entrata in guerra degli Stati Uniti avrebbe assicurato loro maggiore libert\u00e0 d'azione nell'Atlantico occidentale e maggiori possibilit\u00e0 di intercettare obiettivi non scortati. Sebbene il numero di U-Boot operanti al largo della costa americana non superasse mai la mezza dozzina, questi ottennero ottimi risultati: entro l'inizio di aprile i sommergibili tedeschi affondarono quasi mezzo milione di tonnellate di naviglio (per il 57% petroliere-cisterna) mettendo in grossa crisi i collegamenti marittimi tra Inghilterra e Stati Uniti.\nIl 9 gennaio 1942 i comandanti degli U-Boot ricevettero il messaggio \"Paukenschlag 13\", ossia l'ordine di attacco, che avrebbe dovuto avere inizio il giorno 13 alle ore 00.00; i sommergibili che arrivarono di fronte alla costa orientale degli Stati Uniti rilevarono che non era stata disposta nessuna norma in materia di oscuramento. Di notte le grandi localit\u00e0 di villeggiatura costiere, come Miami, continuavano a rischiarare un'ampia fascia costiera con i loro chilometri di spiagge illuminate al neon, contro le quali la sagoma delle navi si stagliava con grande risalto.\nQuesto, e la mancanza di limitazioni all'impiego della radio davano agli U-Boot tutto l'aiuto di cui avevano bisogno. Gli ufficiali tedeschi potevano ascoltare le conversazioni dei loro colleghi Alleati sui nomi dei mercantili, sulla loro stazza, sulla loro rotta e sul loro carico e infine le navi si muovevano tenendo accese le luci e gli indicatori di navigazione. La missione dur\u00f2 fino alla fine del mese e in totale furono affondate 26 navi, per complessive 160\u00a0000 tonnellate di naviglio.\nLa \"United States Navy\" era stata colta completamente impreparata, nonostante gli avvertimenti dei britannici che avevano gi\u00e0 riscontrato come gli U-Boot fossero in grado di avvicinarsi e di attaccare in prossimit\u00e0 delle coste; furono ignorati, inoltre, gli avvertimenti sulla capacit\u00e0 dei tedeschi di intercettare le trasmissioni radio navali. A ci\u00f2 si aggiungeva che i circa 2\u00a0400 chilometri della costa orientale degli Stati Uniti e del Canada erano presidiati solo da 20 imbarcazioni della \"United States Coast Guard\" e da 103 aerei. Altrettanta miopia fu dimostrata dal mondo civile, sia da parte della marina mercantile, che si rifiut\u00f2 di navigare a luci spente in quanto \u00abscomodo\u00bb, sia da parte della popolazione, che disobbed\u00ec all'ordine delle autorit\u00e0 di spegnere le luci durante la notte in quanto questo avrebbe potuto danneggiare il turismo, ponendo di fatto le basi per la prosecuzione delle attivit\u00e0 dei sommergibili tedeschi nell'operazione \"Paukenschlag\"\nL'ammiraglio D\u00f6nitz fu a tal punto incoraggiato da questi successi che pens\u00f2 di mandare tutti gli U-Boot disponibili lungo la costa americana. Paradossalmente gli Alleati furono soccorsi in questo momento critico dalla decisione di Hitler di inviare ogni unit\u00e0 di superficie e ogni U-Boot in Norvegia per prevenire un'invasione Alleata.\nContemporaneamente alla partenza dei cinque U-Boot verso la costa orientale del Nord America, l'ammiraglio D\u00f6nitz ottenne il 24 dicembre 1941 dal \"Gro\u00dfadmiral\" Erich Raeder l'autorizzazione a trasferire nella zona delle Azzorre i sommergibili di tipo IX che in quel periodo stavano operando in prossimit\u00e0 di Gibilterra e il 2 gennaio 1942 fu emanata la direttiva 2200 che, con l'esclusione di soli tre sommergibili nel Mediterraneo, poneva sotto suo controllo le restanti unit\u00e0. D\u00f6nitz pertanto disponeva di ulteriori unit\u00e0 per una nuova ondata da inviare nel Mare Caraibico; questo avrebbe consentito l'attacco nelle zone prospicienti Trinidad, Cura\u00e7ao e Aruba, cio\u00e8 i punti di partenza delle petroliere provenienti dal Venezuela.\nNel settore sud vennero inviate cinque unit\u00e0, alle quali fu accordata la medesima libert\u00e0 di azione di cui disponevano i sommergibili che operavano a nord; analogamente a quanto era avvenuto in quel settore, le coste erano illuminate e senza disposizioni di sicurezza per quanto riguarda le comunicazioni; durante la missione furono affondate 17 navi, un numero decisamente inferiore a quanto realizzato nel settore nord, ma si realizz\u00f2 l'obiettivo di creare una situazione di grave pericolo in una zona di mare fino a quel momento non investita dalla guerra.\nIl \u00absecondo momento felice\u00bb.\nGli affondamenti da parte dei sommergibili dell'Asse aumentarono di mese in mese, avvicinandosi a 500\u00a0000 tonnellate in febbraio e superando questo limite in marzo; in aprile scesero a 430\u00a0000, ma col tempo salirono fino a 600\u00a0000 raggiungendo infine in giugno la considerevole cifra di 700\u00a0000 tonnellate. Alla fine di giugno il bottino realizzato dai sommergibili a partire dall'inizio dell'anno super\u00f2 i tre milioni di tonnellate, sulle 4\u00a0147\u00a0406 tonnellate affondate nel complesso, indipendentemente dalla causa; quasi il 90% di questi affondamenti avvenne nell'Atlantico e nell'Artico. Fu solo in luglio che, grazie a un miglioramento generale delle tecniche antisommergibile e all'adozione da parte americana del sistema dei convogli, le perdite mensili causate dagli U-Boot scesero sotto le 500\u00a0000 tonnellate.\nL'arrivo degli U-Boot sulle coste nord e sud americane costitu\u00ec da parte tedesca un notevole successo, tanto da essere qualificato come il \u00absecondo momento felice\u00bb, mentre, da parte Alleata, costitu\u00ec un grave colpo alla sicurezza della navigazione e obblig\u00f2 gli Stati Uniti ad accelerare il programma di costruzione di nuove unit\u00e0 antisommergibile e, nonostante la censura militare tendesse a minimizzare gli effetti dell'incursione tedesca, la notizia si era sparsa e gli effetti non tardarono a manifestarsi: durante il mese di febbraio gli equipaggi di sei mercantili si rifiutarono di prendere il mare senza che gli fosse garantita la protezione dai sommergibili e la marina destin\u00f2 sette cacciatorpediniere alla protezione del traffico navale nella zona di New York, ma la difesa costiera risultava comunque inadeguata e la minaccia sottomarina avrebbe costituito per il periodo immediatamente successivo un problema di notevoli dimensioni per il trasporto di materiali verso l'Inghilterra.\nOperazione Chariot.\nPer ridurre le capacit\u00e0 di manovra della \"Kriegsmarine\" nell'Atlantico, il 28 marzo 1942 venne attuata l'operazione Chariot: un cacciatorpediniere inglese, l'HMS \"Campbeltown\", venne sacrificato in una missione senza ritorno nel porto francese di Saint-Nazaire, pianificata con lo scopo di rendere inservibile un bacino di carenaggio, che avrebbe potuto ospitare la nave da battaglia tedesca \"Tirpitz\" o altre navi di grande tonnellaggio, permettendone una riparazione dopo una loro eventuale incursione in Atlantico.\nLa nave, imbottita di esplosivo con vari timer annegati dentro cassoni di cemento per renderne impossibile il disinnesco, venne portata a Saint-Nazaire da un equipaggio di volontari, dopo essere stata resa simile a una torpediniera tedesca della classe \"M\u00f6we\". Al suo seguito viaggiava una flottiglia di imbarcazioni d'assalto che imbarcavano molti commando, con il duplice incarico di neutralizzare le difese del porto e di reimbarcare l'equipaggio dell'HMS \"Campbeltown\" dopo l'impatto con le porte del bacino. Su 611 uomini della forza d'assalto, 169 morirono, oltre 200 vennero catturati e gli altri 222 vennero evacuati dalle imbarcazioni superstiti. Il bacino venne reso inutilizzabile dall'esplosione, che uccise 250 tra tedeschi e civili francesi, e venne riparato solo nel 1947.\nLuglio 1942 - febbraio 1943: la battaglia torna nell'Atlantico.\nNell'agosto l'arrivo di nuovi U-Boot fece salire il numero totale a 300 unit\u00e0, circa la met\u00e0 dei quali operativi. In agosto il totale degli affondamenti ritorn\u00f2 al di sopra delle 500\u00a0000 tonnellate, realizzando grossi risultati soprattutto nei pressi di Trinidad, dove molte navi viaggiavano ancora da sole. I nuovi U-Boot avevano ora un raggio d'azione di 50\u00a0000 chilometri, e potevano immergersi fino a 200 metri, avevano inoltre il notevole vantaggio di rifornirsi di carburante in mare aperto tramite l'impiego di speciali sommergibili \"cisterna\" (le cosiddette \"Milchk\u00fche\" - \"mucche da latte\") e di possedere efficienti sistemi di intercettazione radio dei segnali Alleati ricevuti e trasmessi.\nGli Alleati reagirono rapidamente prendendo nuove contromisure. Fu proprio questo il periodo di maggior innovazione, infatti vennero messe a punto nuove bombe di profondit\u00e0 capaci di esplodere a profondit\u00e0 maggiori, venne introdotto un nuovo radar centimetrico che gli U-Boot non potevano intercettare, entr\u00f2 in funzione la \"Leigh light\" che permetteva azioni aeree notturne antisommergibile e in condizioni di scarsa visibilit\u00e0.\nNella seconda met\u00e0 del 1942 D\u00f6nitz concentr\u00f2 le sue forze su quel tratto di Atlantico a sud della Groenlandia che era irraggiungibile per i gruppi di scorta Alleati, in modo tale da individuare i convogli prima che entrassero in questa zona, concentrare l'attacco mentre questi attraversano e ritirarsi non appena fossero tornati nella zona sorvegliata dagli aerei. Le perdite Alleate a partire da luglio aumentarono nuovamente e gli affondamenti salirono a 119 navi per complessive 729\u00a0000 tonnellate, e in generale nel 1942 i sommergibili dell'Asse avevano affondato in tutto il globo 1\u00a0160 navi per 6\u00a0266\u00a0000 tonnellate mentre le perdite complessive ammontavano a 1\u00a0664 navi per 7\u00a0790\u00a0000 tonnellate contro le 7\u00a0000\u00a0000 tonnellate di nuovo naviglio prodotte, mettendo in crisi l'approvvigionamento di materie prime degli Alleati. Anche l'Asse sub\u00ec per\u00f2 notevoli perdite: 87 sommergibili tedeschi e 22 italiani vennero distrutti ma ne venivano prodotti al ritmo di 17 nuove unit\u00e0 al mese, un numero sufficiente a compensare le unit\u00e0 perdute e anzi in grado di incrementare le unit\u00e0 operative.\nIl 19 novembre 1942, l'ammiraglio Noble venne sostituito come \"comandante in capo delle rotte occidentali\" dall'ammiraglio Sir Max Horton. Horton utilizz\u00f2 il numero crescente di navi di scorta che diventavano disponibili per organizzare gruppi di supporto (\"Support group\") che vennero utilizzati per rinforzare i convogli che erano sotto attacco. A differenza dei gruppi di scorta regolari, i gruppi di supporto non erano responsabili della sicurezza di un particolare convoglio, ma erano liberi di prendere l'iniziativa e operare aggressivamente contro le \"mute\" degli U-Boot. Questa grande flessibilit\u00e0 tattica permise quindi il distacco di navi per la caccia a sommergibili che venivano avvistati dai ricognitori o individuati con l'HF/DF, e spesso i gruppi di supporto (in effetti cacciatori, letteralmente da \"Hunter-Killer Groups\") erano incentrati su portaerei di scorta, derivate dalla trasformazione di navi mercantili o cisterne, anch'esse lente e in grado di trasportare al massimo una ventina di velivoli come la Classe Bogue statunitense o le britanniche \"HMS Pretoria Castle\", \"HMS Nairana\" e \"HMS Campania\", ma perfettamente in grado di dare la caccia anche per giorni ad un U-Boot in immersione, cosa che accadde spesso e si concluse con l'affondamento di parecchi tra loro. Una tattica utilizzata dal capitano Frederic John Walker era di stabilirsi direttamente sopra un U-Boot e attendere fino a quando non esauriva l'aria ed era costretto a tornare in superficie.\nMarzo - maggio 1943: il \"maggio nero\".\nLa controffensiva di Horton e l'utilizzo da parte degli alleati di nuove apparecchiature misero in crisi i comandi tedeschi: in maggio le perdite di U-Boot erano pi\u00f9 che raddoppiate, raggiungendo il 30% dei sommergibili in attivit\u00e0, pertanto il 23 maggio D\u00f6nitz ritir\u00f2 i suoi sommergibili dall'Atlantico settentrionale in attesa di nuove armi da impiegare. I mercantili vennero riuniti in convogli protetti dai nuovi bombardieri a lungo raggio B-24 Liberator, i nuovi dispositivi radar e le bombe di profondit\u00e0 garantivano sempre di pi\u00f9 la sicurezza al naviglio Alleato; di conseguenza gli affondamenti dovuti ai sommergibili calarono velocemente e D\u00f6nitz si rese conto che essi dovevano essere utilizzati in altre zone.\nAlla conferenza di Casablanca Churchill e Roosevelt decretarono che la sconfitta degli U-Boot doveva avere la priorit\u00e0 assoluta nello sforzo bellico Alleato, perch\u00e9 finch\u00e9 non fossero riusciti a neutralizzare la minaccia degli U-Boot, e quindi vincere la battaglia dell'Atlantico, sarebbe stato impossibile tentare di invadere l'Europa con sufficienti probabilit\u00e0 di successo; gi\u00e0 da tempo comunque la crescente disponibilit\u00e0 di nuove armi aveva creato le condizioni per la vittoria Alleata nell'Atlantico.\nIl clima invernale concesse una breve tregua nei combattimenti durante i mesi di gennaio e febbraio del 1943, ma le battaglie ricominciarono in primavera con la stessa ferocia di prima: gli U-Boot in pattugliamento erano in numero tale che era difficile per i convogli evitarli, e si moltiplicarono gli scontri; a marzo altre 260\u00a0000 tonnellate di naviglio erano affondate e le navi di scorta furono eluse nello scontro che coinvolse i convogli HX-229 ed SC-122. La situazione delle scorte nel Regno Unito era tale che si temeva di non essere in grado di continuare la guerra con rifornimenti cos\u00ec scarsi e sembr\u00f2 che D\u00f6nitz potesse vincere la guerra ma, nei due mesi successivi, si sarebbero ribaltati i destini delle due parti.\nIl punto di svolta fu la battaglia incentrata sul lento convoglio ONS-5, costituito da 43 mercantili scortati da due cacciatorpediniere, una fregata e alcune corvette: esso venne attaccato da 30 U-Boot e anche se 13 mercantili furono affondati, i sommergibili nemici vennero rilevati dall'HF/DF e le navi di scorta e gli aerei ne affondarono 6; nonostante una tempesta che sparpagli\u00f2 il convoglio, i mercantili raggiunsero la protezione aerea costringendo l'ammiraglio D\u00f6nitz a sospendere l'attacco.\nIl 14 marzo il sommergibile italiano \"Leonardo da Vinci\" incontr\u00f2 il transatlantico britannico \"Empress of Canada\" (21.517 tsl), 330 miglia a sudovest di Capo Palmas (Liberia): lanci\u00f2 tre siluri con i tubi di poppa e due delle armi colpirono la nave, che and\u00f2 a fondo; si tratt\u00f2 del maggior successo mai conseguito da un sommergibile italiano.\nAd aprile, le perdite di sommergibili aumentarono mentre gli affondamenti di navi diminuirono drasticamente e, a partire dal mese di maggio, non vennero pi\u00f9 organizzati gruppi di U-Boot, tanto da ribattezzarlo il \"maggio nero\" per la flotta di sommergibili tedesca.\nGiugno 1943 - maggio 1945: gli anni finali.\nA met\u00e0 del 1943 fu chiaro che la Germania aveva perso la sua corsa tecnologica: gli sviluppi tecnologici Alleati nel rilevamento, sia aereo sia navale, superavano l'evoluzione dei battelli subacquei. Fondamentale fu l'introduzione dei radar centimetrici che gli U-Boot non erano in grado di intercettare e che potevano rilevare anche la piccola traccia generata dallo snorkel di un sommergibile in immersione a quota periscopica, ma anche le nuove armi contribuirono al successo Alleato.\nNessun convoglio Alleato fu attaccato nell'Atlantico settentrionale durante il giugno 1943, e i mesi successivi furono infausti per gli U-Boot soprattutto nel Golfo di Biscaglia dove le pattuglie aeree del \"Coastal Command\" affondarono ben 17 sommergibili e ne costrinsero 6 a invertire la rotta. Tra giugno e agosto gli U-Boot affondarono su tutti i mari del globo solamente 58 mercantili, ma questo risultato cost\u00f2 la perdita di ben 78 sommergibili, affondati soprattutto da aerei. D\u00f6nitz, nella speranza di riprendere il sopravvento, oltre a sostenere lo sviluppo di nuove armi, cominci\u00f2, dal 1943, a esercitare pressioni su Hitler per convincerlo della necessit\u00e0 di una pi\u00f9 consistente copertura aerea sulle rotte di transito, e di aumentare la produzione di U-Boot da 30 a 40 al mese assegnando la priorit\u00e0 ai nuovi sommergibili in grado di sviluppare un'elevata velocit\u00e0 in immersione.\nVennero effettuati vari tentativi per proteggere la flotta di U-Boot Tipo VII, ad esempio dotarli di massicce batterie antiaeree, rilevatori radar e infine l'uso degli snorkel per permettere ai sommergibili di immergersi continuando ad utilizzare i motori diesel. Vennero anche sviluppate contromisure antiradar ed acustiche come riflettori radar ed emettitori di disturbi subacquei. Nessuna di queste soluzioni si dimostr\u00f2 efficace e nel 1943 la potenza aerea Alleata fu in grado di attaccare gli U-Boot direttamente nel Golfo di Biscaglia, appena salpati. I tedeschi continuarono lo sviluppo dei siluri, producendone esemplari (i \"T IIIa FaT II (G7e) Federapparat-Torpedo\") che viaggiavano zigzagando con virate pre-programmate, destinati ad essere lanciati lungo la traiettoria del convoglio, ma che non erano in grado di distinguere fra naviglio amico e bersaglio; non ebbero perci\u00f2 successo. I pi\u00f9 pericolosi si rivelarono i cosiddetti \"German Navy Acoustic Torpedo\", siluri a guida attiva denominati \"Falke\" (il primo tipo) e \"Zaunk\u00f6nig\" (il secondo) che seguivano il rumore dei propulsori del bersaglio. Gli Alleati ebbero informazioni su questi siluri dallo spionaggio ben prima del loro utilizzo in combattimento, e svilupparono una contromisura acustica, un bidone rimorchiato con un emettitore di suoni denominato \"Foxer\"; questo per\u00f2 aveva anche l'effetto di disturbare i sensori acustici della scorta e di rivelare la presenza del convoglio a lunga distanza. I tedeschi nella nuova versione di siluro, lo \"Zaunk\u00f6nig II\" migliorarono i detonatori, i sensori e le profondit\u00e0 di lancio dei siluri mentre, per contro, gli Alleati affinarono il funzionamento del \"Foxer\", un antesignano del pi\u00f9 moderno Nixie.\nAl momento dell'armistizio dell'Italia l'8 settembre 1943, nel corso delle loro missioni in Atlantico i sommergibili della Regia Marina di base a Betasom avevano affondato complessivamente 109 navi per 593.864 tonnellate di stazza lorda.\nIl \"Da Vinci\": con 17 navi, per 120.243 tsl, fu il sommergibile non tedesco con maggior successo nel secondo conflitto mondiale.\nNonostante l'introduzione di queste nuove armi, durante settembre e ottobre, i primi due mesi della nuova campagna lanciata da D\u00f6nitz, gli Alleati persero solo nove mercantili dei 2\u00a0468 che attraversarono il Nord Atlantico, mentre 25 furono gli U-Boot affondati. Dopo questa ultima sconfitta D\u00f6nitz rinunci\u00f2 a fare operare i sommergibili in grandi gruppi mobili, almeno fino al marzo 1944 quando ricevette l'ordine di formare un gruppo di 40 U-Boot destinato ad operare sotto costa nell'eventualit\u00e0 di un'invasione alleata dell'Europa occidentale. Questi U-Boot, che nel frattempo erano arrivati a 70 distribuiti lungo le coste europee, contribuirono ben poco, sebbene al momento dello sbarco in Normandia, fossero tutti dotati di \"Schnorchel\".\nUno degli episodi pi\u00f9 salienti della battaglia dell'Atlantico, dal punto di vista dei servizi segreti, fu la cattura dell\"U-505\" da parte del \"task group\" statunitense \"Guadalcanal\" (TK 22.3), costituito il 5 gennaio 1944 con il preciso compito di dare la caccia agli U-Boot nell'Atlantico e di giungere alla cattura di uno di essi intatto, al fine di ricavarne informazioni importanti. Di essa facevano parte la portaerei di scorta \"Guadalcanal\" e i cacciatorpediniere di scorta \"Chatelain\", \"Flaherty\", \"Pillsbury\" e \"Pope\".\nIl 4 giugno 1944, a circa 150 miglia a ovest di Cabo Blanco in Africa occidentale, il cacciatorpediniere \"Chatelain\" con il suo sonar scopr\u00ec l\"U-505\" e lanci\u00f2 una raffica di porcospini su di esso. Successivamente attacc\u00f2 con bombe di profondit\u00e0 che danneggiarono lo scafo esterno del sommergibile, costringendolo all'emersione. Dopo che il suo equipaggio si mise in salvo lanciandosi in mare, gli americani riuscirono a catturare il sommergibile tedesco, lo ripararono e lo rimorchiarono per circa 2\u00a0500 miglia fino alle Bermuda. Fu la prima cattura di una nave nemica in alto mare da parte della marina degli Stati Uniti dopo il 1815.\nIl \"task group Guadalcanal\" ricevette la \"Presidential Unit Citation\", per il completo successo ottenuto con la cattura del sommergibile, che fu utilissima per scoprire tutti i segreti degli U-Boot. L\"U-505\" fu conservato ed \u00e8 oggi esposto al \"Museum of Science and Industry\" di Chicago.\nL'ultima fase.\nNei primi mesi del 1945 il numero degli U-Boot registr\u00f2 un nuovo aumento e, grazie allo snorkel ed alla sospensione delle operazioni a lungo raggio nell'Atlantico, le perdite tornarono ad essere pi\u00f9 contenute e compensate dalla produzione; i tedeschi inoltre introdussero le due serie di sottomarini di tipo XXI oceanici, detti \"Elektroboot\", con una velocit\u00e0 in immersione di 17 nodi (31\u00a0km/h), paragonabile quindi alle navi che potevano attaccarli, e di tipo XXIII, costieri da 230 tonnellate, e, nel mese di marzo, la flotta sottomarina tedesca raggiunse la sua consistenza massima con 463 U-Boot operativi. Nello stesso periodo tuttavia l'offensiva aerea Alleata cominci\u00f2 ad infliggere seri danni alla produzione dei sommergibili, mentre le armate Alleate schiacciavano inesorabilmente la Germania, paralizzandone l'industria bellica. Durante le ultime settimane di guerra gli U-Boot operarono quasi esclusivamente al largo delle coste orientali e nord orientali della Gran Bretagna, ottenendo scarsi risultati, anche se nessuno degli U-Boot di ultima generazione fu affondato.\nL'ultima battaglia sottomarina della guerra ebbe luogo il 5 maggio 1945: alle ore 08:00 D\u00f6nitz ordin\u00f2 la cessazione delle operazioni ed il rientro di tutti gli U-Boot, lodandoli con la frase: \u00abavete combattuto come leoni!\u00bb; l\"U-853\", mentre incrociava nei pressi di Rhode Island, non ricevette l'ordine e subito dopo un suo siluro colp\u00ec il mercantile \"SS Black Point\" che rapidamente affond\u00f2: fu l'ultimo mercantile statunitense ad essere affondato nella guerra; anche l\"U-835\" venne affondato dalla violenta reazione delle navi presenti nell'area. Il 7 maggio le ostilit\u00e0 terminarono.\nDopo la capitolazione della Germania, 159 U-Boot si arresero, mentre altri 203 furono affondati dai loro stessi equipaggi. Durante i cinque anni e mezzo di guerra i tedeschi avevano costruito e commissionato 1\u00a0157 U-Boot, pi\u00f9 altri 700 piccolissimi sommergibili e ne avevano catturati al nemico quindici. Tra le file tedesche andarono perduti 784 sommergibili, compresi tre catturati. La maggior parte di quelli affondati in mare, 500 su 632, furono distrutti dai britannici o da forze al loro comando; di contro i sommergibili tedeschi ed italiani affondarono 2\u00a0840 navi, per un totale di circa 15\u00a0000\u00a0000 di tonnellate, la quasi totalit\u00e0 da parte dei tedeschi, i cui U-Boot affondarono inoltre 175 unit\u00e0 da guerra Alleate, in massima parte britanniche. Delle perdite Alleate ad opera degli U-Boot, il 61% fu rappresentato da mercantili sorpresi mentre navigavano da soli, il 9% da navi che avevano perso il contatto con i loro convogli, e solo il 30% da navi che procedevano in convoglio, e di queste solo una minima parte furono affondate in zone dove esisteva un'adeguata copertura aerea.\nL'utilizzo per quattro anni da parte dei tedeschi delle basi navali francesi ed il rifiuto dell'Irlanda di permettere agli Alleati di sfruttare le sue coste occidentali e meridionali, sebbene essa dipendesse largamente dai rifornimenti che i convogli trasportavano, contribuirono considerevolmente all'entit\u00e0 delle perdite Alleate nell'Atlantico ma, grazie al controllo Alleato sull'Irlanda del Nord e sull'Islanda, almeno una rotta di accesso alla Gran Bretagna pot\u00e9 rimanere aperta anche nelle fasi pi\u00f9 intense della guerra sottomarina nell'Atlantico.\nConvergenze di tecnologie.\nFu la combinazione di aerei da pattugliamento VLR (\"Very Long Range\", a lungo raggio) e di efficaci radar aeroportati a vincere la battaglia dell'Atlantico, ma tutto questo non pot\u00e9 avvenire se non grazie ad una vera e propria convergenza di tecnologie, situazioni e incremento delle risorse che port\u00f2 gli Alleati a vincere questa lunghissima battaglia. Sia il Regno Unito che la Germania commisero errori strategici prima della guerra, i primi non considerando i sommergibili un avversario tanto tenace, i secondi non costruendone abbastanza. Nel confronto marittimo che si apr\u00ec nel 1939, il Regno Unito prevalse grazie alla sua abilit\u00e0 tecnologica e all'assistenza dei ricognitori americani, mentre la Germania, come accadde in ogni altro teatro, non pot\u00e9 competere con le risorse che gli Alleati profusero sia nel cielo sia nel mare.\nUn numero maggiore di navi di scorta divenne disponibile a seguito dei programmi di costruzioni statunitensi e con il disimpegno delle imbarcazioni impegnate negli sbarchi nordafricani durante novembre e dicembre 1942. In particolare, furono progettati dei cacciatorpediniere di scorta (navi britanniche simili erano conosciute come fregate) pi\u00f9 economici dei classici cacciatorpediniere e pi\u00f9 adatti delle corvette. Non c'era quindi solo un numero sufficiente di navi per proteggere i convogli, ma anche gruppi dedicati a dare la caccia aggressivamente agli U-Boot.\nL'aereo pi\u00f9 importante della battaglia dell'Atlantico fu il Consolidated B-24 Liberator che entr\u00f2 in servizio nel 1941 e fu prodotto in un numero maggiore di ogni altro aereo americano. Sebbene non fossero dotati di serbatoi autostagnanti ed armamento difensivo completo, ma con a disposizione fin dall'inizio il radar ASV Mark II, i Liberator dal marzo 1941 fornirono attraverso gli esemplari inquadrati nel 120\u00b0 \"Squadron\" del \"Coastal Command\" una sufficiente copertura aerea ai convogli Alleati. Nel ruolo di ricognitore a lungo raggio poteva trasportare ventiquattro bombe di profondit\u00e0 consentendogli di insistere nell'attacco dopo il momento in cui gli Hudson e i Sunderland avrebbero esaurito le munizioni. Ma gli aerei di per s\u00e9 non furono sufficienti, costringere il nemico sotto la superficie del mare non era abbastanza: gli U-Boot dovevano essere trovati e distrutti, e questo richiese sofisticate tecnologie.\nInoltre nell'ottobre 1941, l'introduzione delle \"MAC Ship\" (navi CAM) ossia mercantili ai quali furono rimosse le sovrastrutture per fare spazio ad un minuscolo ponte di volo, fu un altro forte fattore che permise una crescente superiorit\u00e0 Alleata nelle acque dell'oceano Atlantico.\nNel 1943, il nuovo comandante del \"Coastal Command\", l\"Air Marshal\" John Slessor, pose sotto continua sorveglianza il Golfo di Biscaglia, il principale punto di raccolta per gli U-Boot che salpavano dalla Francia. Le tattiche aggressive di Slessor causarono forti perdite tra i tedeschi, i quali furono costretti ad abbandonare i \"branchi di lupi\" e navigare per gran parte del tempo sott'acqua, riducendo drasticamente la durata delle missioni.\nFurono i britannici a raggiungere i risultati pi\u00f9 importanti, con la decodifica dei messaggi criptati prodotti dalla macchina Enigma e soprattutto con l'introduzione di radar aeroportati sia per l'intercettazione aria-aria (\"Airborne Interception\" o AI) che per la ricognizione navale ASV (\"Air-to-Surface Vessel\").\nIl radar.\nL'ASV Mark I venne installato su dodici Hudson del \"Coastal Command\" nel gennaio del 1940 ma si rivel\u00f2 un fallimento.\nDopo lunghi mesi di sperimentazioni, il governo britannico ordin\u00f2 ben 4\u00a0000 modelli della nuova versione, l'ASV Mark II. Questo modello operava ad una frequenza altissima (9,7\u00a0cm), che se avesse funzionato nel modo corretto avrebbe impedito agli avvisatori antiradar tedeschi Metox la loro individuazione. Gli scienziati tedeschi non consideravano possibile lo sviluppo di tale strumento, e solo nel 1943, dopo l'abbattimento di un bombardiere inglese su Rotterdam, venne trovato nella sua carcassa il motivo dei successi Alleati nella lotta antisommergibile. I tecnici tedeschi si misero quindi al lavoro copiando lo strumento, e crearono il \u00abNaxos\u00bb, un avvisatore che funzionava contro i radar centimetrici ASV Mark II. Ma in questa \"escalation\" di questa primitiva guerra elettronica il Naxos divenne a sua volta un emettitore che i britannici furono in grado di individuare.\nInizialmente il radar fu impiegato semplicemente per avvicinarsi ai sommergibili, poi fece la sua comparsa il proiettore \"Leigh light\" che aiut\u00f2 nel rilevamento accurato del bersaglio, essendo capace di puntarsi con l'aiuto del radar.\nLa risposta tedesca: i ricevitori di allarme radar.\nAd agosto 1942 gli U-Boot furono equipaggiati con rilevatori radar FuMB-1 Metox (\"Funkmess-Beobachtungs-Ger\u00e4t\" - \"ricevitore di allarme radar\"), che permetteva ai sommergibili di rilevare i radar aeroportati Alleati VHF in banda metrica, precisamente da 1,3 a 2,6 metri. Questo sistema, equipaggiato con un'antenna detta \"croce di Biscaglia\", non forniva indicazioni sulla direzione dell'apparato rilevato, ma venne estensivamente utilizzato fino a che non vi fu un aumento della frequenza degli attacchi aerei, attribuiti alla rilevabilit\u00e0 dell'apparato stesso anche in base a false rivelazioni di un prigioniero britannico. In realt\u00e0 gli Alleati avevano sviluppato un nuovo radar, l'H2S, che operava su banda centimetrica e non era quindi rilevabile dal Metox. Questo venne messo subito fuori servizio e sostituito dal FuMB-9 Wanze, anch'esso inefficace. Vari apparati si susseguirono acquisendo capacit\u00e0 direzionale (FuMB-7 Naxos) e tenuta all'acqua (gli ultimi FuMB-26 Tunis, mentre le versioni precedenti dovevano essere ritirate prima dell'immersione), ma fu solo con il FuMB-35 Athos che si raggiunse una vera affidabilit\u00e0 e versatilit\u00e0, in quanto era dotato anche di un visore a tubo catodico, mentre i precedenti davano solo allarmi sonori; ne furono dotati gli U-Boot Tipo XXI.\n\"Leigh light\".\nIl proiettore Leigh (\"Leigh light\") era un proiettore da ricerca dal diametro di circa 50\u00a0cm installato in una torretta sotto la fusoliera dei bombardieri usato allo scopo di illuminare gli U-Boot nella fase finale dell'attacco tramite una potente luce automaticamente allineata con il radar di bordo. La \"Leigh light\" fu utilizzata per la prima volta nel gennaio 1941 su un Wellington equipaggiato con ASV Mark II. Questi, comandato dallo stesso inventore della \"Leigh light\", lo \"Squadron Leader\" Humphrey de Verd Leigh, rilev\u00f2 un sommergibile in emersione e all'ultimo momento accese il proiettore che gli permise di fare pieno centro con una carica di profondit\u00e0.\nL'individuazione con gli aerei equipaggiati con i radar poteva sopprimere l'attivit\u00e0 degli U-Boot in una vasta area, ma un attacco aereo aveva successo solo in condizioni di buona visibilit\u00e0. Gli U-Boot erano quindi piuttosto al sicuro da attacchi aerei notturni, poich\u00e9 i piloti Alleati per illuminare la zona dovevano sparare un razzo illuminante che forniva un adeguato preavviso dell'attacco. La classica manovra difensiva dei sommergibili tedeschi era l'immersione rapida, manovra che durava appena venticinque secondi e che gli consentiva di immergersi completamente e variare rotta senza essere seguiti. Il \"Leigh light\" rub\u00f2 agli U-Boot quei venticinque secondi. La reazione di D\u00f6nitz fu di dotare i sommergibili di armi antiaeree in modo da restare a galla e rispondere al fuoco.\nGli aerei Alleati acquisivano contatto con il sommergibile utilizzando il radar centimetrico e si allineavano su una rotta di attacco. Quando veniva raggiunta la distanza di un miglio (1,61\u00a0km), veniva accesa la luce che illuminava il bersaglio dal cielo. Questo dispositivo ingegnoso fece calare le navi perdute dagli Alleati da una stazza totale di 600\u00a0000 tonnellate al mese a 200\u00a0000.\nPorcospino.\nAlla fine del 1942 i britannici svilupparono una nuova arma che and\u00f2 ad equipaggiare le navi da guerra. Si trattava del mortaio antisommergibile chiamato \"porcospino\" che poteva lanciare 24 bombe direttamente davanti alla nave attaccante. A differenza delle cariche di profondit\u00e0, che esplodevano a una data profondit\u00e0 ed erano lanciate dalla poppa della nave disturbando l'acqua rendendo cos\u00ec difficile tracciare il bersaglio, le cariche del \"porcospino\" esplodevano solo quando colpivano il sommergibile. Quindi l'U-Boot poteva essere tracciato continuamente e attaccato fino al suo affondamento. L'arma si rivel\u00f2 particolarmente efficace, aumentando la percentuale di affondamenti riusciti dal 7% a quasi il 25%. Quando una carica esplodeva, faceva esplodere anche le altre, incrementando l'efficacia dell'arma.\nBibliografia.\nIn lingua straniera:"}
{"id": "1080610", "revid": "76485", "url": "https://it.wikipedia.org/wiki?curid=1080610", "title": "Seconda battaglia dell'Atlantico", "text": ""}
{"id": "1080613", "revid": "1005847", "url": "https://it.wikipedia.org/wiki?curid=1080613", "title": "Comuni di Saint-Pierre e Miquelon", "text": "La collettivit\u00e0 d'oltremare di Saint-Pierre e Miquelon \u00e8 divisa in due comuni, che corrispondono alle due isole principali dell'arcipelago.\nComuni.\nFino al 1963 esisteva anche un terzo comune, \u00cele-aux-Marins, sull'omonimo isolotto. Il suo territorio fa ora parte del comune di Saint-Pierre.\nGeografia.\nIl comune di Miquelon-Langlade comprende:\nIl comune di Saint-Pierre comprende, oltre all'isola omonima, numerosi isolotti disabitati:\nUrbanismo.\nLa quasi totalit\u00e0 della popolazione dell'arcipelago vive sull'\u00eele de Saint-Pierre, in una cittadina che porta il medesimo nome. Miquelon, a nord dell'\u00eele de Miquelon, \u00e8 il solo villaggio del comune di Miquelon-Langlade; l'\u00eele de Langlade nel 1999 contava solo un abitante permanente, essendo la maggior parte delle abitazioni adibita a seconda casa."}
{"id": "1080615", "revid": "287204", "url": "https://it.wikipedia.org/wiki?curid=1080615", "title": "Miquelon-Langlade", "text": "Miquelon-Langlade \u00e8 un comune francese della collettivit\u00e0 d'oltremare di Saint-Pierre e Miquelon, nell'America settentrionale.\nCon una popolazione di 697 abitanti, \u00e8 il meno popoloso dei due comuni. Il capoluogo comunale si trova nel nord dell'isola di Miquelon.\nGeografia fisica.\nMiquelon-Langlade \u00e8 formata da tre isole geologicamente distinte unite da tomboli. Queste isole si chiamano \"\u00eele du Cap\", \"\u00eele de Miquelon\" (o Grande Miquelon) e \"\u00eele de Langlade\" (o Piccola Miquelon).\nL\"'\u00eele de Miquelon\" possiede una grande laguna conosciuta con il nome di \"Grand Barachois\" dove vive una numerosa popolazione di foche e di altri animali. Miquelon \u00e8 pure un luogo privilegiato per l'osservazione degli uccelli.\nStoria.\nIl nome Miquelon \u00e8 di origine basca, significa \"Michele\" ed \u00e8 pure il patronimico di parecchie famiglie di pescatori che vivono sull'isola. Nel 1579, i nomi \"Micquet\u00f5\" e \"Micquelle\" compaiono per la prima volta nella guida alla navigazione \"Les voyages aventureux du Capitaine Martin de Hoyarsal, habitant du \u00e7ubiburu\" scritta da Martin Oiarzabal, navigatore basco. Il nome \u00e8 mutato nel tempo in \"Miclon\", poi \"Micklon\", e infine \"Miquelon\".\nPopolazione.\nLa popolazione di Miquelon-Langlade \u00e8 principalmente di origine basca e acadiana. In occasione del censimento del 1999, la popolazione di Miquelon-Langlade era di 698 abitanti (dei quali 697 a Miquelon e 1 a Langlade). \nInfrastrutture e trasporti.\nMiquelon pu\u00f2 essere raggiunta in battello o in aereo da Saint-Pierre ed \u00e8 servita dall'aeroporto di Miquelon che si trova nei pressi del villaggio. Aerei dalla compagnia locale Air Saint-Pierre la collegano a Saint-Pierre e al Canada."}
{"id": "1080616", "revid": "536103", "url": "https://it.wikipedia.org/wiki?curid=1080616", "title": "Saint-Pierre (Saint-Pierre e Miquelon)", "text": "Saint-Pierre \u00e8 il capoluogo di Saint-Pierre e Miquelon, con una popolazione di 5\u00a0618 abitanti. Saint-Pierre \u00e8 pure il nome dell'isola dove sorge la citt\u00e0.\nStoria.\nL'isola viene menzionata la prima volta da Jacques Cartier, che vi fece scalo nel 1536.\nIl comune di Saint-Pierre venne creato assieme a quello di Miquelon (oggi Miquelon-Langlade) con il decreto del 13 maggio 1872.\nNel 1892, l'\u00cele-aux-Chiens \u2014 oggi \u00cele-aux-Marins \u2014 venne staccata e divenne comune autonomo.\nIl decreto legge del 3 gennaio 1936 soppresse i 3 comuni e cre\u00f2 quello unico di Saint-Pierre e Miquelon.\nIl comune di Saint-Pierre venne creato assieme a quello di Miquelon-Langlade, con decreto n\u00b0 45-2811 del 13 novembre 1945. Il comune dell'\u00cele-aux-Marins non venne ricreato.\nGeografia fisica.\nIl comune di Saint-Pierre si estende sull'isola Saint-Pierre e su alcuni isolotti e scogli vicini: l'\u00eele aux Marins, l'\u00eele aux Vainqueurs, l'\u00eele aux Pigeons, il Grand Colombier, Pointe Blanche, l'\u00eelot Noir, l'\u00eele au Massacre e les Canailles.\nLa parte restante dell'arcipelago, costituita dall'isola di Miquelon, forma il comune di Miquelon-Langlade.\nL'organizzazione urbana \u00e8 tipica delle colonie francesi del Nuovo Mondo: un centro della citt\u00e0 a scacchiera, con gli edifici commerciali sul fronte mare.\nCuriosit\u00e0.\nA Saint-Pierre \u00e8 ambientato il film del 2000 \"L'amore che non muore\" di Patrice Leconte. Il film \u00e8 stato girato oltre che nelle isole, a Parigi, e a M\u00e9tabetchouan e Louisbourg in Canada."}
{"id": "1080617", "revid": "118131727", "url": "https://it.wikipedia.org/wiki?curid=1080617", "title": "John Derek", "text": "Biografia.\nInterprete di importanti pellicole cinematografiche negli anni quaranta e cinquanta, deve la sua notoriet\u00e0 internazionale principalmente ai suoi matrimoni con le celebri attrici Ursula Andress, Linda Evans e Bo Derek, che diresse nei suoi ultimi film. Vinse due volte il Razzie Awards come peggior regista, nel 1984 per \"Bolero Extasy\" e nel 1990 per \"I fantasmi non possono farlo\".\nNel film \"Il colosso di Rodi\", nel quale era stato chiamato per interpretare il personaggio principale, volle anche sostituirsi a Sergio Leone come regista perch\u00e9 lo riteneva troppo inesperto. Gli altri attori, per\u00f2, si coalizzarono per far rimanere Leone alla guida del film, e Derek fu obbligato a dimettersi, venendo sostituito da Rory Calhoun.\nNel 1979 si lanci\u00f2 in un nuovo genere e come regista diresse \"Love you!\", il suo primo film pornografico, con la partecipazione di Annette Haven, Wade Nichols, Lesllie Bovee, Eric Edward. Tale scelta fu criticata da giornali come il \"Washington Post\".\nDerek si spos\u00f2 per la prima volta nel 1951 con la ballerina di origini russe Pati Behrs, da cui ebbe due figli: Russell e Sean Catherine. Il matrimonio ebbe termine nel 1957. Nello stesso anno del suo divorzio, si rispos\u00f2 con l'attrice Ursula Andress, per poi divorziare nel 1966. Nel 1968 si rispos\u00f2 con l'attrice Linda Evans, ma la coppia divorzi\u00f2 nel 1974. Nel 1976 si \u00e8 infine risposato con la ventenne attrice Bo Derek, che rest\u00f2 con lui fino alla sua morte, avvenuta il 22 maggio 1998 a Santa Barbara a causa di un infarto, all'et\u00e0 di 71 anni. Il corpo \u00e8 stato cremato."}
{"id": "1080618", "revid": "94443371", "url": "https://it.wikipedia.org/wiki?curid=1080618", "title": "Risultato ante imposte", "text": "Il risultato ante imposte, spesso noto con l'acronimo inglese EBT (\"Earnings Before Taxes\"), \u00e8 un indicatore economico determinato come differenza tra i ricavi e i costi aziendali, con l'eccezione delle imposte sul reddito (in Italia attualmente IRES e IRAP).\nEsso pu\u00f2 essere calcolato partendo dal Risultato ante oneri finanziari (EBIT) con la seguente formula.\nformula_1\ndove:\nIl risultato ante imposte \u00e8, nella normativa attuale, importante per conoscere la redditivit\u00e0 dell'impresa prima dell'applicazione delle imposte sui redditi. La sua utilit\u00e0 si esplica soprattutto per confronti interaziendali, tra imprese che operano in paesi con diverse legislazioni fiscali, per cui l'impatto delle imposte potrebbe determinare distorsioni nel raffronto a livello di Reddito Netto.\nIn Italia \u00e8 diffuso l'utilizzo del termine \"utile fiscale\" per indicare il reddito prima delle imposte, approssimabile (solo concettualmente, non analiticamente) a un \"imponibile\" generico."}
{"id": "1080625", "revid": "123167213", "url": "https://it.wikipedia.org/wiki?curid=1080625", "title": "Publio Servilio Vatia Isaurico (console 79 a.C.)", "text": "Biografia.\nNipote di Quinto Cecilio Metello Macedonico, nel 100 a.C. prese le armi col resto del partito senatoriale contro Lucio Appuleio Saturnino. Probabilmente nel 98 a.C.ca fu tribuno della plebe e forse nel 90 a.C. fu pretore in Sardegna o in Cilicia, diventando poi propretore nell'89-88 a.C., terminando la magistratura con un trionfo.\nSilla lo fece eleggere console nel 79 a.C.; l'anno successivo fu proconsole in Cilicia, con l'incarico di sgominarne i pirati. Vatia riusc\u00ec a sconfiggerli in mare, obbligandoli ad abbandonare i porti e a rifugiarsi tra le montagne. Seguirono tre anni di guerra molto difficile per le truppe romane, che si trovavano ad affrontare un nemico avvezzo alle montagne in cui si combatteva. Vatia, che era un comandante energico e risoluto, prese quasi subito la citt\u00e0 di Olimpo in Licia, ai piedi dell'omonimo monte, strappandola a Zeniceto, che mor\u00ec per difenderla. Inizi\u00f2 poi una marcia per la Pamphilia, dove prese Phaselis, fino ad entrare in Cilicia, dove conquist\u00f2 la fortezza costiera di Corico (Corycus). Avendo strappato ai ribelli tutte le citt\u00e0 costiere, fece attraversare all'esercito il Tauro per la prima volta alle armi romane, e diresse verso l'interno, intenzionato a prendere la capitale degli Isauri, Isaura, cosa che ottenne facendo deviare il corso di un fiume e prendendo la citt\u00e0 per sete. Per la sua brillante condotta, fu acclamato \"imperator\" dalle truppe e ricevette l\"'agnomen\" Isaurico. Dopo aver fornito una amministrazione alla nuova provincia, torn\u00f2 a Roma, dove nel 74 a.C. celebr\u00f2 un trionfo. La minaccia dei pirati non era stata per\u00f2 completamente debellata, e presto risorse.\nServilio divenne uno degli uomini di maggior spicco del Senato, ed \u00e8 citato frequentemente negli scritti di Marco Tullio Cicerone. Fu uno dei giudici del processo contro Verre (70 a.C.); nel 66 a.C. sostenne la proposta di conferire a Gneo Pompeo Magno il comando della guerra contro i pirati, e combatt\u00e9 anche nell'ultima fase della terza guerra mitridatica, quale comandante della flotta, sempre a fianco del \"Magno\"; nel 63 a.C. venne sconfitto nelle elezioni a pontefice massimo, da uno degli uomini che avevano servito sotto di lui contro i pirati, Gaio Giulio Cesare; nello stesso anno sostenne Cicerone nella soppressione della Congiura di Catilina, chiedendo al Senato di infliggere la pena di morte ai congiurati; nel 57 a.C. fu tra coloro che aiutarono Cicerone a tornare dall'esilio, mentre nel 55 a.C. ricopr\u00ec la carica di censore assieme a Marco Valerio Messalla Nigro. Non prese parte alle guerre civili, probabilmente a causa della sua et\u00e0 avanzata.\nMor\u00ec nell'estate del 44 a.C. all'et\u00e0 di circa 80 anni, godendo fino all'ultimo di ottima salute."}
{"id": "1080628", "revid": "8274913", "url": "https://it.wikipedia.org/wiki?curid=1080628", "title": "Saint-Pierre-et-Miquelon", "text": ""}
{"id": "1080643", "revid": "7336", "url": "https://it.wikipedia.org/wiki?curid=1080643", "title": "Trebbiano Giallo", "text": ""}
{"id": "1080644", "revid": "1573940", "url": "https://it.wikipedia.org/wiki?curid=1080644", "title": "Aphanostigma piri", "text": "La fillossera del pero (Aphanostigma piri ) \u00e8 un insetto della famiglia dei Phylloxeridae (Rhynchota Homoptera, superfamiglia Aphidoidea). \nQuesto afide attacca il pero, sul quale svolge un olociclo monoico o un anolociclo. Originario del Portogallo \u00e8 diffuso in tutte le regioni temperate del Vecchio Continente, fino al Giappone."}
{"id": "1080648", "revid": "7336", "url": "https://it.wikipedia.org/wiki?curid=1080648", "title": "Malvasia Bianca", "text": ""}
{"id": "1080649", "revid": "7336", "url": "https://it.wikipedia.org/wiki?curid=1080649", "title": "Malvasia Nera", "text": ""}
{"id": "1080655", "revid": "114387958", "url": "https://it.wikipedia.org/wiki?curid=1080655", "title": "Nobilitato", "text": "Il nobilitato \u00e8 un pannello di legno truciolare rivestito su un lato, o su tutti e due i lati, con carta melamminica, che \u00e8 un materiale sintetico costituito da fogli di carta sottilissima (attorno al decimo di mm) impregnata di resina melamminica. L'uso di tale carta fa s\u00ec che il pannello nobilitato venga spesso anche chiamato pannello melamminico.\nIl pannello pu\u00f2 essere costituito oltre che di truciolare (anche da legni riciclati), anche da faesite, da compensato, da legno stampato, OSB o da MDF. \n\u00c8 considerato un prodotto piuttosto economico; tuttavia lo sviluppo di carte sempre pi\u00f9 realistiche, unito a doti notevoli di durezza e resistenza al graffio e ai solventi della superficie, rende questo prodotto molto usato nel mondo dell'arredamento.\nFiniture.\nAlcune volte, per impreziosire ancor di pi\u00f9 il prodotto si procede a una verniciatura superficiale: questo processo rende la superficie del pannello quasi indistinguibile anche agli esperti rispetto a un prodotto impiallacciato e verniciato, ovviamente a discapito di maggiori costi di produzione, sebbene le differenze con un impiallacciato in essenza naturale siano pi\u00f9 che evidenti.\nPrima di tutto, l'omogeneit\u00e0 di trama e tonalit\u00e0 in tutte le parti del pannello fa capire che ci troviamo davanti ad una riproduzione che riprende tratti della finitura pi\u00f9 pregiata, riproducendone l'effetto pi\u00f9 realistico possibile, cos\u00ec come avviene guardando un laminato effetto legno o un legno pre-composto, ovvero tinto all'origine per assomigliare a un legno vero.\nEsistono, inoltre, carte melaminiche finite che simulano i pori del legno creando delle rugosit\u00e0 anche piuttosto importanti oppure, di contro, nobilitati lisci da laccare che evitano che il truciolare assorba le vernici in profondit\u00e0 offrendo una buona superficie per le laccature.\nLavorazione del bordo.\nLa lavorazione del bordo del pannello nobilitato pu\u00f2 avvenire in 3 modi:\nLa bordatura dritta ha il vantaggio di poter usare bordi di forte spessore o anche masselli irrobustendo il lato del pannello; di contro, come con il softforming, ha lo svantaggio di avere due linee di giunzione e di rivestire il pannello con dei bordi che non sempre sono perfettamente identici alla superficie. Il preforming ha il forte vantaggio di offrire un bordo totalmente identico alla superficie ed un unico punto di giunzione. Di contro il preforming usando la stessa sottile foglia della superficie ha lo svantaggio di realizzare una curva non molto resistente agli urti e a volte lievemente ondulata in quanto la curvatura espone maggiormente agli urti la parte interna del truciolare (pi\u00f9 grossolana e fragile rispetto alla superficie).\nEmissioni di formaldeide.\nIl nobilitato, essendo di fatto un agglomerato di scarti della lavorazione del legno, carta e colle ureiche e melamminiche, \u00e8 una fonte di emissioni nell'ambiente di formaldeide (cancerogena se inalata) e il suo uso andrebbe pertanto evitato negli ambienti domestici.\nA questo scopo i pannelli sono divisi in 3 classi (E1, E2 ed E3) secondo i test espressi dalle normative europee EN 717 e EN 120. La classe E1 \u00e8 attualmente considerata la pi\u00f9 restrittiva, e prevede un rilascio medio inferiore ai 2,5 mg/m\u00b2h e una concentrazione inferiore a 0,1 ppm (parti per milione). Pur non essendo formalizzata, la \"classe E0\" \u00e8 usata come denominazione commerciale, informalmente mutuata dalle classificazioni giapponesi, che comunque prevede un rilascio di formaldeide.\nIn Italia praticamente tutta la produzione di nobilitato \u00e8 ampiamente rientrante in classe E1, e gi\u00e0 numerosi produttori si stanno muovendo per ridurre ulteriormente tale emissione. Per ottenere un pannello per l'arredamento ad emissione di formaldeide nulla bisognerebbe utilizzare listellare, placcandolo con laminato e utilizzando colle senza formaldeide (ad esempio poliuretaniche) ma molti produttori di mobili preferiscono continuare ad usare il truciolato melamminico, per il costo molto inferiore rispetto al listellare laminato, che consente di poter competere sul prezzo dei prodotti o altrimenti ottenere un guadagno superiore. A partire dall'8 dicembre 2008 in Italia le emissioni di formaldeide da pannelli a base di legno e/o da prodotti con essi costituiti e destinati ad uso indoor debbono obbligatoriamente essere inferiori ai livelli propri di classe E1; il produttore deve dichiarare il rispetto di tale classe mediante dichiarazione da redigere come da allegato al decreto emanato in data 8 ottobre 2008 e pubblicato in Gazzetta Ufficiale."}
{"id": "1080659", "revid": "110157", "url": "https://it.wikipedia.org/wiki?curid=1080659", "title": "Jeremy Jaynes", "text": "\u00c8 noto per avere accumulato una fortuna come creatore di spam.\nLavorando dalla sua abitazione nello Stato federale della Carolina del Nord, mandava centinaia di migliaia di e-mail al giorno, usando liste rubate da piattaforme internet come AOL oppure eBay. Si serviva di diverse identit\u00e0 a seconda delle applicazioni dei suoi messaggi.\nIl suo guadagno illecito potrebbe esser stato di 750.000 dollari al mese, per una fortuna stimata intorno ai 24 milioni di dollari.\nJaynes si trovava nella lista dei pi\u00f9 pericolosi spammer stilata dalla ditta \"Spamhaus\" ed ha avuto anche il nomignolo di \"Spam King\". Venne catturato nel 2004, ma le controversie giudiziarie sul suo trattamento sono state prolungate a causa delle varie istanze."}
{"id": "1080660", "revid": "547034", "url": "https://it.wikipedia.org/wiki?curid=1080660", "title": "Timely Comics", "text": "Timely Comics fu una casa editrice di fumetti statunitense fondata a New York nel 1939 da Martin Goodman. Successivamente cambi\u00f2 il nome in Atlas Comics e, infine, in Marvel Comics. Dalla sede originale nel McGraw-Hill Building al 330 di West 42nd Street, nel 1942 si trasfer\u00ec al 14\u00ba piano dell'Empire State Building, dove rimase fino al 1951.\nStoria.\nI primi passi.\nAlla fine degli anni trenta, Martin Goodman, proprietario della Red Circle, casa editrice che pubblicava le riviste pulp, stava cercando di individuare nuove strade nel mercato del fumetto. Tra le sue pubblicazioni pi\u00f9 popolari c'erano: \"Complete Western Book\", \"Star Detective\", \"Uncanny Stories\", \"Ka-Zar\",\" Mystery Tales\", \"Marvel Science Stories\" e \"Astounding Science Fiction\". Decisivo fu il suo incontro con la Funnies Incorporated, una agenzia di creativi che ideavano e realizzavano storie a fumetti per le maggiori case editrici. Molti dei componenti della Funnies, Inc. provenivano dalla Centaur Publishing ed erano in cerca di affermazione professionale: Lloyd Jacquet (art director della Centaur), Ray Gill e John Compton (autori), Bill Everett, Carl Burgos, Paul Gustavson e Ben Thompson (disegnatori). Insieme a loro c'erano anche: John Mahon (editore), Jim Fitzsimmons (business manager) e Frank Torpey (venditore).\nGoodman commission\u00f2 alla \"Funnies, Inc.\" la realizzazione di una serie di storie che proponessero ai lettori nuovi eroi e nell'ottobre del 1939 usc\u00ec la prima pubblicazione della neonata Timely: \"Marvel Comics\" n. 1. I protagonisti delle storie del fascicolo erano destinati ad avere un successo notevole negli anni a seguire: \"Angelo\" (creato da Paul Gustavson), \"la Torcia Umana\" (creato da Carl Burgos), \"Sub-Mariner\" (creato da Bill Everett, originariamente per \"Motion Picture Funnies Weekly\", una rivista distribuita gratuitamente nelle sale cinematografiche), \"Ka-Zar il grande\" (ripreso dalle precedenti riviste di Goodman), \"Jungle Terror\" (nessun personaggio protagonista) e \"Masked Raider\", creato da Al Anders.\nLa serie ottenne un notevole successo e Goodman decise di proseguire la collana, cambiandone per\u00f2 il titolo in \"Marvel Mystery Comics\". Egli commission\u00f2 nuove storie alla Funnies, Inc. e decise anche di assumere stabilmente dei creativi per lavorare su questa collana ma anche su altre iniziative. Il primo ad essere assunto fu Joe Simon, autore, disegnatore e anche editor, proveniente dalla Funnies, Inc., per la quale aveva creato personaggi come Fiery Mask e Blue Bolt.\nQuattro personaggi comparvero in tutti i numeri: \"Torcia Umana\", \"Sub-Mariner\", \"l'Angelo\" e \"Ka-Zar il grande\". Accanto a questi molti altri comparvero pi\u00f9 o meno saltuariamente.\nLa collana continu\u00f2 a riscuotere consensi tra i lettori e nel gennaio 1940 fu lanciata una nuova serie: \"Daring Mystery Comics\". Questa collana si segnal\u00f2 subito per la mancanza di personaggi fissi, anzi alcuni comparvero una volta sola e non furono pi\u00f9 ripresi. Per esempio, nel n. 1 furono introdotti \"Fiery Mask\", \"Monako\", \"John Steele\", \"Doc Doyle\", \"Flash Foster\" e \"Bareny Mullen\"; nel n. 2 the \"Phantom Bullet\", \"the Laughing Mask\", \"Mr.E\", \"Trojak the Tiger Man\", \"Zephyr Jones\", \"K-4 and his Sky Devils\"; nel n. 3 \"the Phantom Reporter\", \"Dale of the FBI\", \"Breeze Barton\", \"Captain Strong\", \"Marvex the Super-Robot\" e \"the Purple Mask\". Proprio la mancata fidelizzazione dei lettori ai personaggi fu probabilmente una delle cause dello scarso successo registrato da \"Daring Mystery Comics\", tanto che la collana fu cancellata dopo il n. 8.\nNello stesso periodo Goodman lanci\u00f2 anche un terzo titolo: \"Mystic Comics\". L'opera presentava personaggi per la maggior parte mediocri e scontati, molti dei quali (analogamente a quanto accadeva per Daring Mystery Comics) non furono utilizzati che per un unico numero. Anche lo staff creativo cambiava continuamente e quindi la collana non riusc\u00ec a un proprio stile artistico univoco.\nPer cercare di ritrovare il favore del pubblico, nell'agosto del 1940 Goodman pubblic\u00f2 il primo numero di una nuova serie: \"Red Raven Comics\". Quest'opera, per la quale lavorarono anche Joe Simon e Jack Kirby (agli inizi della loro carriera), nonch\u00e9 Louis Cazeneuze e Dick Briefer, si rivel\u00f2 di qualit\u00e0 spesso scadente. Tra i personaggi meglio riusciti c'erano: \"Corvo Rosso\", \"Mercury\" e \"Comet Pierce\". La collana fu un insuccesso e venne cancellata subito dopo il n. 1.\nLa conquista del mercato.\nA questo punto Goodman aveva davvero bisogno di un espediente che risollevasse le vendite, visto che l'unica collana di successo nell'estate del 1940 era \"Marvel Mystery Comics\". Furono Bill Everett e Carl Burgos a escogitare un'idea assolutamente innovativa per l'epoca: realizzare una storia \"cross-over\" che vedesse contrapposti i loro due personaggi di maggior successo, \"Torcia Umana\" e \"Sub-Mariner\". Affiancati dagli autori John Compton e Hank Chapman, Everett e Burgos svilupparono la trama in tre numeri (nn. 8-10). Lo scontro si concluse con un pareggio, soluzione che serv\u00ec a soddisfare, oltre che i due artisti, anche i fan di ciascuno dei due eroi. L'iniziativa ebbe un grandissimo successo di pubblico e le vendite di \"Marvel Mystery Comics\" aumentarono notevolmente.\nAvendo ormai riunito uno staff di primo piano, intorno a Joe Simon, nell'estate del 1940 Goodman interruppe la collaborazione con la Funnies Inc. e riusc\u00ec anche ad acquisire i diritti sui personaggi creati dall'agenzia.\nNell'autunno del 1940, Goodman decise di sfruttare la popolarit\u00e0 della Torcia Umana e di pubblicare una nuova collana interamente dedicata a questo personaggio: nacque cos\u00ec \"Human Torch Comics\". Il primo numero a comparire fu il n. 2, in quanto la serie proseguiva la numerazione da \"Red Raven Comics\" n. 1. Nel primo numero fu introdotta la figura di Toro, la spalla della Torcia Umana, che fu ben accolto dai lettori. Fra gli altri personaggi ad apparire nella collana, c'erano anche \"Sub-Mariner\", \"Falcon\", \"Fiery Mask\", \"Mantor the Magician\".\nAlla fine del 1940 la Timely Comics era comunque ancora lontana dai successi delle sue tre principali concorrenti, Quality Comics, DC Comics, e Fawcett Publishing. Goodman decise quindi di investire nella creazione di nuovi supereroi ed affid\u00f2 il compito a Joe Simon e Jack Kirby, che avevano gi\u00e0 collaborato in \"Red Raven\" n. 1. Essendo ormai nomi di primo piano nel settore, i due riuscirono ad ottenere un contratto molto favorevole, che garantiva a Simon il 15% sulle vendite a e Kirby il 10%. In quel periodo l'America era molto colpita dalle notizie provenienti dall'Europa, sulla guerra e sui crimini nazisti, soprattutto contro gli ebrei (la comunit\u00e0 ebraica era molto nutrita negli Stati Uniti). Il dibattito fra coloro che sostenevano la necessit\u00e0 di un intervento delle truppe americane e coloro che invece ritenevano meglio mantenersi neutrali era molto acceso.\nOvunque, sui giornali, alla radio, nei libri e anche nei fumetti si dava spazio a questi temi. Per esempio contro i nazisti si scontrarono \"Marvel Boy\" in \"Daring Mystery Comics\" n. 6 (settembre 1940) \u2013 dove il nome di Hitler venne storpiato in \u201cHiller\u201d per evitare problemi legali \u2013, e la \"Torcia Umana\" e il \"Sub-Mariner\" in Marvel \"Mystery Comics\" n. 17 (marzo 1941). Il nuovo personaggio di Simon e Kirby nacque proprio da questo clima generale: \"Capitan America\", l'eroe patriottico. \"Captain America Comics\" n. 1 usc\u00ec alla fine del 1940 (data di copertina marzo 1941) ed ottenne un successo strepitoso, raggiungendo quasi un milione di copie vendute. L'editore MLJ minacci\u00f2 per\u00f2 di intentare una causa contro la Timely, ravvisando troppe somiglianze tra il personaggio di \"Capitan America\" e il suo \"Shield\" (per esempio, entrambi avevano uno scudo triangolare). Goodman prefer\u00ec non arrivare in tribunale e accordarsi con John Goldwater (editore dei fumetti MLJ): lo scudo di \"Capitan America\" divenne quindi rotondo.\nPer sfruttare il successo ottenuto fra i lettori, la Timely lanci\u00f2 una nuova collana chiamata \"USA Comics\" che proponeva due eroi chiaramente ispirati a \"Capitan America\": \"Defender\" (affiancato da \"Rusty\") - che per\u00f2 comparve solo in quattro numeri in quanto le storie, mediocri e prive di inventiva, non riuscirono a catturare il pubblico, e \"Mr Liberty\" (rinominato \"Major Liberty\" il numero successivo), che era in grado di evocare in proprio aiuto fantasmi degli eroi della Rivoluzione Americana (anche il suo costume richiamava esplicitamente quel contesto). Anche questa collana fin\u00ec col caratterizzarsi, per\u00f2, per il moltiplicarsi dei personaggi (per esempio \"Rockman\", creato da Basil Wolverton, e \"Trottola\", creato da Al Avison) e non ottenne riscontri favorevoli dai lettori. Per risollevare le sorti della serie, dal n. 6 fu dato sempre pi\u00f9 spazio a \"Capitan America\" e \"Destroyer\", i pi\u00f9 apprezzati dal pubblico. Fu poi la volta dell'uscita del volume \"Sub-Mariner Comics\" n. 1, incentrato sul personaggio di \"Namor\". L'unico altro protagonista a comparire fu l\u2019\"Angelo\" (con una storia a lui dedicata, ogni due di Namor). Con il moltiplicarsi delle pubblicazioni, lo staff della Timely and\u00f2 aumentando: si un\u00ec al gruppo, fra gli altri, il nipote di Goodman, Stanley Lieber, a cui fu affidata una storia in \"Captain America Comics\" n. 3 e che divenne poi universalmente noto con lo pseudonimo di Stan Lee.\nNell'estate del 1941 le migliori firme della Timely cominciarono a ideare un ulteriore serie, \"All-Winners Comics\" (originariamente il titolo pensato era \"All-Aces Comics\"), che doveva riproporre i personaggi pi\u00f9 amati della casa editrice. Il n. 1 conteneva storie di \"Capitan America\", \"Torcia Umana\", \"Sub-Mariner\", \"Destroyer\" e \"Trottola\", oltre al misconosciuto \"Black Marvel\", a cui fu anche stranamente dedicata la copertina.\nPer richiamare il pubblico dei teenager (tradotto in italiano: \"giovani\", \"ragazzi\") fu dato maggior spazio ai personaggi pi\u00f9 giovani: Simon e Kirby crearono le Sentinelle della Libert\u00e0, una squadra di adolescenti guidati da \"Bucky\". L'idea ottenne un enorme successo e di l\u00ec a poco usc\u00ec la serie \"Young Allies\" n. 1, che aveva come protagonisti Bucky, \"Toro\" e una gang di ragazzini di New York. La novit\u00e0 che contraddistingueva queste storie da quelle simili delle altre case editrici era che Kirby e Simon non inserirono un supereroe adulto a proteggere il gruppo: i supereroi ne erano anch'essi membri. L'ottima accoglienza riservata a questa collana decret\u00f2 l'affermazione del genere delle kid gangs. Meno fortunato fu per\u00f2 \"Tough Kid Squad\", creato sempre da Simon e Kirby, che usc\u00ec nel marzo del 1942 ma fu cancellato dopo solo un numero.\nQuesto fu l'ultimo lavoro di Simon e Kirby per la Timely, in quanto non erano soddisfatti economicamente e trovavano ormai difficile gestire la mole di lavoro che veniva loro affidata. La frattura avvenne quando Morris Coyn, contabile della Timely, ma al contempo azionista della MLJ, inform\u00f2 i due che Goodman li stava imbrogliando, dando loro meno di quanto dovuto come percentuale sulle vendite di \"Capitan America\". Kirby e Simon contattarono allora la National Comics, che offr\u00ec loro il doppio dello stipendio (500 dollari alla settimana). Inizialmente i due, pur continuando a lavorare alla Timely di giorno, cominciarono a creare fumetti per la National di notte. Furono per\u00f2 scoperti da Stan Lee e licenziati. Per la National diedero vita a personaggi memorabili come \"Guardian (Jim Harper)\", \"Sandman\", \"Newsboy Legion\" e \"Boy Commandos\". Lee divenne il nuovo art director della Timely.\nLa Seconda guerra mondiale.\nL'attacco giapponese a Pearl Harbor il 7 dicembre 1941 segn\u00f2 l'entrata in guerra degli Stati Uniti. All'inizio del 1942, quindi, molti dipendenti della Timely, fra cui Joe Simon, Jack Kirby, Bill Everett, Carl Burgos e Stan Lee, partirono per il fronte e Goodman fu costretto a contare su altri nomi (come Otto Binder, Will Woolfolk, Alex Schomburg, Syd Shores, e Mike Sekowsky). Nelle storie dei supereroi, inoltre, sempre pi\u00f9 frequentemente gli acerrimi nemici dei supereroi erano giapponesi, oltre ovviamente ai nazisti (per esempio in \"Captain America Comics\" n. 13, il primo numero realizzato dopo Pearl Harbor).\nAnalogamente a quanto stava facendo la Dell Publishing, che adattava al mondo dei fumetti i personaggi dei cartoni animati Disney, Goodman decise di rivolgersi al mercato umoristico, con un ottimo riscontro da parte dei lettori. Il nuovo editor, che sostitu\u00ec Lee, era Vince Fargo, specializzato proprio in fumetti divertenti sugli animali. Furono cos\u00ec pubblicati nel corso del 1942:\nNell'agosto 1942 \"Mystic Comics\" fu cancellato a causa delle scarse vendite. Personaggi come \"Challenger\", \"Destroyer\", \"Witness\", \"Davey and the Demon\", \"Black Marvel\" e \"Blazing Skull\" non furono sufficienti a sostenere la serie, che gi\u00e0 l'anno precedente aveva subito una interruzione di sette mesi nella pubblicazione (fra il n. 5 e il n. 6). Alla fine del 1942 la Timely ripresent\u00f2 una raccolta di strisce a fumetti realizzate da Tarpe Mills per un quotidiano domenicale, incentrate su una figura femminile, \"Miss Fury\" (originalmente: \"Black Fury\"), una delle prime eroine mascherate.\nA questa fece seguito una nuova collana per i lettori pi\u00f9 giovani intitolata \"Kid Komics\". Il n. 1 (datato febbraio 1943) proponeva due personaggi gi\u00e0 comparsi in \"Young Allies\", \"Knuckles\" e \"Whitewash Jones\", e disegni di Wolverton. Vi fecero inoltre la prima comparsa, realizzati da Syd Shores, \"Captain Wonder\" e la sua spalla Tim (chiaramente ispirati a \"Capitan America\" e \"Bucky\"). Fu anche introdotto per la prima volta \"Subbie\", la spalla di \"Sub-Mariner\". Si unirono al gruppo nel n. 2 gli altri \"Young Allies\" (\"Bucky\", \"Toro\" e \"Tubby\") e, col susseguirsi delle uscite, ancora altri personaggi, sia ragazzini (i \"Daredevils\", \"Red Hawk\", \"Tommy Tyme\") sia supereroi (\"Visione\", \"Destroyer\", \"Trottola\"). Nonostante tutto, per\u00f2, la serie non registr\u00f2 buone vendite e fu cancellata dopo il n. 10 (primavera 1946).\nNell'estate del 1943 furono lanciati due nuovi volumi:\nNel biennio 1943-1944 la Timely, per far fronte alle ristrettezze imposte dalla guerra (e dal razionamento della carta), abbandon\u00f2 molte delle riviste pulp che ormai non riscuotevano pi\u00f9 grande successo e si concentr\u00f2 invece sui pi\u00f9 redditizi fumetti, lanciando ben 11 nuove collane: Tessie the Typist (con disegni di Wolverton e Kurtzman), \"Funny Tunes\", \"Amazing Comics\" (rinominato \"Complete Comics\" dal n.2 e interrotto subito dopo), \"Comic Capers\", \"Ideal Comics\", \"Super Rabbit\", \"Ziggy Pig-Silly Seal Comics\" (le storie divertenti con personaggi animali erano pi\u00f9 convenienti, perch\u00e9 lo staff riceveva compensi inferiori), \"Daring Comics\" (che si inseriva sulla scia di \"Daring Mystery\"), \"Gay Comics\" (anche questo con disegni di Wolverton e Kurtzman), \"Mystic Comics\" (seconda serie) (che riproponeva molti dei supereroi pi\u00f9 famosi) e \"Miss America Comics\", che ottenne un successo notevole tra le ragazze.\nDopo aver cambiato il titolo in \"Miss America Magazine\", il periodico abbandon\u00f2 i caratteri tipici delle storie di supereroi per dare pi\u00f9 spazio a temi vicini al mondo delle lettrici: la moda, il cinema, ecc.). Sull'onda delle ottime vendite registrate da Miss America Magazines, nel 1945 furono pubblicati altri volumi indirizzati al mercato delle adolescenti: \"Patsy Walker\", \"Millie the Model\", e \"Nellie the Nurse\". Nello stesso anno usc\u00ec anche \"Animated Movie-Tunes\" (in tutto due numeri), che riproponeva ancora \"Super Rabbit\", \"Ziggy Pig\", e \"Silly Seal\". Si trattava davvero di quella che fu definita Golden Age dei Fumetti: il mercato si era aperto a tutte le possibili tipologie di pubblico. Il Governo inviava addirittura gli albi oltreoceano per i soldati americani al fronte, che ne comperavano tantissimi. Nel 1944 fu anche realizzato un serial cinematografico su Capitan America, prodotto dalla Republic Pictures, che per\u00f2 non si mantenne molto fedele alla storia originale.\nIl tramonto.\nAlla fine della guerra le vendite di fumetti di supereroi crollarono. Da un lato le famiglie preferivano utilizzare i soldi per la casa piuttosto che per i fumetti, dall'altro lato con la sconfitta di nazisti e giapponesi, le storie dei supereroi patriottici non erano pi\u00f9 sentite attuali. La nuova frontiera era il crimine cittadino quotidiano. I lettori chiedevano maggior realismo (parallelamente a quanto accadeva nella narrativa e al cinema).\nStan Lee riprese il suo posto alla Timely come editor. Nel tentativo di risollevare le vendite (e probabilmente in risposta alla \"Justice Society of America\" della DC Comics) fu creata la \"All-Winners Squad\", che riproponeva \"Capitan America\" e \"Bucky\", \"Torcia Umana\" e \"Toro\", \"Sub-Mariner\", \"Miss America\" e \"Trottola\". La \"All-Winners Squad\" fece per\u00f2 solo due apparizioni e la collana \"All-Winners Comics\" fu trasformata in \"All-Teen\" nel 1947.\nLa seconda met\u00e0 degli anni quaranta, d'altronde, vide la chiusura di molte collane dedicate a supereroi, ormai abbandonate dai lettori: \"USA Comics\" nel 1945, \"Miss Fury\" e \"Young Allies\" nel 1946. Ma anche quelle che riuscirono a proseguire, registrarono un drastico calo nelle vendite.\nGoodman punt\u00f2 sempre di pi\u00f9 sulla diversificazione della produzione, in direzioni maggiormente in linea con il mercato, abbracciando generi quali il western, il crimine, l'orrore, il fantasy, le storie di animali, la fantascienza, il romanticismo, l'umorismo, l'avventura. La casa editrice cambi\u00f2 persino nome diventando Atlas Comics nel 1951.\nAtlas Comics.\nL'Atlas Comics ebbe inizio nel 1950, come prosecuzione della Timely Comics fondata, come quest'ultima, da Martin Goodman."}
{"id": "1080661", "revid": "44008", "url": "https://it.wikipedia.org/wiki?curid=1080661", "title": "Andrea Papandreou", "text": ""}
{"id": "1080669", "revid": "135224", "url": "https://it.wikipedia.org/wiki?curid=1080669", "title": "Sayonara", "text": " \u00e8 una parola giapponese che significa \"addio\". Pu\u00f2 riferirsi a:"}
{"id": "1080670", "revid": "767487", "url": "https://it.wikipedia.org/wiki?curid=1080670", "title": "Don't Worry About Me (Joey Ramone)", "text": "Don't Worry About Me \u00e8 il primo album da solista di Joey Ramone, uscito postumo nel 2002. Contiene due cover: \"1969\" degli Stooges e \"What a Wonderful World\" di Louis Armstrong. la versione DualDisc dell'album \u00e8 stata pubblicata il 19 novembre 2002 e include l'album in formato DVD-Audio, con suono surround 5.1, oltre al video musicale di \"What a Wonderful World\" e altro materiale."}
{"id": "1080672", "revid": "7077", "url": "https://it.wikipedia.org/wiki?curid=1080672", "title": "Stealthness", "text": ""}
{"id": "1080680", "revid": "32698", "url": "https://it.wikipedia.org/wiki?curid=1080680", "title": "CODATA", "text": ""}
{"id": "1080698", "revid": "58512", "url": "https://it.wikipedia.org/wiki?curid=1080698", "title": "Aisi 321", "text": ""}
{"id": "1080701", "revid": "27723", "url": "https://it.wikipedia.org/wiki?curid=1080701", "title": "Fermo Ghisoni", "text": ""}
{"id": "1080705", "revid": "287204", "url": "https://it.wikipedia.org/wiki?curid=1080705", "title": "Madre notte", "text": "Madre notte (\"Mother Night\", 1961) \u00e8 un romanzo dello statunitense Kurt Vonnegut. Dal libro nel 1996 \u00e8 stato tratto il film \"Confessione finale\", diretto da Keith Gordon e interpretato da Nick Nolte, Alan Arkin e Sheryl Lee.\nTrama.\nHoward W. Campbell Jr. \u00e8 rinchiuso nel carcere di Gerusalemme in attesa di processo per crimini di guerra, con l'accusa di propaganda nazista, e qui scrive i suoi ricordi e le sue riflessioni. All'et\u00e0 di undici anni, nel 1923, va a vivere con la sua famiglia in Germania subito dopo la prima guerra mondiale e vi rimane anche dopo la presa del potere da parte di Hitler. Commediografo di successo, diventer\u00e0 in seguito la voce della propaganda nazista in lingua inglese. Ma la sua \u00e8 una scelta politica o piuttosto \u00e8 dettata dalla esigenze del controspionaggio statunitense? Tornato negli Stati Uniti, vivr\u00e0 nell'ombra per molto tempo, ma trover\u00e0 poi ad attenderlo il frutto prodotto dalle sue invettive radiofoniche.\nL'azione \u00e8 narrata da Campbell stesso, che sta producendo un memoriale per l'Istituto per la documentazione dei crimini di guerra, di Haifa. Il suo personaggio fu probabilmente ispirato dalle storie di William Joyce, propagandista radiofonico durante la seconda guerra mondiale, e di Ezra Pound, sebbene solo nei termini pi\u00f9 generali.\nAccorgimenti letterari e riferimenti.\nVonnegut si presenta come il curatore dell'edizione americana delle confessioni di Howard W. Campbell, Jr. \u00c8, quindi, Campbell stesso a dedicare il libro a Mata Hari:\ne ad inserire una seconda dedica a testo completato:\nNelle \"Avvertenze del curatore\" Vonnegut dichiara che il titolo \u00e8 tratto da un discorso di Mefistofele nel \"Faust\" di Goethe.\nNel capitolo \"Il contenuto di un vecchio baule...\", Vonnegut inserisce delle poesie in tedesco:\nNumerosi sono i richiami ai campi di sterminio, ad Auschwitz in particolare. Non mancano riferimenti ad opere letterarie classiche, come \"La lepre e la tartaruga\" di Fedro, o medievali, come \"san Giorgio e il drago\".\nInfluenza culturale.\nKilgore Trout e l'autore vengono citati nella serie Criminal Minds, in un dialogo tra Emily Prentiss e Derek Morgan all'inizio del sedicesimo episodio della seconda stagione, \"Note mortali\". Nel dialogo vengono nominati i due libri \"Mattatoio n. 5\" e \"Madre Notte\"; di quest'ultimo viene citato il passo \"noi siamo quel che facciamo finta di essere, sicch\u00e9 dobbiamo stare molto attenti a quel che facciamo finta di essere\"."}
{"id": "1080707", "revid": "27723", "url": "https://it.wikipedia.org/wiki?curid=1080707", "title": "Surtur", "text": ""}
{"id": "1080708", "revid": "1095901", "url": "https://it.wikipedia.org/wiki?curid=1080708", "title": "K\u00e1ri", "text": "K\u00e1ri, nella mitologia norrena, \u00e8 un gigante (J\u01ebtunn), descritto come la personificazione del Vento.\nAssieme ai fratelli \u00c6gir (il Mare) e Logi (il Fuoco), rappresenta una delle tre forze primigenie che plasmarono la Terra.\nSuo padre \u00e8 Fornj\u00f3tr, mentre suo figlio \u00e8 Frosti (detto anche J\u01ebkull), il Gelo.\nFonti primarie.\n\"Sk\u00e1ldskaparm\u00e1l\".\nK\u00e1ri \u00e8 citato da Snorri Sturluson nel \"Sk\u00e1ldskaparm\u00e1l\" tra i nomi del vento (\"ve\u00f0ra heiti\"):\n\"Flateyjarb\u00f3k\".\nNel \"Flateyjarb\u00f3k\" vengono descritte le funzioni sue e dei suoi fratelli:\n\"Supplementum Histori\u00e6 Norvegic\u00e6\".\nK\u00e1ri e la sua famiglia anche nel appare nel \"Supplementum Histori\u00e6 Norvegic\u00e6\" di Arngr\u00edmur J\u00f3nsson:\nK\u00e1ri \u00e8 citato anche nel \"Orkneyinga saga\" e nel \"Hversu Noregr bygg\u00f0ist\".\nLuna di Saturno.\nAlla divinit\u00e0 \u00e8 dedicato Kari, un satellite naturale di Saturno."}
{"id": "1080709", "revid": "2149408", "url": "https://it.wikipedia.org/wiki?curid=1080709", "title": "Kari", "text": ""}
{"id": "1080711", "revid": "344503", "url": "https://it.wikipedia.org/wiki?curid=1080711", "title": "Steven Zaillian", "text": "Ha vinto il premio Oscar per la sceneggiatura di \"Schindler's List - La lista di Schindler\" e nominato altre quattro volte per \"Risvegli\", \"Gangs of New York\", \"L'arte di vincere\" e \"The Irishman\"."}
{"id": "1080712", "revid": "30909", "url": "https://it.wikipedia.org/wiki?curid=1080712", "title": "Kikoho", "text": ""}
{"id": "1080715", "revid": "1543377", "url": "https://it.wikipedia.org/wiki?curid=1080715", "title": "Humanoid Animation", "text": "Humanoid Animation (H-Anim) \u00e8 uno standard per la definizione e l'animazione di umanoidi virtuali. \u00c8 stato sviluppato dall'Humanoid Animation Working Group, \u00e8 uno standard non proprietario ed \u00e8 stato standardizzato dall'ISO nel 2005.\nScopo.\nLo scopo \u00e8 di fornire una struttura base su cui definire gli umanoidi da utilizzare all'interno degli ambienti virtuali.\nStruttura.\nUn umanoide definito attraverso lo standard Humanoid Animation viene visto come un insieme di ossa e articolazioni ricoperte dalla superficie esterna.\nPu\u00f2 essere implementato attraverso VRML o X3D da cui eredita la possibilit\u00e0 di essere animato e reso interattivo."}
{"id": "1080747", "revid": "834", "url": "https://it.wikipedia.org/wiki?curid=1080747", "title": "A star is born", "text": ""}
{"id": "1080748", "revid": "827882", "url": "https://it.wikipedia.org/wiki?curid=1080748", "title": "Hyrrokkin", "text": "Hyrrokkin \u00e8 una gigantessa della mitologia norrena. Appare in nell'iscrizione runica \"DR 284\" nello \"Hunnestadsmonumentet\", vicino a Marvisholm, in Svezia. \nSecondo la leggenda, dopo la morte di Baldr, Nanna si lanci\u00f2 sulla pira per seguire il marito nell'Hel, l'oltretomba. Nessuno sembrava essere in grado di poter lanciare in mare Hringhorni, la nave funeraria del dio defunto. Arriv\u00f2 cos\u00ec Hyrrokkin da J\u01ebtunheimr cavalcando un lupo (o uno warg), usando una vipera come briglia, e alla fine lanci\u00f2 lei la nave funeraria.\nQuesta storia \u00e8 riportata nel Gylfaginning, la prima parte dell'Edda in prosa di Snorri Sturluson nel modo seguente:\nQuesta gigantessa viene anche menzionata in una lista di troll da uno scaldo anonimo:"}
{"id": "1080751", "revid": "27723", "url": "https://it.wikipedia.org/wiki?curid=1080751", "title": "Fermo Ghisone", "text": ""}
{"id": "1080781", "revid": "446353", "url": "https://it.wikipedia.org/wiki?curid=1080781", "title": "Vitas Gerulaitis", "text": "Biografia.\nNato nel distretto newyorkese di Brooklyn da una coppia di tennisti lituani, emigrati in America in cerca di fortuna, \u00e8 cresciuto nel quartiere di Newport Beach nel Queens. Ha iniziato a giocare a tennis con il padre, un ex numero 1 del suo paese.\nHa iniziato la sua carriera professionistica nel 1974 dopo che nel 1972 era salito ai vertici della classifica juniores statunitense.\nGiocatore dotato di un carattere estroverso e brillante e di un serve &amp; volley spettacolare, ma fragile, aveva un fisico esile, che per\u00f2 gli consentiva di essere molto agile e mobile in campo. Il colpo pi\u00f9 brillante era l'ottimo e solido rovescio, che compensava il fragile diritto. Gerulaitis \u00e8 risultato un ottimo stratega, adatto a tutte le superfici. Presidi\u00f2 la top ten per buona parte degli anni '70 e nei primi anni '80, ma rimase sempre un passo indietro rispetto ai grandi campioni della sua epoca Jimmy Connors, John McEnroe e Bj\u00f6rn Borg.\nProprio al giocatore svedese sono legati due episodi della vita agonistica di Vitas Gerulaitis: la spettacolare semifinale di Wimbledon 1977, persa contro lo svedese in 5 set, e la famosa frase che pronunci\u00f2 nel 1983 alla notizia del ritiro dalle competizioni di Borg, dal quale aveva perduto 16 volte su 16: \"deve ancora nascere chi sia in grado di battere Gerulaitis 17 volte di seguito\", citando e ironizzando sulla sua identica dichiarazione, pronunciata dopo aver battuto Jimmy Connors, ponendo fine a una striscia di 16 sconfitte consecutive contro l'americano. Resta famosa la sua mania di cambiare il grip del manico della racchetta a ogni cambio di campo.\nHa vinto 27 tornei e ha disputato 55 finali, il primo successo risale al 1974 a Vienna e l'ultimo \u00e8 del 1984 a Treviso.\nNel 1977 e 1979 vince gli Internazionali d'Italia di tennis. Per quanto riguarda il Grande Slam, nel 1975 vince il torneo di doppio a Wimbledon, nel 1977 vince il singolare agli Australian Open, nel 1979 all'Us Open e nel 1980 al Roland Garros raggiunge la finale.\nOrmai ritiratosi dall'attivit\u00e0, nel 1989 partecip\u00f2 al Roland Garros in doppio con l'amico Jimmy Connors. I due vennero sconfitti al primo turno in tre set, ma diedero vita a siparietti esilaranti durante l'incontro, scherzando sulla loro vecchiaia agonistica sin dall'inizio del match, presentandosi in campo con le stampelle. \nVitas Gerulaitis mor\u00ec nel sonno nel 1994 a soli 40 anni, stroncato dal monossido di carbonio emesso da una caldaia difettosa, situata al di sotto della d\u00e9pendance dove si trovava."}
{"id": "1080783", "revid": "486946", "url": "https://it.wikipedia.org/wiki?curid=1080783", "title": "La scimmia cattiva", "text": ""}
{"id": "1080785", "revid": "765341", "url": "https://it.wikipedia.org/wiki?curid=1080785", "title": "Vitis labrusca", "text": "Vitis labrusca \u00e8 una pianta arbustiva rampicante della famiglia Vitaceae, appartenente al raggruppamento delle \"viti americane\", che comprende \"Parthenocissus quinquefolia\", \"Vitis berlandieri\", \"Vitis rupestris\", \"Vitis riparia\". Originaria dell'est degli USA, dove \u00e8 diffusa dalla costa atlantica fino alle Grandi Pianure, questa vite \u00e8 stata introdotta in Europa da antica data, la specie botanica ed i suoi ibridi sono conosciute con vari nomi.\nTra queste la pi\u00f9 nota \u00e8 l'uva \"Isabella\" (detta anche \"Fragola\"), che ha preceduto di molto l'importazione della Fillossera importata in seguito con altre specie di viti americane. Le prime notizie risalgono agli inizi del XIX secolo. \nL'esatta identificazione botanica dei tipi della \"V. labrusca\", come la Isabella, sono incerte, in particolare la Isabella si ipotizza che sia in realt\u00e0 una ibridazione fra la \"V. labrusca\" e la \"Vitis vinifera\".\nL'uva Isabella ha propriet\u00e0 organolettiche del tutto particolari che possono non essere apprezzate dal consumatore europeo a causa del suo gusto di \"selvatico\". La specie \u00e8 stata tuttavia interessata marginalmente dalla coltivazione per la vinificazione, la commercializzazione dei fermentati di tale uva (definendoli \"vino\") \u00e8 comunque vietata. Infatti in osservanza delle leggi italiane e delle norme europee la definizione \"vino\" \u00e8 applicabile solo con fermentati della Vitis vinifera (vite europea).\nTra gli ibridi interspecifici, tra Vitis labrusca e vinifera si considera la Kyoho, che \u00e8 il vitigno pi\u00f9 coltivato al mondo per superficie.\nContrariamente alle altre viti americane, la \"V. labrusca\" e i suoi ibridi non sono molto resistenti alla Fillossera, sono invece molto resistenti alle altre malattie, soprattutto alla Peronospora ed all'Oidio.\nOrigine del termine.\nIl termine \"Labrusca\" deriva dal latino a significare \"selvatico\".\nIn Italia esistono diverse variet\u00e0 della vite europea (variet\u00e0 della Vitis vinifera) a nome Lambrusco, che producono altrettanti noti vini di eguale nome. Tali variet\u00e0 gi\u00e0 note agli antichi romani, selezionate ed ingentilite nei secoli soprattutto in Italia settentrionale, non hanno nulla in comune con la \"Vitis labrusca\"."}
{"id": "1080788", "revid": "599013", "url": "https://it.wikipedia.org/wiki?curid=1080788", "title": "Djemb\u00e8", "text": ""}
{"id": "1080789", "revid": "154893", "url": "https://it.wikipedia.org/wiki?curid=1080789", "title": "!Oye Esteban!", "text": ""}
{"id": "1080790", "revid": "767487", "url": "https://it.wikipedia.org/wiki?curid=1080790", "title": "Antonio Draghi", "text": "Vita.\nI primi passi.\nLe prime notizie biografiche sul suo conto risalgono al 1645, quando all'et\u00e0 di undici anni entr\u00f2 come cantante soprano nella cappella della Basilica di Sant'Antonio di Padova assieme allo zio Francesco Florido (il quale fu ingaggiato come organista e suonatore di strumenti ad arco). Nella stessa cappella Draghi fu spostato alla posizione di contralto nell'agosto del 1648 e di basso dall'ottobre 1649 al dicembre 1651. L'anno successivo fu a Ferrara presso l\"'Accademia della Morte\" sempre come cantante; la collaborazione con quest'istituzione ferrarese termin\u00f2 nell'ottobre 1657. In questo periodo fu occupato anche altrove, come ad esempio a Venezia durante il carnevale del 1657, quando cant\u00f2 nell'opera \"Le fortune di Rodope e di Damira\" di Pietro Andrea Ziani.\nLa carriera alla corte imperiale.\nNel 1658 ebbe inizi\u00f2 la sua lunga carriera alla corte imperiale di Vienna. Dapprima fu impiegato come cantante basso, poi inizi\u00f2 l'attivit\u00e0 di librettista: il suo primo libretto fu \"L'Almonte\" che venne musicato da Giuseppe Tricarico e messo in scena il 9 giugno 1661 a Vienna.\nContinu\u00f2 a scrivere libretti d'opera per alcuni anni, per compositori come Antonio Bertali e P. A. Ziani. Debutt\u00f2 come operista nel 1666 con \"La Mascherata\" a Vienna.\nNel 1667 ebbe la prima assoluta viennese \"Vero amore f\u0430 soave ogni fatica\", nel 1668 \"Achille riconosciuto\", \"Gl'amori di Cefalo e Procri\", \"Il Ciro vendicatore di se stesso\" a Hofburg, \"Comedia ridicula\", \"Giuditta\" e \"La vedova generosa\" e nel 1669 \"Achille in Sciro\" ed \"Atalanta\" con il libretto di Nicol\u00f2 Minato, \"Chi pi\u00f9 sa manco l'intende\" a Hofburg, \"L'humanit\u0430 redenta\" ed \"Il Perseo\".\nCon il passare degli anni egli avanzava gradualmente verso le pi\u00f9 alte cariche musicali della corte asburgica: nel 1668 l'imperatrice Eleonora lo nomin\u00f2 vice Kapellmeister e nel 1669 Kapellmeister della corte dell'imperatrice, succedendo a Giuseppe Tricarico.\nNel 1670 \"Iphide Greca\", \"Leonida in Tegea\" e \"Le risa di Democrito\" con il libretto di Minato e \"Li sette dolori di Maria Vergine\" il 3 aprile ebbero la prima assoluta a Vienna.\nIl 18 novembre 1670 fu rappresentato per la prima volta a Vienna \"Penelope\", dramma per musica in tre atti da lui composto su libretto di Minato.\nNel 1671 \"L'avidit\u0430 di Mida\", \"Cidippe\", \"Epitafiii sopra il sepolcro di Christo\" il 26 marzo, \"La gara dei genij\" e \"La prosperit\u0430 di Elio Sejano\" con il libretto di Minato vanno in scena a Hofburg ed a Vienna, nel 1672 \"Gl'atomi d'Epicuro\" e \"Gundeberga\" con il libretto di Minato, il 14 aprile \"Il limbo aperto\" e \"Sulpitia\", nel 1673 \"Batto convertito in sasso\", \"Il gior della speranza\", \"Provare per non recitare\" e \"La Tessalonica\" con il libretto di Minato a Vienna e Hofburg, \"Gl'incantesimi disciolti\" con il libretto di Minato ed il 30 marzo \"La piet\u0430 contrastata\", nel 1674 \"La caduta di Salomone\", \"Il cuore appassionato\", \"Il fuoco eterno custodito dalle Vestali\", \"La lanterna di Diogene\", \"La nascit\u0430 di Minerva\", \"Il ratto delle Sabine\", \"Le staggioni ossequiose\" ed \"Il trionfatore de' centauri\" con il libretto di Minato ed il 6 marzo \"La potenza della croce\" a Vienna, nel 1675 \"La corona di spine\", \"I pazzi Abderiti\", \"Turia Lucrezia\", \"Zaleuco (Seleuco)\" e \"Li sogni regij\" con il libretto di Minati a Hofburg, \"Pirro\" ed il 5 febbraio \"Sant'Agata\" a Vienna e nel 1676 \"Debora e Jaele\" a Vienna.\nNel 1680 moriva Johann Heinrich Schmelzer e il 1\u00ba gennaio 1682 Draghi gli successe nella posizione di Kapellmeister della corte imperiale. Nel 1690 fu rappresentata a Vienna la sua opera lirica \"La Chioma di Berenice\", ispirata all'omonimo carme di Catullo.\nMantenne la carica di Kapellmeister della corte imperiale fino alla morte."}
{"id": "1080812", "revid": "695564", "url": "https://it.wikipedia.org/wiki?curid=1080812", "title": "Ihsahn", "text": "Noto anche per la sua carriera solista e i vari progetti, \u00e8 anche il leader della black metal band norvegese Emperor.\nBiografia.\nCol nome Ihsahn suon\u00f2 per la band symphonic black metal Emperor, diventando uno dei fondatori del genere. Si dice che le tematiche sataniche dei brani del gruppo siano correlate alla vita privata del musicista. \u00c8 stato endorser Ibanez e Blackstar Amplification ed attualmente utilizza chitarre Aristides\nDopo aver lasciato gli Emperor continua il lavoro finito con loro attraverso la sua band solista. Le sonorit\u00e0 passano dal symphonic al progressive, caratterizzate da ottima tecnica, continui cambi di ritmo e vocalici (da voce pulita a scream e viceversa).\nLa sua voce spazia da toni puliti, evocativi ed epici ad uno scream molto personale che evoca molto da vicino King Diamond, sua principale influenza.\nNel 2006 ha pubblicato il suo primo lavoro solista, intitolato \"The Adversary\" in cui ha suonato tutti gli strumenti con l'eccezione della batteria affidata a Asgeir Mickelson, e con la partecipazione sulla canzone \"Homecoming\" di Garm (Kristoffer Rygg) degli Ulver.\nNel 2007 insieme alla moglie Heidi Solberg e all'artista folk norvegese Knut Buen, da luce al progetto Hardingrock e all'album Grimen, una sperimentazione di black metal, gothic, elettronica e folkmetal.\nNel 2008 esce il secondo album angL che vede impegnato nuovamente Ihsahn con tutti gli strumenti a parte la batteria (sempre affidata a Mickelson), l'album dedicato al neonato figlio, riprende alcune sonorit\u00e0 del lavoro precedente aumentando per\u00f2 la componente progressive. Su angL \u00e8 presente una nuova collaborazione, questa volta insieme a Mikael \u00c5kerfeldt degli Opeth per la canzone\"Unhealer\".\nSempre nel 2008 Ihsahn propone per la prima volta i brani soliti dal vivo al Rockfeller di Oslo, accompagnato dai Leprous di Einar Solberg, suo cognato.\nIl 25 gennaio 2010 e vede luce il terzo album solista, \"After\", che rappresenta un punto di rottura con ci\u00f2 che \u00e8 stato fatto in precedenza, aumentando la componente progressive e facendo completamente quella Black Metal, il risultato \u00e8 un album pi\u00f9 ermetico, pi\u00f9 freddo ma non per questo meno aggressivo, anche in questo caso Ihsahn si \u00e8 occupato di tutti gli strumenti eccetto la batteria e tra i punti salienti dell'album vi \u00e8 sicuramente l'uso delle Ibanez ad 8 corde ed il Sassofono di J\u00f8rgen Munkeby (Shining NOR); si tratta di un album che \u00e8 stato acclamato dalla critica, dai fan e che rappresenta la fine di una trilogia.\nA partire da questo album Ihsahn rinizier\u00e0 ad esebirsi regolarmente durante i festival europei e non.\nNel giugno 2012 viene pubblicato Eremita, album che per certi versi cerca di affinare ci\u00f2 che \u00e8 stato fatto con After introducendo nuovi elementi in grado di incupire il sound; tra le collaborazioni presenti nell'album vi possiamo trovare nuovamente J\u00f8rgen Munkeby al sassofono, Devin Townsend nella canzone \"Introspection\", Jeff Loomis (Nevermore) nell'assolo in \"The Eagle and The Snake\", Einar Solberg in \"Arrival\" e Heidi Solberg in \"Departure\", la batteria \u00e8 affidata a Tobias \u00d8rnes Andersen mentre gli altri strumenti sono stati suonati sempre da Ihsahn.\nIl 21 ottobre 2013 esce Das Seelenbrechen, sicuramente l'album pi\u00f9 intricato e sperimentale di quelli sino ad ora usciti, si tratta di un album ermetico ed ispirato a tematiche care a Nietzche (presente gi\u00e0 sulla copertina di \"Eremita\") da cui prende spunto il titolo, le canzoni contenute nell'album sono molto diverse tra loro, passando da tracce dirette come \"NaCl\", cupe come \"Hiber\", dolci e malinconiche come \"Pulse\", psicedeliche come M o quasi cacofoniche come \"Tacit\".\nTre anni pi\u00f9 tardi nel 2016 esce Arktis. caratterizzato da un sound diverso dai precedenti lavori, un album decisamente pi\u00f9 facile da ascoltare rispetto al precedente ma anche rispetto a tutti i predecessori, il sound \u00e8 arricchito di sonorit\u00e0 esterne al metal, e che spesso ricordano gli anni '70, specie nelle tastiere. Si tratta di un album molto vario e con un sound tendenzialmente pi\u00f9 snello rispetto ai precedenti, come al solito Ihsahn si \u00e8 occupato di tutti gli strumenti eccetto della batteria (sempre affidata a Tobias \u00d8rnes Andersen). Arktis vede tra gli ospiti oltre a Einar Solberg e J\u00f8rgen Munkeby anche Matt Heafy.\nIl 4 Maggio 2018 esce \u00c0mr settimo disco solista, album molto vario in cui sono presenti elementi esterni al metal - provenienti addirittura dal pop anni '80 - oltre a frangenti puramente black metal: ennesima dimostrazione di come Ihsahn sia in grado di fondere ed unire generi completamente diversi creando un risultato di notevole spessore. Da segnalare che sulla traccia \" Where You Are Lost and I Belong\" le percussioni sono state suonate da suo figlio.\nNell'autunno 2018 Ihsahn ha iniziato il suo primo tour europeo in club, supportato da Ne Obliviscaris e Astrosaur. Nel 2022 collabora con il cantante dei Trivium Matthew Heafy al singolo \"Tamashii No Houkai\" del progetto black metal Ibaraki."}
{"id": "1080813", "revid": "767487", "url": "https://it.wikipedia.org/wiki?curid=1080813", "title": "La casa dei nostri sogni", "text": "La casa dei nostri sogni (\"Mr. Blandings Builds His Dream House\") \u00e8 un film del 1948 diretto da Henry C. Potter, tratto dal romanzo omonimo di Eric Hodgins.\nLa pellicola prende spunto dalla commedia \"George Washington Slept Here\" (\"George Washington ha dormito qui\") di George S. Kaufman e Moss Hart.\nFu distribuito negli Stati Uniti il 25 marzo 1948 mentre in Italia usc\u00ec l'11 febbraio 1950.\nNel 1986 \u00e8 stato girato un rifacimento, \"Casa, dolce casa?\", con Tom Hanks e Shelley Long.\nTrama.\nJim Blandings \u00e8 un pubblicitario newyorkese, sposato con Muriel e padre di due bambine, Betsy e Joan. Stanco della routine della metropoli e del proprio appartamento ormai troppo piccolo e poco confortevole per lui e la famiglia, decide di acquistare una vecchia casa con un vasto terreno nel Connecticut, che ha notato in una inserzione, e di cui sia lui che Muriel si sono perdutamente innamorati a prima vista.\nDal momento in cui Jim firma il contratto, si susseguono disavventure a non finire: dopo alcuni sopralluoghi da parte di esperti di edilizia, il responso \u00e8 che la casa \u00e8 in condizioni troppo disastrose per essere restaurata, e quindi dovr\u00e0 essere abbattuta e ricostruita.\nDopo ripetuti consulti con professionisti del settore, Jim affida l'incarico all'architetto Simms ma, poco dopo aver completato i lavori di abbattimento, viene a scoprire che la vecchia casa era gravata da un'ipoteca. Pagando una salata penale, Jim riesce comunque a dare inizio ai lavori di costruzione della nuova casa, affrontando altri mille problemi: la scoperta di una falda acquifera nel punto di costruzione che ritarda l'inizio dei lavori, il pozzo che non ha acqua, la porta dello sgabuzzino che non si apre dall'interno, alcune finestre che risultano disperse, il moltiplicarsi delle spese impreviste e l'improvviso ordine di sfratto dal vecchio appartamento cittadino, che costringe i Blandings a trasferirsi nella nuova residenza a lavori ancora in corso.\nJim ci rimette anche la stima del suo datore di lavoro, che da mesi attende inutilmente da lui lo slogan per una nota marca di prosciutto. Di fronte alle avversit\u00e0 e al crescente nervosismo del marito, solo Muriel continua a mantenere la calma, grazie anche all'amicizia dell'avvocato Bill Cole, suo ex fidanzato e compagno di collegio, il quale tenta pazientemente di consigliare Jim e di tenere d'occhio gli aspetti burocratici dell'operazione.\nPur di riuscire a costruire la casa dei suoi sogni, Jim arriver\u00e0 a spendere il quadruplo di quanto aveva preventivato, sopportando infinite difficolt\u00e0 e momenti di vero e proprio sconforto. Ma alla fine il risultato lo ripagher\u00e0 e, proprio nel momento in cui creder\u00e0 di aver perduto il lavoro, Jim trover\u00e0 inaspettatamente lo slogan pubblicitario tanto sospirato, grazie all'arguzia della domestica Jessie.\nRiconoscimenti.\nNel 2000 l'American Film Institute ha inserito il film al 72\u00ba posto della classifica delle cento migliori commedie americane di tutti i tempi."}
{"id": "1080816", "revid": "1610933", "url": "https://it.wikipedia.org/wiki?curid=1080816", "title": "Napee", "text": "Le Napee (dal greco \u03bd\u03b1\u03c0\u03b7, \"valle boscosa\") sono le ninfe che presidiano nelle valli e nei prati. Amano la solitudine, ma a volte avevano delle relazioni d'amore con qualche eroe, dal quale esigevano un'assoluta fedelt\u00e0. Erano spesso molestate ed inseguite da Pan e dai Satiri, con i quali convivevano."}
{"id": "1080818", "revid": "92719", "url": "https://it.wikipedia.org/wiki?curid=1080818", "title": "Atelocynus", "text": ""}
{"id": "1080819", "revid": "92719", "url": "https://it.wikipedia.org/wiki?curid=1080819", "title": "Cerdocyon", "text": ""}
{"id": "1080821", "revid": "92719", "url": "https://it.wikipedia.org/wiki?curid=1080821", "title": "Chrysocyon", "text": ""}
{"id": "1080826", "revid": "92719", "url": "https://it.wikipedia.org/wiki?curid=1080826", "title": "Nyctereutes", "text": ""}
{"id": "1080827", "revid": "1833487", "url": "https://it.wikipedia.org/wiki?curid=1080827", "title": "Curone (Lecco)", "text": "Il Curone (\"C\u00fcr\u00f3n\" in dialetto brianzolo) \u00e8 un corso d'acqua a carattere torrentizio che scorre per 8 chilometri dalla localit\u00e0 collinare di Deserto (comune di La Valletta Brianza) al paese di Osnago, nel territorio del Meratese, per poi sfociare da sinistra nel torrente Molgoretta, tributario del Molgora. Il corso del torrente attraversa i comuni di La Valletta Brianza, Montevecchia, Olgiate Molgora, Merate, Cernusco Lombardone e Osnago. Questo ruscello \u00e8 apprezzato per la purezza delle sue acque e per i numerosi organismi viventi che esse ospitano, organizzati in un vero e proprio micro-habitat. L'amenit\u00e0 dei luoghi attraversati dal Curone - che con cascatelle e percorsi tortuosi attraversa boschi e prati - \u00e8 protetta dall'istituzione del Parco regionale di Montevecchia e della Valle di Curone."}
{"id": "1080828", "revid": "92719", "url": "https://it.wikipedia.org/wiki?curid=1080828", "title": "Speothos", "text": ""}
{"id": "1080831", "revid": "736476", "url": "https://it.wikipedia.org/wiki?curid=1080831", "title": "Giuseppe Tricarico", "text": "Biografia.\nGiuseppe Tricarico nacque a Gallipoli da una delle famiglie pi\u00f9 famose e nobili della citt\u00e0. Della sua formazione adolescenziale non ci sono pervenute molte informazioni, ma probabilmente impar\u00f2 a suonare l'organo e a cantare presso la Concattedrale di Sant'Agata di Gallipoli grazie a qualche sacerdote. Nel 1649 cominci\u00f2 a condurre molti viaggi.\nDopo aver studiato musica a Napoli, tra gli anni quaranta e i primi anni cinquanta del seicento visse a Roma, dove pubblic\u00f2 un trattato sulla musica (gran parte andato perduto) dedicato a Carlo duca di Montenero:\"\" Concertus ecclesiastici duarum trium et quatuor vocum. Auctore Josepho Tricarico a civitate Gallipolis Romae in Academiis experto\".\"\nNel 1654 divent\u00f2 maestro della cappella dell\"'Accademia dello Spirito Santo\" a Ferrara. La sua prima opera, \"L'Endimione\", and\u00f2 in scena l'anno successivo nella stessa citt\u00e0.\nNel 1656 si rec\u00f2 a Vienna con il fratello Antonio per prestare servizio presso corte imperiale austriaca. Vi rimase solo sino al 1662, quando Pietro Andrea Ziani prese il suo posto. Grazie a questa assunzione il Tricarico acquis\u00ec molto denaro che invi\u00f2 al fratello Angelo, che era tesoriera della Basilica di Gallipoli.\nNon sono chiare le motivazioni per il quale egli lasci\u00f2 questo prestigioso impiego, fatto sta che torn\u00f2 nel proprio paese natale, ove fino alla morte si dedic\u00f2 esclusivamente all'attivit\u00e0 didattica.\nMor\u00ec nel 1697 il 14 novembre a 75 anni. Fu sepolto nella Chiesa di San Francesco e i suoi figli cercarono di continuare la passione del padre per la musica aprendo numerose scuole nella citt\u00e0 le quali saranno frequentate da molti illustri cittadini."}
{"id": "1080835", "revid": "125979679", "url": "https://it.wikipedia.org/wiki?curid=1080835", "title": "Banksy", "text": "Le sue opere sono spesso a sfondo satirico e riguardano argomenti come la politica, la cultura e l'etica.\nSono noti anche i suoi impegni come attivista, politico e regista. La street art di Banksy \u00e8 di natura satirica e sovversiva. Le sue opere combinano un umorismo oscuro con graffiti eseguiti con la tecnica dello stencil. I suoi murales di critica sociale e politica sono apparsi su strade, muri e ponti di citt\u00e0 in tutto il mondo. Il lavoro di Banksy \u00e8 nato nella scena culturale underground di Bristol, che ha visto collaborare artisti e musicisti. Banksy afferma di essersi ispirato a 3D, un artista di graffiti che in seguito divenne membro fondatore del gruppo musicale inglese Massive Attack. Banksy mostra la propria arte su superfici visibili in pubblico. Non vende fotografie o riproduzioni su altri supporti di suoi graffiti di strada, ma \u00e8 noto che i banditori d'asta cercano di vendere la sua arte di strada sul posto, lasciando nelle mani dell'offerente vincitore l'onere della rimozione.\nAttivit\u00e0 artistica.\nPanoramica.\nBanksy \u00e8 considerato uno dei maggiori esponenti di una branca della street art molto famosa, nota come \"post-graffiti\" e \"guerrilla art\". L'arte di Banksy, infatti, trova espressione nella dimensione stradale e pubblica dello spazio urbano, realizzando pezzi che documentano la povert\u00e0 della condizione umana. Le sue opere con un taglio ironico e satirico trattano tematiche tra quali: le assurdit\u00e0 della societ\u00e0 occidentale, la manipolazione mediatica, l'omologazione, le atrocit\u00e0 della guerra, l'inquinamento, lo sfruttamento minorile, la brutalit\u00e0 della repressione poliziesca e il maltrattamento degli animali. Per veicolare questo messaggio viene fatto ricorso a un'ampia gamma di soggetti, quali scimmie, topi (celebri ormai i suoi \"rats\"), poliziotti, ma anche bambini, gatti e membri della famiglia reale.\nManipolando abilmente i codici comunicativi della cultura di massa, Banksy traspone questi temi atroci in opere piacevoli e brillanti, in grado di sensibilizzare i destinatari sulle problematiche proposte e di trasformare il tessuto urbanistico delle citt\u00e0 occidentali in luogo di riflessione. In tal senso, gli \"stencil\" di Banksy sono permeati di un'estetica diretta e intelligibile \u00abcome quella di un manifesto pubblicitario\u00bb che li sottrae alla marginalit\u00e0 e li restituisce alla fruizione di chiunque; la forte incidenza sociale del suo stile, infatti, rende le sue opere leggibili anche da bambini, come riportato dallo scrittore Paul Goghi in un aneddoto:\nAltra originalit\u00e0 dello stile di Banksy, inoltre, \u00e8 la sua capacit\u00e0 di giocare sull'esito non scontato dei presupposti narrativi: la linearit\u00e0 delle sue figure, infatti, \u00e8 sovvertita dalla presenza di elementi di dissonanza, che non invalidano la comprensibilit\u00e0 del messaggio, bens\u00ec ne rinforzano il sapore sarcastico e sovversivo. A titolo di esempio, nel murale \"No Ball Games\" sono raffigurati due bambini mentre si lanciano un cartello che vieta loro di giocare con la palla, ma che paradossalmente qui assume il valore della palla; \u00e8 giocando con le contraddizioni impreviste e imprevedibili che si palesa l'ironia di Banksy, e che l'opera si carica di forti connotazioni artistiche.\nIntervento in Cisgiordania.\nLa Cisgiordania e lo stato d'Israele sono separati da un muro di 70\u00a0km e di 670\u00a0km di recinzione con ferro spinato, costruito come misura cautelare contro il proliferare di attentati nel territorio nazionale. Questa struttura, come sancito nel 2004 dalla Corte internazionale di giustizia de L'Aia, \u00e8 contraria al diritto internazionale, e ci\u00f2 ha spinto Banksy a intervenire fisicamente sul muro con un totale di nove opere lungo il perimetro della struttura. I soggetti effigiati sono per la maggiore bambini che non vogliono soggiacere alla barriera, e che tentano di aggirarla in volo aggrappati a dei palloncini, o di forarla con paletta e secchiello; se ci\u00f2 non \u00e8 possibile, si limitano a guardare i paradisi terrestri presenti al di l\u00e0 del muro attraverso degli squarci resi magistralmente con la tecnica del \"trompe-l'oeil\". Egli ha inoltre allestito un albergo a Betlemme, proprio di fronte al muro, che ha provocatoriamente chiamato \"The Walled Off Hotel\". \nIncursioni nei musei.\nInsofferente ai sistemi di diffusione e di produzione usuali, Banksy \u00e8 un fiero detrattore della mercificazione dell'arte e del feticismo collezionistico:\nIn segno di protesta, quindi, Banksy spesso si reca nelle gallerie d'arte pi\u00f9 blasonate e ivi appende clandestinamente opere realizzate in perfetto \u00abstile\u00bb ma con particolari assolutamente anacronistici. In questo filone si inscrivono:\nL'estate veneziana.\nBanksy decide di colpire a Venezia durante l\u2019inaugurazione della 58\u00aa Biennale e la notte dell'8 maggio 2019 realizza il murale \"Naufrago bambino\" a sostegno dei migranti che vengono bloccati in mare da una politica di chiusura dei porti molto discussa dal governo italiano in carica in quei mesi cos\u00ec come in Europa e nel mondo intero, rappresentando un ragazzo che, con i piedi che ancora sfiorano l\u2019acqua, indossa un giubbotto di salvataggio e alza verso il cielo un razzo segnaletico che emana un fumo denso e rosa.\nLo realizza su un muro scrostato che si affaccia sul Rio di San Pantalon - RioNovo - il canale che costeggiando la sede dell'Universit\u00e0 Ca\u2019 Foscari sfocia in Canal Grande.\nL\u2019edificio, a due passi da Campo Santa Margherita, \u00e8 privato e disabitato da tempo e non \u00e8 di rilievo storico-artistico ma la Sovrintendenza, come atto dovuto, presenta una denuncia penale a carico di ignoti per violazione del decreto 42/2004 che impone la richiesta di autorizzazione ad intervenire con decorazioni pittoriche sulle pareti dei palazzi vincolati. La stessa Sovrintendenza evidenzia per\u00f2 che il \"Naufrago bambino\" \u00e8 indiscutibilmente un\u2019opera d\u2019arte e perci\u00f2 va conservata per garantirne la fruizione nel luogo scelto dall'artista e nel caso in cui il muro dovesse essere ricostruito, il proprietario dell\u2019immobile sar\u00e0 tenuto a staccarlo per conservarlo.\nSempre a Venezia Banksy realizza una performance in evidente sostegno dei comitati che chiedono la fine del passaggio delle grandi navi da crociera nel bacino di San Marco e il Canale della Giudecca e lo intitola \"Venice in Oil\" sia perch\u00e9 realizzato ad olio sia riferendosi all'inquinamento prodotto dalle grandi navi. Si finge un pittore ambulante e sul suo cavalletto espone nove tele ad olio che rappresentano in stile Settecentesco una nave da crociera che con le sue gigantesche e mostruose dimensioni blocca la vista dei monumenti della fragile citt\u00e0. Chiaramente ispirate ai dipinti del Canaletto sono incorniciate da legno dorato in stile barocco. Il venditore, in impermeabile lungo e con un gran cappello che gli copre il viso, tenta di esporre in tre diverse zone della citt\u00e0, puntualmente allontanato dai vigili urbani perch\u00e9 sprovvisto di licenza e perch\u00e9 pare non essere un ospite gradito della Biennale. Il 22 maggio 2019, pubblicher\u00e0 il video del suo intervento sul suo profilo Instagram con questa didascalia: \"Settin out my stall at the Venice Biennale. Despite being the largest and most prestigious art event in the world, for some reason I\u2019ve never been invited.\" Espone in Piazza San Marco, sotto i portici delle Prigioni del Palazzo Ducale e in Via Garibaldi, vicinissimo alle due sedi in cui si sta svolgendo la vernice della kermesse internazionale.\nIdentit\u00e0.\nSulla reale identit\u00e0 di Banksy continuano i confronti e i dibattiti, e nessuno sa ancora con certezza chi si nasconda dietro quel nome; \u00e8 stato speculato anche che Banksy in realt\u00e0 sia una donna, oppure un collettivo di sei artisti riuniti sotto lo stesso nome.\nSecondo uno studio condotto dal \"Mail on Sunday\" nel 2008, l'elusivo artista britannico sarebbe Robin Gunningham, gi\u00e0 studente della Bristol Cathedral Choir School; i risultati di questa inchiesta sono stati confermati dagli studiosi della Queen Mary University di Londra che, servendosi del metodo di d'indagine della \u00abprofilazione geografica\u00bb, mutuato dalle tecnologie poliziesche per la ricerca di criminali, hanno fatto corrispondere l'identit\u00e0 di Banksy a Gunningham. Alcuni, anche dopo un involontario accenno fatto dal musicista britannico Goldie durante un'intervista, ritengono che Banksy sia, in realt\u00e0, il musicista e graffitista Robert Del Naja dei Massive Attack. Un\u2019altra ipotesi avanzata \u00e8 quella che il nome di Banksy dissimuli l'identit\u00e0 dell'artista svizzero Ma\u00eetre de Casson, circostanza da quest'ultimo smentita sul suo sito web.\nTecnica.\nIl nome di Banksy \u00e8 indissolubilmente legato alla tecnica utilizzata per i suoi murales, lo \"stencil\", del quale \u00e8 uno dei principali interpreti contemporanei. Si tratta di un genere gi\u00e0 da tempo conosciuto e apprezzato dagli artisti associati alla sfera della street art, quali Blek le rat, Tristan Manco ed El Chivo: fu Banksy, tuttavia, il primo ad usare la \"stencil art\" con tale frequenza e creativit\u00e0 tanto da diventarne il punto di riferimento, e da fare raggiungere alla tecnica grande popolarit\u00e0 globale.\nL'adozione della tecnica dello \"stencil\" si rese necessaria, per Banksy, per via della lentezza nella realizzazione dei murales, attivit\u00e0 che richiede grande rapidit\u00e0 per scongiurare l'intervento della polizia; fu proprio nello \"stencil\" che Banksy individu\u00f2 la soluzione a queste problematiche. Questa tecnica, infatti, si avvale di una \u00abmaschera in negativo dell'immagine che si vuole creare [ricavata] su un supporto rigido\u00bb; il writer poi non deve fare altro che poggiare la sagoma sulla superficie muraria che si \u00e8 scelto di dipingere e spruzzare il colore negli spazi vuoti. In questo modo si concilia la rapidit\u00e0 di esecuzione stradale (Banksy, per dipingere un'opera, impiega solo quindici minuti, trascorrendo la maggior parte del tempo in studio a ritagliare la mascherina normografica) con una grande meticolosit\u00e0 e con l'eventualit\u00e0 di serializzare l'opera, che pu\u00f2 essere riprodotta in modo identico tante volte quante si vuole.\nBanksy si \u00e8 espresso in questo modo sulla propria tecnica pittorica:\nOpere.\nDi seguito vengono riportate alcune opere di Banksy:\nNel maggio 2019 smentisce ufficialmente di aver realizzato l'opera chiamata \"Panda with Guns\", precedentemente attribuitagli dalla critica.\nLibri.\nBanksy ha pubblicato diversi libri che contengono fotografie delle sue opere accompagnate da alcune annotazioni:\nCinema.\nBanksy ha creato un film documentario, \"Exit Through the Gift Shop\", definito \"il primo disastro del mondo dell'arte di strada\", che ha fatto il suo debutto al Sundance Film Festival del 2010 Il film \u00e8 uscito nel Regno Unito il 5 marzo 2010 e nel gennaio 2011 \u00e8 stato candidato all'Oscar al miglior documentario. Nel 2014 \u00e8 stato premiato come \"Person of the Year\" ai Webby Award 2014."}
{"id": "1080839", "revid": "1442080", "url": "https://it.wikipedia.org/wiki?curid=1080839", "title": "Luciano Roffi", "text": "Biografia.\n\u00c8 figlio dell'ex senatore e deputato del PCI Mario Roffi, esponente di punta della politica e della cultura ferrarese e nazionale tra gli anni '50 e '70.\nTra i doppiaggi pi\u00f9 noti, Quentin Tarantino in \"Pulp Fiction\" e in \"Grindhouse\". Tra gli altri attori doppiati, sono presenti Christopher Walken in \"Frenesie... militari\", \"Homeboy\" e \"Batman - Il ritorno\", Bruce Campbell in \"La casa\", David Bowie in \"L'ultima tentazione di Cristo\" e \"Fuoco cammina con me\", Dylan Baker in \"Era mio padre\", Adam Arkin in \"Hitch - Lui s\u00ec che capisce le donne\", Richard Jenkins in \"Dick &amp; Jane - Operazione furto\", David Strathairn in \"La tela dell'assassino\", Jim Turner in \"Vita da strega\", Bruce Spence in \"Matrix Revolutions\", Bob Gunton in \"Le ali della libert\u00e0\".\nCome attore ha recitato, tra gli altri, in \"La minorenne\" nel 1974, \"Caro maestro\" nel 1995, \"Festival\" nel 1996."}
{"id": "1080853", "revid": "224230", "url": "https://it.wikipedia.org/wiki?curid=1080853", "title": "Pace di Vienna (1738)", "text": ""}
{"id": "1080854", "revid": "287204", "url": "https://it.wikipedia.org/wiki?curid=1080854", "title": "La nube purpurea", "text": "La nube purpurea (\"The Purple Cloud\") \u00e8 un romanzo fantascientifico di Matthew Phipps Shiel del 1901. Vi si narra di un viaggio al polo nord e la quasi estinzione dell'umanit\u00e0 per via di una nube venefica. \u00c8 spesso citato tra le prime opere di fantascienza apocalittica.\n\u00c8 stato pubblicato per la prima volta in italiano come La nuvola porpora nel 1924.\nTrama.\nAdam Jeffson, giovane dottore inglese, viene convinto a partecipare ad una spedizione per raggiungere il polo Nord, e di fatto sar\u00e0 lui in persona a raggiungere il polo; la scoperta per\u00f2 porta terribili conseguenze, ed una strana nube purpurea (che d\u00e0 il titolo all'opera) finir\u00e0 per uccidere l'intero genere umano. Nel corso del lungo viaggio di ritorno Adam si rende conto della terribile fine del genere umano, ed infine, tornato a Londra, come preso da un diabolico impeto finisce per incendiarla, dopo aver ormai constatato che non rimane pi\u00f9 alcun essere umano, nemmeno nelle numerose miniere che visita in tutta la Gran Bretagna.\nIncendiata Londra, si trasferisce in Francia, ma neanche qui si placa la sua furia piromane, se non quando, spinto come da un'illuminazione, decide di costruire il pi\u00f9 magnifico tempio-palazzo della storia. Inizia cos\u00ec la costruzione del palazzo che richieder\u00e0 diciassette anni, tra alti e bassi ed inevitabili inconvenienti; concluso il palazzo sull'isola di Imbro, decide di recarsi a Istanbul, che finir\u00e0 per incendiare, ma proprio sulla strada del ritorno, percorrendo i boschetti di Istanbul, Adam incontrer\u00e0 l'ultima donna dell'umanit\u00e0."}
{"id": "1080855", "revid": "1318658", "url": "https://it.wikipedia.org/wiki?curid=1080855", "title": "Marilena Marin", "text": "Biografia.\nTra i creatori della Liga Veneta, organizzatrice del Congresso di Recoaro del 1979, partecipa alla sottoscrizione dell'atto notarile del 1980 (generalmente indicato come fondazione, mentre, tra l'altro, la Liga aveva gi\u00e0 partecipato alle prime Elezioni Europee, nel 1979); \u00e8 Segretario della Liga dal Congresso del 1983 fino al 1984 subentrando ad Achille Tramarin (segretario dal 1980 al 1983). Lascia la segreteria nel 1984, e al suo posto viene eletto Franco Rocchetta. \nTorna alla segreteria della Liga Veneta col Congresso del 1985, e mantiene tale carica fino al 1991.\nNel 1989 \u00e8 - a Bergamo - tra i fondatori della Lega Nord, della quale viene eletta Presidente Federale.\nLascia entrambi gli incarichi nel 1991, mentre aumentano i contrasti con il Segretario Federale Umberto Bossi stante le diverse visioni dei due leader circa la trasparenza e la collegialit\u00e0. \nViene eletta al Parlamento Europeo alle elezioni del 1994 per la lista della Lega Nord.\n\u00c8 stata membro della Commissione per la cultura, la giovent\u00f9, l'istruzione e i mezzi di informazione; della Delegazione per le relazioni con la Bulgaria e la Romania; della Commissione per gli affari esteri, la sicurezza e la politica di difesa e della Delegazione per le relazioni con Kazakistan, Kirghizistan, Uzbekistan, Tagikistan, Turkmenistan e Mongolia. Ha aderito al Gruppo del Partito Europeo dei Liberali, Democratici e Riformatori, passando poi a Forza Europa e a Unione per l'Europa."}
{"id": "1080859", "revid": "112391985", "url": "https://it.wikipedia.org/wiki?curid=1080859", "title": "Parco regionale di Montevecchia e della Valle del Curone", "text": "Il parco regionale di Montevecchia e della Valle del Curone \u00e8 un'area naturale protetta della Lombardia situata nel territorio dell'area di Merate, nella Brianza lecchese.\nTerritorio.\nIl Parco si estende per una superficie di circa 2.360 ettari, che interessa dieci comuni: Cernusco Lombardone, La Valletta Brianza, Lomagna, Merate, Missaglia, Montevecchia (che ne \u00e8 sede), Olgiate Molgora, Osnago, Sirtori e Vigan\u00f2. Questo parco, seppur di ridotte dimensioni, rappresenta una preziosa risorsa per la zona. Esso infatti risulta essere l'ultimo sito di rilevante interesse ambientale a conservare aree boschive incontaminate e specie animali come il gambero di fiume, la salamandra, il tasso e lo scoiattolo, prima della megalopoli milanese. L'altitudine minima toccata dal territorio del parco corrisponde a 242 m s.l.m., quella massima a circa 600. Dal punto di vista idrografico, \u00e8 attraversato dai torrenti Curone, Molgora, (Lavandaia e Molgoretta). Inoltre, i boschi di questa zona sono ricchi di sorgenti naturali, la cui acqua ha permesso in passato di creare rogge, fontanili e lavatoi. Dal punto di vista geologico, il parco costituisce un luogo interessante poich\u00e9 \u00e8 l'ultima propaggine di un anfiteatro morenico. \nFlora.\nNonostante l'introduzione della robinia, pianta d'origine nordamericana con tendenze invasive, sono conservate all'interno del territorio del parco numerose specie arboree autoctone, come il castagno, il faggio, la rovere, la roverella, la farnia, il carpino e l'ontano.\nFauna.\nPer chi viene da Milano il Parco regionale di Montevecchia e della Valle di Curone rappresenta la prima area verde a ospitare specie animali selvatiche, scomparse dal territorio a causa dell'intenso grado di urbanizzazione. Con l'istituzione del parco, nel 1983, si \u00e8 evitato che anche quest'ultimo lembo di Brianza venisse ricoperto di cemento, e si \u00e8 contribuito efficacemente alla conservazione di una ricca fauna, anche grazie a progetti di reinserimento (come quelli adottati negli ultimi anni per scoiattoli e tassi).\nMammiferi.\nTra le 26 specie di mammiferi, oltre alle 8 di pipistrelli, sono presenti roditori, come il ghiro, lo scoiattolo, il topo selvatico, l'arvicola e il moscardino; troviamo poi la talpa, il toporagno, il riccio, il tasso, la lepre, la volpe, la donnola e la faina.\nUccelli.\nIl parco presenta una interessantissima avifauna, sia stanziale che di passo. Spiccano le specie legate agli ambienti boschivi, quali silvie (capinera, lu\u00ec grosso, lu\u00ec piccolo, lu\u00ec verde), e la balia nera, codibugnolo, codirosso, scricciolo, pettirosso, cincie (cinciallegra, cinciarella, cincia mora, cincia bigia), fringillidi, picchi (picchio verde e picchio rosso maggiore, picchio muratore), turdidi (stanziale merlo, di passo tordo bottaccio), upupa, torcicollo, succiacapre e occasionalmente il gruccione. Presenta uno degli areali di nidificazione pi\u00f9 settentrionali in Italia dell'occhiocotto, piccolo uccello amante delle zone cespugliose e mediterranee. Altrettanto importante la presenza di specie rare legate alla macchia come lo zigolo nero e la sterpazzola.\nI rapaci sono rappresentati dal gheppio e dalla poiana, occasionali sono lo sparviere, il lodolaio, il nibbio bruno. Buona la presenza di strigiformi quali la civetta, l'assiolo, il gufo comune, il barbagianni e l'allocco.\nNelle zone umide sono presenti il martin pescatore e l'airone cinerino, visibile d'inverno anche nei pascoli alla ricerca di piccoli roditori. Abbastanza facile incontrare fagiani, mentre quaglie e starne sono praticamente scomparse.\nIl parco \u00e8 anche un'oasi importantissima per il passaggio di tantissimi uccelli migratori.\nAnfibi e rettili.\nIl fiore all'occhiello del parco \u00e8 la presenza della rana di Lataste, una specie endemica della Valpadana seriamente minacciata. Altri anfibi presenti sono la salamandra, il rospo e la rana. Tra i rettili, particolarmente diffusi la lucertola, il ramarro e diverse specie di biscia."}
{"id": "1080862", "revid": "21880", "url": "https://it.wikipedia.org/wiki?curid=1080862", "title": "Craseonycteris", "text": ""}
{"id": "1080863", "revid": "287204", "url": "https://it.wikipedia.org/wiki?curid=1080863", "title": "Gianni Tamino", "text": "Biografia.\nLaureato nel 1970 in Scienze Naturali, dal 1974 \u00e8 un assistente di Biologia generale e dal 2001 di Fondamenti di Diritto ambientale al Dipartimento di Biologia dell'Universit\u00e0 di Padova; fa inoltre parte del corpo docente del Corso di specializzazione in Bioetica a Padova. Dal 1983 al 1992 fu membro della Camera dei Deputati. Nel 1985 \u00e8 stato tra i promotori del referendum antinucleare.\nHa iniziato la sua attivit\u00e0 politica militando in Avanguardia Operaia per poi confluire nel 1978 in Democrazia Proletaria, dove ha lavorato a stretto contatto con Mario Capanna, Edo Ronchi, Patrizia Arnaboldi e Giovanni Russo Spena. \u00c8 stato eletto deputato il 26 giugno 1983, riuscendo a confermare il seggio a Montecitorio anche nel 1987. Nell'89 ha abbandonato DP approdando ai Verdi Arcobaleno, successivamente ha aderito alla Federazione dei Verdi.\n\u00c8 subentrato al Parlamento europeo nel luglio 1995, a seguito della morte di Alexander Langer e dopo essere stato candidato alle elezioni del 1994 per la liste dei Verdi nella circoscrizione Nord-Est ottenendo quasi 16.000 preferenze e il secondo posto tra i non eletti.\nVicepresidente della Commissione per la cultura, la giovent\u00f9, l'istruzione e i mezzi di informazione e della Delegazione alla commissione parlamentare mista UE-Turchia. Ha aderito al Gruppo Verde.\nTamino si \u00e8 sempre occupato di problemi ambientali, di energie rinnovabili, di sostenibilit\u00e0, di biotecnologie, di ricerca nell'ambito degli inquinanti ambientali, pubblicando libri e scrivendo numerosi articoli su riviste scientifiche, culturali e divulgative. Si \u00e8 interessato allo studio di centrali elettriche e inceneritori e il loro impatto ambientale, e alla possibilit\u00e0 di rischi biologici e di effetti mutageni e cancerogeni causati dalle attuali biotecnologie e dai campi elettromagnetici.\nHa partecipato a numerosi convegni, trasmissioni televisive e radiofoniche, in particolare alla RAI (dove fa parte del gruppo di esperti sull'energia della trasmissione Caterpillar). Negli anni '80 ha preso parte alle trasmissioni di Radio Gamma 5, storica radio libera di Campodarsego (PD). \u00c8 stato membro del Comitato Nazionale per la Biosicurezza e le Biotecnologie, presso la Presidenza del Consiglio dei ministri e, in particolare, del Gruppo di lavoro sui rischi biologici, e della Commissione Interministeriale per le Biotecnologie.\nNel 2016 ha ricevuto il Premio Nazionale Nonviolenza."}
{"id": "1080868", "revid": "2016868", "url": "https://it.wikipedia.org/wiki?curid=1080868", "title": "Rob Lowe", "text": "Biografia.\nNato in Virginia da padre avvocato e madre insegnante, studia presso il \"Santa Monica High School\". Ha un fratello, Chad Lowe, anch'egli attore. Esordisce come attore bambino nella serie televisiva \"A New Kind of Family\" (1979-1980), inedita in Italia. L'anno della sua affermazione \u00e8 il 1983: Lowe ottiene la sua prima candidatura al Golden Globe per il film-tv \"Thursday's Child\", e debutta sul grande schermo con \"Class\", seguito da \"I ragazzi della 56\u00aa strada\", dove interpreta il personaggio di \"Sodapop\", che resta uno dei suoi ruoli pi\u00f9 famosi. Grazie alla popolarit\u00e0 acquisita negli anni ottanta con film come \"St. Elmo's Fire\" (1985), \"A proposito della notte scorsa...\" (1986) e \"Square Dance - Ritorno a casa\" (1987) (per cui ottiene una seconda candidatura al Golden Globe) viene inserito nel cosiddetto Brat Pack.\nNel 1988 la carriera di Lowe deve affrontare una dura prova: \u00e8 infatti travolto dallo scandalo, dopo che viene alla ribalta un sex tape che lo vede coinvolto in scene di sesso con due donne (di cui una minorenne), il tutto filmato la sera prima della \"convention\" del Partito Democratico a cui Lowe partecipa in sostegno di Michael Dukakis. Nel 1990 recita assieme a James Spader in \"Cattive compagnie\", ma negli anni seguenti fa molta fatica a ricostruirsi una carriera; partecipa a molti film minori, e occasionalmente ottiene piccoli ruoli in grandi produzioni come \"Contact\" (1997) e \"Austin Powers - La spia che ci provava\" (1999). \nNel luglio 1991 sposa la make-up artist Sheryl Berkoff, dalla quale ha due figli, Matthew Edward (1993) e John Owen (1995). Trova il rilancio nel 2000 grazie al ruolo di Sam Seaborn nella serie televisiva \"West Wing - Tutti gli uomini del Presidente\", il cui successo lo porta poi a recitare nel pluripremiato \"Thank You for Smoking\" (2005). Dal 2006 al 2010 \u00e8 nel cast di \"Brothers &amp; Sisters - Segreti di famiglia\", nel ruolo del senatore Robert McCallister. Interpreta inoltre l'agente governativo salutista Chris Traeger nella serie statunitense \"Parks and Recreation\" dal 2010 al 2015. Nel 2018 debutta come regista nel film TV \"The Bad Seed\". Dal 2020 \u00e8 protagonista della serie televisiva \"\", nella quale assume il ruolo di Owen Strand, capitano dei vigili del fuoco. \nDoppiatori italiani.\nNelle versioni in italiano delle opere in cui ha recitato, Rob Lowe \u00e8 stato doppiato da:\nDa doppiatore \u00e8 sostituito da:"}
{"id": "1080874", "revid": "71433", "url": "https://it.wikipedia.org/wiki?curid=1080874", "title": "Brothers &amp; sisters", "text": ""}
{"id": "1080879", "revid": "1005847", "url": "https://it.wikipedia.org/wiki?curid=1080879", "title": "Luigi Vinci", "text": "Biografia.\n\u00c8 stato eletto senatore per la Lombardia nel 1992, deputato europeo alle elezioni del 1994, poi riconfermato nel 1999, per la lista del PRC. \u00c8 stato vicepresidente della Commissione per le libert\u00e0 pubbliche e gli affari interni; membro della Commissione per i problemi economici e monetari e la politica industriale; della Commissione temporanea per l'occupazione e della Delegazione per le relazioni con i paesi membri dell'ASEAN, il Sud-Est asiatico e la Repubblica di Corea. Ha fatto parte del gruppo Sinistra Unitaria Europea/Sinistra Verde Nordica (GUE/NGL)."}
{"id": "1080880", "revid": "1305772", "url": "https://it.wikipedia.org/wiki?curid=1080880", "title": "Anopticon", "text": "Anopticon, come descritto da Umberto Eco nella sua opera \"Secondo diario minimo\", \u00e8 l'inverso del panopticon, ossia un carcere costruito in modo che il sorvegliante sia l'unico a poter essere visto e non abbia alcun modo di vedere i sorvegliati. \nL'anopticon costituisce un frammento della cacopedia e, come scrive Eco, \"realizza l'ideale della completa deresponsabilizzazione del sorvegliante, sancita dalla sua punizione, e risponde alla tradizionale domanda: \"quis custodiet ipsos custodes?\"\".\nUna simile struttura era gi\u00e0 stata immaginata e descritta dallo scrittore Philip K. Dick nel romanzo \"Un oscuro scrutare\": il protagonista del racconto \u00e8 infatti un poliziotto infiltrato nel mondo della droga, talmente segreto che la sua identit\u00e0 \u00e8 ignota anche ai suoi superiori (lui e il suo capo quando parlano indossano delle tute disindividuanti); a un tratto per\u00f2 gli viene ordinato di tenere sotto controllo s\u00e9 stesso. \nLa casa in cui vive con degli amici viene attrezzata con olocamere e microfoni e a partire da quel momento il protagonista, che si chiama A(r)ctor, passa sempre pi\u00f9 tempo a vedere i video di s\u00e9 stesso e dei suoi amici; fino a quando, inevitabilmente, dimentica di essere Bob A(r)ctor.\nNella letteratura.\nNel racconto di fantascienza di Isaac Asimov \"Naufragio\" (\"Marooned Off Vesta\", 1934) e soprattutto nel seguito \"Anniversario\" (\"Anniversary\", 1959; entrambi raccolti ne \"Il meglio di Asimov\", 1973), l'anopticon \u00e8 un immaginario strumento senza ottica (da cui il nome) che pu\u00f2 essere usato sia come microscopio che come telescopio, con dei campi di forza al posto delle lenti."}
{"id": "1080884", "revid": "124617287", "url": "https://it.wikipedia.org/wiki?curid=1080884", "title": "Nicolas Sarkozy", "text": "\u00c8 stato il ventitreesimo presidente della Repubblica francese, dal 16 maggio 2007 al 15 maggio 2012. In precedenza era stato ministro delle finanze durante il 2004 e due volte ministro dell'interno, tra il 2002 e il 2004 e poi dal 2005 al 2007.\nIn quanto capo di Stato francese \u00e8 stato anche, d'ufficio, uno dei due coprincipi di Andorra, gran maestro della Legion d'onore e protocanonico d'onore della Basilica di San Giovanni in Laterano.\n\u00c8 stato il primo presidente francese nato da genitori di origine straniera nonch\u00e9 il primo ad essere nato dopo la fine della seconda guerra mondiale.\nBiografia.\nFamiglia e studi.\n\u00c8 figlio di Paul Sarkozy (nato P\u00e1l Istv\u00e1n Ern\u0151 S\u00e1rk\u00f6zy de Nagy-B\u00f3csa), un aristocratico ungherese naturalizzato francese, e di Andr\u00e9e Mallah (Andr\u00e9e Jeanne \"Dadu\" Mallah, 1925-2017), figlia di un medico ebreo sefardita greco di Salonicco convertito al Cristianesimo, Aron Benico \u00abB\u00e9n\u00e9dict\u00bb Mallah (1890-1972) e di una infermiera cattolica francese, Ad\u00e8le Jeanne Bouvier (1891-1956). Dopo la separazione dei genitori \u00e8 stato cresciuto dalla madre, mentre il padre si \u00e8 poi risposato ed \u00e8 andato a vivere negli Stati Uniti.\nSi laurea in legge con una specializzazione in diritto privato e in scienze politiche all'Universit\u00e0 di Paris X - Nanterre. Continua i suoi studi all\"Institut d'\u00e9tudes politiques de Paris\", ma non riesce a raggiungere il diploma di perfezionamento anche a causa dei cattivi risultati ottenuti in lingua inglese. Avvocato dal 1981, socio fondatore dello studio legale associato Leibovici-Claude-Sarkozy creato nel 1987, poi socio fino al maggio 2007 dello studio Arnaud Claude - Nicolas Sarkozy dal maggio 2002.\nNel 1982 si sposa con Marie-Dominique Culioli. Hanno due figli: Pierre (1985), un produttore di rap, e Jean (1986), un politico.\nNel 1984 incontra C\u00e9cilia Ciganer-Alb\u00e9niz, che sposa nel 1996: da questa unione nasce Louis (1997). Nel 2010 il figlio Jean lo rende nonno per la prima volta.\nNel 2008 si sposa in terze nozze con la modella, cantautrice e attrice italiana naturalizzata francese Carla Bruni. Hanno una figlia, Giulia, nata nel 2011, la quarta per il presidente.\nEsordi in politica.\nEntra in politica nel 1974, partecipando alla campagna elettorale del candidato gollista alla presidenza della Repubblica Jacques Chaban-Delmas. Nel 1976 aderisce al Raggruppamento per la Repubblica (RPR), il partito neo-gollista fondato da Jacques Chirac.\nNel 1977, a 22 anni, diviene consigliere comunale a Neuilly-sur-Seine e nel 1983 ne viene eletto sindaco.\nDeputato all'Assemblea nazionale.\nEletto deputato all'Assembl\u00e9e Nationale nel 1988, rieletto nel 1993, 1997 e 2002. Resta sindaco di Neuilly-sur-Seine fino al 2002, presidente del consiglio generale dell'Hauts-de-Seine nel 2002 e dal 2004 al 2007.\nIncarichi governativi.\n\u00c8 Ministro del Bilancio nel governo di \u00c9douard Balladur (1993-1995). \u00c8 anche portavoce del governo e per qualche mese ministro \"ad interim\" delle Comunicazioni. Alle elezioni presidenziali del 1995 appoggia la candidatura di Balladur, entrato in competizione con il candidato ufficiale del RPR Jacques Chirac. Quest'ultimo non riesce a entrare nel ballottaggio, e al secondo turno \u00e8 eletto Chirac. Sarkozy, in disgrazia con il nuovo presidente della Repubblica, non ottiene alcun incarico nel nuovo governo di Alain Jupp\u00e9.\nAlle presidenziali del 2002 sostiene la candidatura di Jacques Chirac. All'indomani della rielezione di Chirac, il suo nome circola con insistenza come nuovo primo ministro, ma il presidente della repubblica gli preferisce Jean-Pierre Raffarin.\n\u00c8 ministro dell'Interno (maggio 2002 - marzo 2004) e dell'Economia, delle finanze e dell'industria, con il rango di ministro di Stato (marzo - novembre 2004) nei governi Raffarin. Dal giugno 2005 \u00e8 ministro dell'Interno e dell'organizzazione del territorio, con il rango di ministro di Stato, nel governo di Dominique de Villepin. Si dimette il 26 marzo 2007 per impegnarsi a tempo pieno nella campagna presidenziale, ed \u00e8 sostituito da Fran\u00e7ois Baroin.\nPresidente dell'Unione per un Movimento Popolare.\nDal novembre 2004 \u00e8 presidente del partito neo-gollista Unione per un Movimento Popolare (UMP), nato dopo le elezioni presidenziali del 2002 dalla fusione del RPR (Raggruppamento per la Repubblica) con una parte dell'UDF (Unione per la Democrazia Francese) (presidenza che ha abbandonato nel maggio 2007 dopo l'elezione alla presidenza della Repubblica). Sarkozy ha avuto in passato ruoli di primo piano all'interno del RPR, divenendone per breve tempo anche segretario generale (1998) e poi presidente \"ad interim\" nel 1999.\nCandidato alle elezioni presidenziali del 2007.\nIl 14 gennaio 2007 alla Porte de Versailles a Parigi ottiene, con una votazione plebiscitaria (98,1% dei 233.779 votanti con un tasso di partecipazione del 69,06%), l'investitura del suo partito alla candidatura alle elezioni presidenziali del 2007. Al primo turno raccoglie 11.448.663 voti (31,18%). Entra quindi nel ballottaggio del 6 maggio con la candidata socialista S\u00e9gol\u00e8ne Royal, che ha 9.500.112 voti (25,87%).\nIl 6 maggio 2007 \u00e8 eletto presidente con 53,06% dei voti. \u00c8 il 23\u00ba Presidente della Repubblica Francese.\n2007-2012: presidenza della Repubblica.\nSin dai primi giorni del suo mandato, Sarkozy ha dimostrato un'inedita originalit\u00e0 politica. Ha aperto il governo ad alte personalit\u00e0 dell'area socialista affidando loro ministeri o missioni internazionali. Per esempio ha proposto la candidatura di Dominique Strauss-Kahn alla presidenza del Fondo Monetario Internazionale. Nei primi due mesi di presidenza \u00e8 apparso ben tre volte in televisione per lunghe interviste. Ha annunciato che finch\u00e9 sar\u00e0 Presidente non ci saranno amnistie o grazie collettive n\u00e9 per i detenuti n\u00e9 per gli automobilisti multati, come era solito succedere in occasione dell'elezione di un nuovo Presidente e del 14 luglio, festa nazionale. Per la sua iperattivit\u00e0 \u00e8 stato soprannominato da amici e avversari \"Supersarko\".\nLa \"rupture\" sarkozysta ha preso subito piede all'Eliseo. Ad esempio, il primo ministro da lui nominato il 17 maggio 2007, Fran\u00e7ois Fillon, ha formato un governo inizialmente di quindici ministri, di cui sette di sesso femminile, e quattro segretari di Stato. In vista delle elezioni legislative del giugno successivo, Sarkozy ha annunciato che si sarebbe proceduto: 1) alla sostituzione di tutti quei ministri che, se candidati, non fossero riusciti a farsi eleggere all'Assembl\u00e9e Nationale; 2) alla nomina di ulteriori segretari di Stato, alcuni dei quali di estrazione socialista. Ambedue le cose si sono verificate puntualmente.\nFin dall'inizio, modifica strutturalmente la politica estera del governo nei confronti degli Stati Uniti, che era giunta al limite dei ferri corti sotto la presidenza Chirac, tanto che il nuovo presidente viene spesso chiamato \"l'Americano\" per le sue posizioni filo-USA piuttosto inconsuete in Francia.\nIl 25 giugno 2007, indice una riunione di lavoro che porta alla definizione di una strategia immediata e concreta, per affrontare la catastrofica emergenza umanitaria che investe la regione sudanese del Darfour, (nei colloqui tenutisi il 20 luglio 2007, con il nuovo primo ministro britannico Gordon Brown, ha ribadito la sua ferma e determinata volont\u00e0 di porre un freno a questa disastrosa situazione, ragionando con lo stesso primo ministro, per un piano comune da presentarsi in sede di nazioni unite).\nIl 9 luglio 2007, rompendo ogni protocollo, si autoinvita alla riunione Ecofin (riunione dei ministri dell'economia dell'eurogruppo) per negoziare personalmente un rientro meno immediato della Francia, negli stringenti parametri di Maastricht, da ritardarsi, causa l'ambizioso piano di rilancio fiscale, che il presidente intende approvare nei suoi primi cento giorni di mandato.\nIl 18 luglio 2007, ha insediato un'altra creatura della sua presidenza di \"rupture\": un comitato di saggi presieduto dall'ex primo ministro \u00c9douard Balladur, con l'incarico di formulare una proposta di riforma costituzionale. Tra i componenti del comitato, alcuni esponenti del Partito Socialista come Jack Lang, Guy Carcassonne, Olivier Duhamel e Olivier Schrameck. La riforma sar\u00e0 approvata dal Congresso nel luglio 2008, con soli due voti di maggioranza, fra cui quello dello stesso Jack Lang.\nIl 24 luglio 2007, un aereo di Stato ha ricondotto a Sofia cinque infermiere bulgare e un medico palestinese, rinchiusi per anni nelle prigioni libiche con l'accusa di aver contagiato 400 bambini. Sotto la regia della delegazione europea e con lo sprint finale impresso da Sarkozy e dalla moglie C\u00e9cilia, la condanna alla pena capitale \u00e8 stata convertita nel rimpatrio e in una pena da scontare in istituti di reclusione bulgari. Il governo bulgaro, una volta rientrati in patria i propri connazionali, si \u00e8 affrettato a graziarli.\nNel novembre dello stesso anno la riforma delle pensioni proposta da Sarkozy, che puntava a innalzare da 37,5 a 40 anni l'anzianit\u00e0 necessaria per circa 500.000 lavoratori, fra i quali i dipendenti della Soci\u00e9t\u00e9 nationale des chemins de fer, della R\u00e9gie autonome des transports parisiens, di \u00c9lectricit\u00e9 de France e di Gaz de France, provoc\u00f2 il pi\u00f9 grande sciopero generale dal 1995.\nIl 20 dicembre 2007, dopo un vertice a tre, con il presidente del consiglio italiano Romano Prodi e il primo ministro di Spagna Jos\u00e9 Luis Rodr\u00edguez Zapatero, svoltosi nella sala Adriana a Roma, prende ufficialmente corpo l'ambizioso progetto dell'Unione per il Mediterraneo, punto di forza dell'azione propositiva di Sarkozy, sin dal suo insediamento all'Eliseo.\nIn seguito alle proteste tibetane contro le Olimpiadi di Pechino del 2008 si \u00e8 detto favorevole a boicottarne la cerimonia d'apertura, senza avere per\u00f2 grande sostegno internazionale.\nNel luglio 2008 dichiara di essere disposto a concedere l'estradizione della terrorista Marina Petrella (appartenente alle Brigate Rosse e gi\u00e0 condannata all'ergastolo per omicidio) ma solo a patto che il Governo italiano le conceda la grazia per motivi di salute; la \"premi\u00e8re dame\" Carla Bruni si \u00e8 associata alla richiesta. A queste dichiarazioni e alla richiesta della grazia si sono opposte numerose vittime del terrorismo, tra cui Giovanni Bachelet, figlio di Vittorio Bachelet, Andrea Casalegno, figlio di Carlo Casalegno, Roberto della Rocca, dell'Associazione Italiana vittime del terrorismo, Paolo Bolognesi dell'Unione vittime delle stragi, Antonio Iosa. Il 12 ottobre 2008 Sarkozy ha annullato il decreto di estradizione, ufficialmente per \"ragioni umanitarie\", garantendo di fatto l'asilo politico alla donna e concludendo la sua vicenda giudiziaria.\nNel 2011 \u00e8 tra i pi\u00f9 forti sostenitori dell'intervento militare in Libia, durante la guerra civile libica. Nel suo libro \"Hard Choices\", Hillary Rodham Clinton, ex segretario di stato americano, spiega che il governo italiano guidato da Silvio Berlusconi (testuali parole): \"...aveva ragioni da vendere sulla crisi libica mentre proprio Nicolas Sarkozy e con lui Obama avevano torto marcio...\". La Clinton ricorda che al vertice di Parigi del marzo 2011 Berlusconi tent\u00f2 di fermare l'attacco unilaterale alla Libia ipotizzato da Sarkozy. Berlusconi si sarebbe poi piegato all'operazione solo perch\u00e9 arriv\u00f2 il via libera dagli USA. Secondo la rivista \"Aeronautica &amp; Difesa\" la concessione all'uso delle basi e la collaborazione italiana fu dovuta al fatto che l'intelligence italiana aveva scoperto che i francesi avevano come primo obiettivo la distruzione degli interessi italiani e quelli petroliferi soprattutto, presenti in Libia onde sostituirsi alle aziende italiane nella ricostruzione e gestione dell'estrazione ed esportazione del petrolio.\nCandidato alle presidenziali del 2012.\nIl 22 aprile 2012 il presidente francese esce sconfitto dal primo turno nelle elezioni francesi per la corsa verso la presidenza. \u00c8 la prima volta, nella storia di Francia, che un presidente uscente viene sconfitto al primo turno dallo sfidante.\nSarkozy ha ottenuto il 27% dei voti. Il suo sfidante Hollande il 28.6%.\nIl 6 maggio 2012 perde anche il secondo turno delle elezioni presidenziali a favore dell'ex segretario socialista Francois Hollande, Sarkozy infatti ottiene il 48,3% dei voti contro il 51,6% raccolto da Hollande.\nVicende giudiziarie.\nIl 1\u00ba luglio 2014 Nicolas Sarkozy \u00e8 stato posto in stato di fermo negli uffici di custodia cautelare di Nanterre, dove si era recato per essere ascoltato dai magistrati per un caso di corruzione. \u00c8 la prima volta che un ex capo di Stato francese subisce tale procedura. Al termine di 15 ore di fermo, la Procura nazionale per i reati finanziari ha messo in stato di accusa Sarkozy per corruzione, traffico di influenze e violazione del segreto istruttorio in Cassazione.\nIl 20 marzo 2018 \u00e8 stato arrestato con l'accusa di aver ricevuto finanziamenti illeciti da Gheddafi. \u00c8 stato rilasciato dopo 25 ore.\nNel giugno 2019 \u00e8 rinviato a giudizio nell'indagine sui sospetti di corruzione di un alto magistrato della Corte di Cassazione, Gilbert Azibert, nel caso delle intercettazioni telefoniche.\nIl 1\u00ba marzo 2021 viene condannato, dopo il rinvio al giudizio, a tre anni di carcere per corruzione e traffico di influenze, di cui due con la condizionale.\nIl 30 settembre 2021 viene condannato ad un anno di reclusione per finanziamento illecito relativo alla sua campagna elettorale del 2012, nello specifico per le cosiddette fatture \"Bygmalion\". Il Tribunale ha tuttavia deciso, come misura alternativa alla detenzione, la sorveglianza con braccialetto elettronico.\nIl ritorno in politica.\nTorna in politica alla guida della coalizione Ump-Udi per le elezioni provinciali di fine marzo 2015 vincendo il primo turno con il 29,4% dei voti rispetto al 25,19% di Marine Le Pen mentre i socialisti e i loro alleati raccolgono il 21,8%.\nLa settimana seguente stravince anche il secondo turno conquistando 70 dipartimenti su 101 contro la trentina dei socialisti; mai nella Quinta repubblica la destra aveva raggiunto un risultato del genere.\nNel maggio 2015 scioglie l'Ump e fonda \"Les R\u00e9publicains\", di cui \u00e8 eletto presidente.\nSi candida nel 2016 alle primarie dei \"Les R\u00e9publicains\" per le Elezioni presidenziali in Francia del 2017, ma con il 20,7 % delle preferenze si classifica terzo, non prendendo parte al ballottaggio, vinto da Fran\u00e7ois Fillon, e si dimette da presidente del partito.\nOpere.\n\u00c8 autore di numerosi saggi, alcuni dei quali tradotti in italiano, come \"La R\u00e9publique, les religions, l'esp\u00e9rance\" (\u00c9ditions du Cerf, 2004; trad. it.: \"La Repubblica, le religioni, la speranza\", Edizioni Nuove Idee, 2005), in cui affronta uno dei tab\u00f9 della societ\u00e0 francese: il posto delle religioni nella vita del Paese. Il libro, in cui Sarkozy viene intervistato dal filosofo Thibaud Collin e dallo scrittore domenicano Philippe Verdin, auspica \"una laicit\u00e0 aperta e pacificata, in cui ciascuno possa vivere la propria speranza e partecipare alla costruzione della societ\u00e0 democratica\". Il volume ha suscitato un dibattito anche in Italia, dove Carlo Cardia lo ha recensito per \"Avvenire\" (3 maggio 2006). \u00c8 anche autore di una biografia dell'integerrimo uomo politico conservatore Georges Mandel, assassinato dai miliziani su ordine dei nazisti nel 1944, da cui nel 1997 \u00e8 stato tratto un film per la televisione interpretato da Jacques Villeret.\nAneddoti.\n\u00c8 soprannominato da amici e avversari \"Sarko\". I suoi tic e la sua voce gutturale fanno la gioia degli imitatori.\nIl 13 maggio 1993, appena nominato ministro delegato al Bilancio, \u00e8 stato uno dei negoziatori nel corso della vicenda di \"Human Bomb\", uno squilibrato che si era impadronito di un'intera classe di una scuola materna di Neuilly-sur-Seine sotto la minaccia di un fucile e del materiale esplosivo che aveva con s\u00e9. Sarkozy si rec\u00f2 immediatamente sul posto e, in qualit\u00e0 di sindaco di Neuilly, tratt\u00f2 personalmente con \"Human Bomb\" ottenendo la restituzione alle famiglie di un certo numero di bambini. La vicenda si concluse con l'uccisione dell'individuo e la liberazione dei bambini e dell'educatrice che erano rimasti ancora in bal\u00eca dell'uomo.\nSarkozy, che non ha peli sulla lingua, non ha esitato a qualificare con l'espressione \"racaille\" (feccia) i teppisti che spadroneggiano nelle \"periferie calde\" parigine. Cos\u00ec dalla strada rispose nell'ottobre 2005 a una signora che affacciata alla finestra chiedeva al ministro dell'Interno di liberare gli abitanti del quartiere dalle bande di delinquenti:\nL'episodio \u00e8 stato seguito da numerose polemiche, soprattutto da parte dell'opposizione.\nNel novembre 2005 l'attore e regista Mathieu Kassovitz, che lo aveva chiamato polemicamente in causa nel suo \"blog\" ha la sorpresa di trovare nel suo sito \"web\" una lunga e pacata risposta dello stesso Sarkozy.\nNel 2005 una crisi passeggera del secondo matrimonio di Sarkozy \u00e8 stata oggetto delle attenzioni morbose della stampa, provocando la collera del ministro che si \u00e8 immediatamente rivolto alla giustizia.\nSarkozy \u00e8 padre di tre figli maschi, due di primo letto e un terzo avuto dalla seconda moglie C\u00e9cilia. Il secondogenito Jean (1987) \u00e8 dal 16 marzo 2008 consigliere generale del dipartimento delle Hauts-de-Seine per l'UMP. Ha due fratelli: Guillaume (1951), imprenditore e vice presidente della Medef (la Confindustria francese) e Fran\u00e7ois (1957), pediatra. Ha inoltre un fratello e una sorella nati dai successivi matrimoni del padre: Caroline e Pierre Olivier, quest'ultimo banchiere a New York.\n\u00c8 stato vittima di una \"Google bombing\", digitando il suo nome, si veniva indirizzati al sito internet di Iznogoud, popolare fumetto francese. Avveniva anche il contrario.\nIl numero uno della Repubblica transalpina \u00e8 spesso oggetto di scherno per la sua statura napoleonica.\nNel corso del mese di ottobre 2007, a seguito anche di un massiccio interesse dei mezzi d'informazione, si \u00e8 consumato ad uso e consumo di tutti i francesi e non solo, la fine burrascosa del matrimonio con C\u00e9cilia, fine ufficializzata da consensuale separazione.\nLa burrascosa vicenda matrimoniale dei coniugi Sarkozy ha visto il presidente perdere letteralmente le staffe, nel corso dell'intervista con la trasmissione americana \"60 Minutes\". La sua relazione con l'ex modella Carla Bruni \u00e8 stata resa pubblica il 16 dicembre 2007 dalla stampa francese.\nIl 20 dicembre 2007, un grande successo e un bagno di folla hanno interessato Sarkozy nella sua prima visita ufficiale in Italia, dopo un pasto in un noto ristorante di Piazza del Popolo. Nel pomeriggio il presidente francese ha ricevuto gli onori militari nel cortile d'onore del Quirinale quando ha incontrato il presidente della Repubblica, Giorgio Napolitano, nella sala del Bronzino.\nA Natale 2007 Sarkozy e la compagna Carla Bruni si recano in Giordania. La\nvicenda amorosa del Presidente ruba copertine di giornali e telegiornali, il morboso interesse dei media viene a concentrarsi sulla nuova coppia presidenziale, nel contempo escono in libreria, scottanti confessioni della ex moglie Cecilia.\nNicolas Sarkozy e Carla Bruni si sono sposati il 2 febbraio 2008 al Palazzo dell'Eliseo, con una breve cerimonia in forma civile. Nel maggio 2011 il padre di Sarkozy ha annunciato la gravidanza di Carla, la notizia ha trovato conferma nel corso del G8 del 27 maggio durante il quale Carla ha scherzosamente accarezzato la propria pancia, mostrandola alle mogli dei capi di Stato presenti al ricevimento.\nPoco prima delle elezioni presidenziali del 2012, il presidente uscente Chirac disse scherzosamente a un giornalista che avrebbe votato per Hollande, preferendolo a quel ventenne che Madama Bernadette aveva affettuosamente chiamato \"piccolo Nicholas\", accogliendolo come un figlio di famiglia, prima di vivere il tradimento per Edouard Balladur alle presidenziali del '95."}
{"id": "1080885", "revid": "110921086", "url": "https://it.wikipedia.org/wiki?curid=1080885", "title": "David Wasco", "text": ""}
{"id": "1080886", "revid": "1745361", "url": "https://it.wikipedia.org/wiki?curid=1080886", "title": "Melite (mitologia)", "text": "Melite () \u00e8 un personaggio della mitologia greca, figlia di Poseidone e ninfa di Corcira.\nFu una Ninfa naiade dell'attuale isola di Corf\u00f9.\nSi un\u00ec a Eracle, il quale era stato esiliato nell'isola di Scheria per via dell'uccisione dei suoi figli. Ella gli diede un figlio di nome Illo.\n\u039c\u03b5\u03bb\u03af\u03c4\u03b7 (Melite) deriva da greco antico \u03bc\u03ad\u03bb\u03b9 (meli) \"miele\" quindi significa \"dolce come il miele\" .\nCon le sue sorelle viveva nei pressi di un lago ed un giorno, quando Eracle giunse nei pressi, lo nascose nella parte pi\u00f9 profonda e pi\u00f9 scura del lago dove e fece l'amore con lui. In seguito si recarono in un'altra parte dell'isola e vi rimasero fino a quando lei diede alla luce Illo.\nGenealogia.\nFiglia del fiume Aegaeus, ebbe da Eracle un figlio a cui diede il nome di Illo.\nA seconda dei pareri il figlio da lei generato potrebbe (o non potrebbe) essere lo stesso Illo che condusse gli Eraclidi nella guerra per il Peloponneso."}
{"id": "1080893", "revid": "19933", "url": "https://it.wikipedia.org/wiki?curid=1080893", "title": "Ferdinando Paone", "text": ""}
{"id": "1080898", "revid": "378970", "url": "https://it.wikipedia.org/wiki?curid=1080898", "title": "Gianfranco Dell'Alba", "text": "\u00c8 stato un parlamentare europeo per due legislature, dal luglio 1994 al luglio 2004. Dal 2009 al 2017 ha ricoperto l\u2019incarico di Direttore della delegazione di Confindustria presso l'Unione europea. Attualmente \u00e8 Senior Adviser a Bruxelles di ANIA (Associazione Nazionale fra le Imprese Assicuratrici)..\nBiografia.\nLaureato in Scienze Politiche presso l'Universit\u00e0 La Sapienza di Roma, \u00e8 stato funzionario del Parlamento europeo e del Programma delle Nazioni Unite per lo sviluppo a Ginevra. \u00c8 stato componente della direzione del Partito Radicale Transnazionale dal 1987 al 2005 e segretario dell'Organizzazione non governativa Non c'\u00e8 pace senza giustizia dal 1998 al 2009.\n\u00c8 stato eletto deputato europeo alle elezioni del 1994 per la Lista Marco Pannella, poi riconfermato nel 1999 per la Lista Emma Bonino. \u00c8 stato vicepresidente della delegazione per le relazioni con l'Ucraina, la Bielorussia e la Moldavia e della delegazione per le relazioni con la Slovenia; dal 1999 al 2001 \u00e8 stato co-presidente del Gruppo tecnico dei deputati indipendenti - Gruppo misto.\n\u00c8 candidato alla Camera, nel collegio uninominale di Collesalvetti, per le elezioni politiche del 2001, senza essere eletto; mentre in occasione delle elezioni politiche del 9-10 aprile 2006 \u00e8 stato candidato al Senato della Repubblica nelle liste della Rosa nel Pugno ma non viene eletto. Dal maggio dello stesso anno, fino al maggio del 2008, \u00e8 stato capo di gabinetto del Ministro per le Politiche europee Emma Bonino.\nDal 2 marzo 2009 al settembre 2017 \u00e8 stato direttore della delegazione di Confindustria presso l'Unione europea a Bruxelles. \u00c8 stato successivamente Of Counsel di Grimaldi Studio Legale. Attualmente \u00e8 senior adviser di ANIA (Associazione Nazionale fra le Imprese Assicuratrici. \u00c8 membro del Direttivo del Gruppo di Iniziativa Italiana di Bruxelles. \u00c8 altres\u00ec presidente della ONG Non c\u2019\u00e8 pace senza giustizia. "}
{"id": "1080901", "revid": "94647", "url": "https://it.wikipedia.org/wiki?curid=1080901", "title": "Io (grammatica)", "text": ""}
{"id": "1080903", "revid": "2075211", "url": "https://it.wikipedia.org/wiki?curid=1080903", "title": "John Obi Mikel", "text": "Con la nazionale nigeriana si \u00e8 laureato campione d'Africa nel 2013.\nCarriera.\nClub.\nLyn Oslo.\nFiglio di un impiegato statale, John Obi Mikel ha esordito da professionista nel proprio paese con il \"Plateau United\". Nel 2003, all'et\u00e0 di 16 anni, \u00e8 stato convocato dalla Nazionale nigeriana per i Mondiali Under-17 in Finlandia. Trascorso un periodo all'Ajax Cape Town nel 2005, grazie agli ottimi risultati conseguiti ai Mondiali Under-20 guadagna notoriet\u00e0 internazionale. Nell'aprile del 2005 viene acquistato dal Lyn Oslo in sinergia con il Manchester United.\nChelsea.\nNel febbraio del 2006 viene provinato dal Chelsea, che lo acquista il 2 giugno seguente sborsando circa sei milioni di euro al Lyn Oslo e 17 milioni al Manchester United. Il 13 agosto fa il suo esordio con la nuova maglia, nel Community Shield perso per 1-2 contro il Liverpool, subentrando a Paulo Ferreira all'82\u00ba minuto di gioco. Il 6 gennaio 2007 realizza il suo primo gol con i \"Blues\", nell'incontro valido per il terzo turno di FA Cup vinto per 6-1 contro il Macclesfield Town. Si ripete nel turno successivo contro il Nottingham Forest (3-0).\nIl 21 settembre 2013 segna il suo primo gol in Premier League, nella vittoria per 2-0 contro il Fulham, tornando cos\u00ec a segnare dopo quasi sette anni. Il 10 dicembre 2014 realizza la sua prima rete in Champions League, nella vittoria casalinga per 3-1 contro lo Sporting Lisbona.\nChiude la sua esperienza decennale con il Chelsea con 372 presenze e sei gol tra campionato e coppe. Con i \"Blues\" ha vinto due Premier League (2009-10, 2014-15), quattro FA Cup (2006-07, 2008-09, 2009-10, 2011-12), due Football League Cup (2006-07, 2014-15) un Community Shield (2009), una UEFA Champions League (2011-12) e una UEFA Europa League (2012-13).\nTianjin Teda.\nIl 6 gennaio 2017 viene ingaggiato dalla squadra cinese del Tianjin Teda. Il 4 marzo seguente fa il suo esordio in Chinese Super League, nella sconfitta per 0-2 sul campo dello Shandong Luneng. Il 2 aprile segna il suo primo gol con la nuova maglia, nella vittoria per 2-0 contro il Chongqing Lifan. In due anni colleziona 31 presenze e tre gol.\nMiddlesbrough.\nIl 24 gennaio 2019 fa ritorno in Inghilterra, firmando per il .\nTrabzonspor.\nIl 1\u00ba luglio 2019 passa al Trabzonspor, con cui gioca 27 partite in tutte le competizioni. Il 17 marzo 2020 rescinde il contratto con la squadra turca, a seguito delle voci secondo cui la federazione turca avrebbe deciso di proseguire il campionato (poi sospeso due giorni pi\u00f9 tardi) nonostante l'emergenza COVID-19.\nStoke City.\nIl 17 agosto 2020 firma per lo Stoke City per proseguire la sua carriera dopo l'esperienza di breve durata in Turchia.\nAl-Kuwait.\nIl 1\u00ba luglio 2021 firma per l'.\nNazionale.\nNel 2005 Obi Mikel ha preso parte ai campionato del mondo Under-20 in terra olandese. Con una serie di ottime prestazioni ha condotto la nazionale Under-20 nigeriana fino alla finale contro l'Argentina, persa per\u00f2 per 2-1. A riprova dell'ottimo risultato raggiunto, gli \u00e8 stato consegnato il Pallone d'argento come secondo miglior giocatore del torneo, davanti al connazionale Taye Taiwo, ma dietro all'argentino Lionel Messi, vincitore anche della classifica cannonieri.\nNello stesso anno, ha ricevuto la prima convocazione in Nazionale maggiore, dove ha debuttato in amichevole il 17 agosto 2005 a Tripoli contro la . Diventato titolare fisso nella sua selezione nazionale, un anno dopo viene convocato per la Coppa d'Africa 2006 in Egitto, dove la nazionale nigeriana arriva al terzo posto.\nIn seguito viene convocato per la Coppa d'Africa 2008, dove le \"Super Aquile\" ottengono lo stesso risultato. Nel 2010 non viene convocato per il campionato del mondo in Sudafrica a causa di un infortunio. Tre anni dopo, nella Coppa d'Africa 2013, fa parte della formazione che vincer\u00e0 la Coppa d'Africa per la terza volta nella sua storia. Per Obi Mikel \u00e8 il primo trofeo vinto con la nazionale.\nDopo il campionato del mondo del 2014, viene convocato per le Olimpiadi del 2016 come fuori quota. In Brasile la nazionale olimpica nigeriana, dopo essere stata sconfitta dalla Germania in semifinale, ottiene la medaglia di bronzo battendo l'Honduras.\nAl termine della Coppa d'Africa 2019 (a cui lui ha partecipato) annuncia il suo ritiro dalla Nazionale.\nStatistiche.\nPresenze e reti nei club.\n\"Statistiche aggiornate al 20 ottobre 2021.\""}
{"id": "1080904", "revid": "767487", "url": "https://it.wikipedia.org/wiki?curid=1080904", "title": "Una hostess tra le nuvole", "text": "Una hostess tra le nuvole (\"View from the Top\") \u00e8 una commedia del 2003 diretta da Bruno Barreto.\nTrama.\nDonna Jensen \u00e8 una ragazza di provincia che sogna di vedere il mondo e trova la sua strada diventando assistente di volo, quindi s'iscrive al corso per diventare \"hostess\" sui voli internazionali. L'amica Christine per\u00f2 la inganna scambiando le rispettive prove finali, cos\u00ec Donna non supera il corso e rimane impiegata solo su voli interni. Scoperto l'imbroglio riesce finalmente a farsi assegnare ai voli internazionali, ma scopre che le manca l'amore e decide quindi di tornare sui suoi passi."}
{"id": "1080905", "revid": "767487", "url": "https://it.wikipedia.org/wiki?curid=1080905", "title": "Dave Greenslade", "text": "Dal 1994 \u00e8 membro dei riformati Colosseum, formazione jazz/rock inglese.\nFond\u00f2 un gruppo che prese il suo nome, Greenslade appunto. Suon\u00f2 anche con gli If e con i Thunderbirds di Chris Farlowe.\nDiscografia.\nSolista\nColosseum\nDopo reunion (1994)\nCuriosit\u00e0.\nGreenslade \u00e8 apparso nelle serie tv della BBC \"Gangsters\" (1975-1978) e \"Bird Of Prey\" (1982-1984)."}
{"id": "1080906", "revid": "287204", "url": "https://it.wikipedia.org/wiki?curid=1080906", "title": "Iardano", "text": "Il nome I\u00e0rdano o I\u00e0rdane indica due fiumi dell'antichit\u00e0 e precedentemente era il nome di un terzo corso d'acqua. \nSi fa riferimento ad un fiume Iardano nell'Elide in un passaggio dell\"Iliade\" (Libro VII, 135), dove Nestore ricorda Pili e Arcadi coinvolti in una battaglia presso il rapido fiume Celadonte sotto le mura di Feia, e intorno alle rive dello Iardano. Strabone (VII.3.12) descrivendo la costa dell'Elide, annota: \"Dopo Chelonata viene la lunga costa dei Pisatidi, e poi Capo Feia. C'era anche una piccola citt\u00e0 chiamata Feia: \"presso il muro di Feia, sulle correnti dello Iardano\", poich\u00e9 c'\u00e8 anche un piccolo fiume l\u00ec vicino. Secondo alcuni, \u00e8 da Feia che ha origine Pisa.\"\nNell\"Odissea\" (libro III, 293), un fiume Iardano si trova nella zona nord-occidentale di Creta, dove - come ricorda ancora Nestore - si stabilirono i C\u00ecdoni.\nAncora nel secondo secolo d.C., Pausania parla di un fiume solforoso proveniente dal monte Lapito in Arcadia, chiamata Acidas: \"\"Sentii da un Efesino che anticamente l'Acidas era chiamato Iardano. Riporto l'affermazione anche se non ho trovato da nessuna parte conferme di ci\u00f2.\" Cyrus H. Gordon fu il primo ad indicare che \"Giordano\" nella Bibbia non \u00e8 un nome proprio, ma, con due eccezioni, appare sempre con un aggettivo, e sugger\u00ec che anticamente potesse essere riferito ai fiumi di Creta e sul territorio greco col significato di \"fiume\"."}
{"id": "1080908", "revid": "1904508", "url": "https://it.wikipedia.org/wiki?curid=1080908", "title": "Della Gherardesca", "text": "I della Gherardesca sono un'antica famiglia toscana di origine longobarda che ha avuto un importante ruolo nella storia di Pisa e della Toscana. Secondo alcuni storici deriverebbero da un singolo ceppo familiare comune con altre due famiglie comitali che ebbero ruolo importante nella storia toscana: i Cadolingi e i Guidi (quelli che tentarono ai tempi di Matilde di Toscana con Guido Guerra II di elevarsi a dinastia ducale toscana).\nStoria.\nIl cognome della famiglia \u00e8 un patronimico che deriva da un Gherardo, il primo membro della famiglia di cui si abbiano notizie sicure. Gherardo, vivente nel X secolo, fu Signore di Volterra e feudatario del castello di Donoratico. Discendeva da san Walfredo, fratello dei re longobardi Astolfo e Rachis, il cui nonno era Pemmone duca del Friuli.\nQuesta nobile famiglia possedeva gi\u00e0 nella seconda met\u00e0 del X secolo feudi disseminati per tutta l'antica Tuscia. Furono investiti del titolo di conti di Volterra e, fedeli a Enrico II imperatore, videro ampliare, nel secolo successivo, le propriet\u00e0 terriere e privilegi politici ed economici.\nI Della Gherardesca, successivamente esercitarono pi\u00f9 volte il vicariato per conto della Repubblica di Pisa sui territori della Maremma Pisana a capo della fazione dei Raspanti insieme alla consorteria degli Appiani. Ebbe il dominio di Bolgheri, Donoratico, Montescudaio, Guardistallo, Riparbella, Settimo, Castagneto, Segalari.\nLa famiglia vanta una serie di religiosi e santi come Pietro, cardinale morto nel 1145, il beato Guido, la beata Gherardesca, il beato Gaddo, ma si ricordano anche personaggi di valore in guerra come il conte Gherardo di Biserno che prese parte alla battaglia contro gli arabi alle isole Baleari occupate dai pisani nel 1113, e del primo podest\u00e0 di Volterra Tedice di Castagneto.\nAl tempo di Federico II i Gherardesca ghibellini combatterono contro i guelfi Visconti, e Gherardo combatt\u00e9 a Montaperti al fianco dei senesi contro i guelfi fiorentini. \nI Della Gherardesca combatterono contro Genova e anche in Sardegna dove si insediarono: Gherardo e Ugolino acquisirono molte terre sull'isola tra cui la porzione del Giudicato di Cagliari corrispondente all'odierno Sulcis-Iglesiente, dove era ubicata la citt\u00e0 di Villa di Chiesa (oggi Iglesias) e dove possedettero il castello di Acquafredda. Lo stesso Gherardo, e Silvano, si unirono allo sfortunato Corradino di Svevia lottando al suo fianco. \nIl famoso conte Ugolino fu signore di Pisa. Partecip\u00f2 alla battaglia della Meloria in difesa del porto pisano. Nella battaglia ci furono molti morti da parte pisana e Ugolino venne accusato di tradimento; scagionato divenne podest\u00e0 di Pisa e dovette gestire la pace dopo la sconfitta della Meloria. In seguito il conte sub\u00ec una congiura da parte di altri nobili che lo accusarono nuovamente di tradimento e il conte Ugolino venne imprigionato nel luglio 1288 nella Torre della Muda dove mori poco tempo dopo di fame insieme ai figli. Dante lo rese immortale nei versi della sua Divina Commedia.\nGaddo della Gherardesca era a capo delle truppe pisane quando, nel 1314, fu cacciato da Uguccione della Faggiola. \nTra il 1332 ed il 1336, i Della Gherardesca affrontarono alcune rivolte capeggiate prima dalla famiglia Orlandi e poi dalla famiglia Gualandi.\nCon la caduta della Repubblica di Pisa avvenuta nel 1406, la famiglia della Gherardesca pass\u00f2 al servizio di Firenze. L'alleanza coi Medici fu sancita dal matrimonio tra Ugo della Gherardesca e Costanza, sorella del cardinale Alessandro de' Medici, il futuro \"papa Lampo\". In dote la moglie port\u00f2 quel palazzo in borgo Pinti gi\u00e0 di Bartolommeo Scala. \nSotto i Lorena la famiglia ottenne la conferma del titolo di conti di Donoratico, di Pietra Rossa e di Bolgheri, al termine di una battaglia legale che li contrapponeva ai regnanti, sostenenti che tali feudi non erano mai stati ufficialmente iscritti. I conti riuscirono a comprovare la donazione reale fin dal tempo dei Longobardi, evitando che potessero essere rivendicati come territori della Corona.\nNegli anni trenta del Novecento Giuseppe della Gherardesca fu podest\u00e0 di Firenze ed ebbe l'intuizione di nominare Eugenio Montale direttore del Gabinetto Vieusseux. In tempi pi\u00f9 recenti Ugolino e Guelfo furono ingegneri, il secondo a lungo presidente del Circolo dell'Unione. Sibilla, figlia di Guelfo, fu animatrice delle fiere di Pitti Immagine. Costantino, noto conduttore televisivo, \u00e8 figlio di Costanza."}
{"id": "1080909", "revid": "2034203", "url": "https://it.wikipedia.org/wiki?curid=1080909", "title": "Johannes Itten", "text": "Biografia.\nItten dopo il liceo, dal 1904 al 1908 studi\u00f2 per diventare maestro elementare.\nNel 1913, dopo aver insegnato alcuni anni, si iscrisse all'Accademia di belle arti di Stoccarda dove fu allievo di Adolf H\u00f6lzel.\nNel 1919 Walter Gropius lo chiam\u00f2 ad insegnare al Bauhaus, su proposta di sua moglie Alma Mahler e di Loos. Itten predicava una filosofia orientale che prevedeva due giorni di digiuno a settimana, una dieta vegetariana, esercizi di respirazione e un sincretismo religioso. Aveva introdotto un \"corso preliminare\" dove gli allievi dovevano dimenticare tutto quello che sapevano, liberarsi dai pregiudizi e dalle tradizioni accademiche, un lavoro di introspezione preliminare a qualsiasi apprendimento. \nNel 1923 Gropius che sembra inizialmente simpatizzasse per le sue teorie, lo caccia dal Bauhaus per divergenze didattiche. Dopo il Bauhaus Itten si trasfer\u00ec in Svizzera aprendo una scuola frequentata per anni anche da allievi del Bauhaus.\nTra i suoi dipinti, i pi\u00f9 rappresentativi sono considerati \"Risonanza verde-azzurro\" (1916), \"Ritratto di un bambino\" (1922) e \"Luce ampia\" (1963).\nUno dei suoi allievi pi\u00f9 celebri fu Hans George Helm.\nNel 1944 sotto consiglio di Walter Gropius assume Karl Schmid come insegnante.\nNel 1961 crea il cerchio cromatico"}
{"id": "1080914", "revid": "1921867", "url": "https://it.wikipedia.org/wiki?curid=1080914", "title": "Dick Dale", "text": "\u00c8 considerato il \"re della chitarra surf\", un pioniere del surf rock e uno dei chitarristi pi\u00f9 influenti all'inizio degli anni sessanta. Lavor\u00f2 molto sul riverbero e fece uso di amplificatori Fender personalizzati, incluso il primo amplificatore da 100 watt mai esistito. Inoltre molti attribuiscono la prima sperimentazione del tremolo picking a questo chitarrista, tecnica che oggi \u00e8 largamente usata in tanti generi musicali (ad esempio metal estremo, folk ecc.).\nSuonava accompagnato dalla sua band, i Del-Tones.\nBiografia.\nNato a Quincy, nel Massachusetts, il 4 maggio 1937 da una famiglia di origini libanesi, polacche e bielorusse, sin da piccolo si interess\u00f2 alla musica, imparando a suonare prima la batteria, poi l'ukulele, la tromba e finalmente la chitarra. Una tra le sue prime influenze musicali fu lo zio, suonatore di oud e compositore di musiche esotiche, tra cui la danza del ventre. Molti dei suoi primi pezzi mostrano infatti forti influenze mediorientali; Dale \u00e8 spesso definito come \"il primo chitarrista a inserire suoni esotici nelle canzoni\". Lo stesso Dale era un surfista esperto e voleva che la sua musica ricreasse i suoni e le sensazioni che sentiva quando surfava. Cos\u00ec, se da un lato Dale \u00e8 noto per aver introdotto l'uso del riverbero della chitarra, che dona a questa un suono \"bagnato\", ormai clich\u00e9 della musica surf, il marchio di fabbrica di Dick Dale era l'utilizzo di note alte in successione veloce. Mancino, Dale fu costretto dal mercato a suonare un modello di chitarra per destri, come del resto pi\u00f9 tardi avrebbe fatto anche Jimi Hendrix. Dunque, evit\u00f2 di cambiare verso alle corde, suonando effettivamente dall'alto verso il basso e spesso superando l'ultima corda. Anche quando compr\u00f2 una chitarra per mancini, Dale continu\u00f2 a usare il suo riaccordo al contrario.\nDale \u00e8 anche noto per il suo stile percussivo e caratterizzato dal pesante bending utilizzando allo stesso tempo mute di corde che per la maggior parte dei chitarristi hanno un diametro estremamente grande (ad esempio, una muta media per chitarra elettrica inizia con un Mi Alto che oscilla fra.009 e.011; il Mi Alto di Dale \u00e8 prodotto da una corda del diametro di.016).\nNel 1960 a Balboa, California, forma i Del-Tones, la sua band di supporto, con Ron Eglit (basso), Ron Fish (batteria) e Carl Verhein (chitarra). Si stabiliscono al \"Rendezvous Ballroom\" e acquistano velocemente grande popolarit\u00e0 nella zona, le sue performance divennero delle colossali attrazioni locali. In agosto fonda la Deltone, la sua etichetta privata con la quale distribuisce i suoi dischi nell'area. Il suo stile viene chiamato \"Surf Guitar\".\nNel 1961 la canzone \"Let's Go Trippin\"' \u00e8 considerata generalmente il primo pezzo surf rock. Il brano raggiunge la posizione numero 60 nelle classifiche statunitensi nel gennaio 1962; tra i diversi gruppi che eseguiranno cover di questo brano ci saranno pure i Beach Boys. Fu seguita da altre canzoni pubblicate localmente, fra cui \"Jungle Fever\" e \"Surf Beat\" sempre su etichetta Deltone. Il suo primo album completo fu \"Surfers' Choice\" nel 1962 e, con la sua etichetta, arriv\u00f2 alla posizione numero 59 delle classifiche nazionali nel febbraio 1963. In marzo Dale firm\u00f2 un contratto con la Capitol Records, cedendo tutti i diritti della Deltone, e cominci\u00f2 ad apparire all'Ed Sullivan Show e su pellicola. Il suo secondo album prese il nome dal suo soprannome da palco: \"King of the Surf Guitar\" (ovvero \"Re della chitarra Surf\") ma, pur avendo grande successo in California, non riesce a sfondare a livello nazionale, e lo stesso succede per il singolo e per i dischi successivi. Nel marzo 1965 anche un album dal vivo vende poco e sar\u00e0 il suo ultimo disco per la Capitol.\nAnche se il surf rock divenne popolare in breve tempo a livello nazionale negli Stati Uniti, la \"British invasion\" inizi\u00f2 a conquistare le classifiche americane nel 1964. Nel 1966 Dale fu bloccato dal cancro rettale e dovette rinunciare alle esibizoni dal vivo. Nonostante all'inizio sembrasse che il male non fosse curabile, si fece operare e guar\u00ec. Durante la convalescenza alle Hawaii, nel 1967 incontra Jeannie, una ballerina tahitiana, e si sposa. Nel 1969 torna a Riverside, in California, ed apre un night club. Riforma la band e torna a suonare nella zona. Nell'ottobre 1974 suona la chitarra in \"Teenage Idol\", un brano registrato a Los Angeles da Keith Moon, che apparir\u00e0 poi nell'album \"Two Sides of the Moon\".\nNel 1979 perse quasi una gamba a seguito di un incidente mentre stava nuotando; un'infezione dovuta all'inquinamento fece peggiorare gravemente la leggera ferita. Come conseguenza, Dale divenne un ambientalista attivo e poco dopo ricominci\u00f2 a calcare il palco. Registr\u00f2 un nuovo album nel 1986 ed ebbe una nomination per un Grammy, e l'uso di \"Misirlou\" nel film \"Pulp Fiction\" di Quentin Tarantino gli permise di conquistarsi un pubblico affezionato. Da quel momento ha pubblicato vari nuovi album ed ha continuato ad esibirsi in tutto il mondo.\nNell'agosto 1987 appare nel film \"Back to the Beach\" (in Italia uscito con il titolo \"Sulla cresta dell'onda\") dove interpreta un brano, assieme a Stevie Ray Vaughan, che comparir\u00e0 nella colonna sonora.\nNel 1993 ha registrato un assolo con una band indie del Sud della California, The Pagodas (David Lane &amp; John Purcell), che \u00e8 stato pubblicato come singolo in vinile.\nNei tardi anni novanta, ha registrato una versione surf-rock di \"Aquarium\" di Camille Saint-Sa\u00ebns da \"The Carnival of the Animals\" per la colonna sonora delle montagne russe chiuse \"Space Mountain\" al Disneyland di Anaheim.\nDi recente interesse, il singolo dei Black Eyed Peas \"Pump It\" (dall'album del 2005 \"Monkey Business\") presenta un massiccio campionamento di \"Misirlou\" di Dick Dale. \"Misirlou\" \u00e8 presente anche nel videogioco \"Guitar Hero II\" per PlayStation 2 e Xbox 360, come anche nel titolo di lancio \"Rayman Raving Rabbids\" per Wii.\nInoltre il chitarrista Stephen Carpenter, membro del gruppo alternative metal Deftones, si \u00e8 ispirato in parte al nome dei Del-Tones per ideare quello della sua band.\nPeel Sessions.\nDick Dale ha realizzato quattro registrazioni per le Peel Sessions di John Peel.\n\u201c(Preso dal minisito di John Peel alla BBC Radio 1; vedi links esterni)\u201d."}
{"id": "1080915", "revid": "159186", "url": "https://it.wikipedia.org/wiki?curid=1080915", "title": "Iardane", "text": ""}
{"id": "1080916", "revid": "159186", "url": "https://it.wikipedia.org/wiki?curid=1080916", "title": "Iardana", "text": ""}
{"id": "1080917", "revid": "1862310", "url": "https://it.wikipedia.org/wiki?curid=1080917", "title": "Tussaaq", "text": "Tussaaq \u00e8 un minuscolo villaggio della Groenlandia di un solo abitante. Si trova su un'isoletta della Baia di Baffin 33\u00a0km a nord di Upernavik, a 73\u00b003'N 56\u00b011'O; appartiene al comune di Avannaata."}
{"id": "1080920", "revid": "52566", "url": "https://it.wikipedia.org/wiki?curid=1080920", "title": "ThyssenKrupp", "text": "La ThyssenKrupp AG \u00e8 un gruppo industriale tedesco con il focus sulla lavorazione dell'acciaio. Il gruppo ha sede a Essen ed \u00e8 stato costituito nel 1999 dalla fusione di Friedrich Krupp AG Hoesch- Krupp con Thyssen AG. Classificata 724\u00b0 in Forbes Global 2000, \u00e8 una delle societ\u00e0 pi\u00f9 grandi del mondo con un valore di mercato a met\u00e0 2018 di circa 17,3 miliardi di dollari USA.\n\u00c8 quotata alla Borsa di Francoforte e alla Borsa di Londra.\nStoria.\nL'attuale ThyssenKrupp AG \u00e8 nata nel 1999 dalla fusione di Thyssen Stahl AG e Friedrich Krupp AG. La Thyssen Stahl AG, in origine Gewerkschaft Deutscher Kaiser, nacque nel 1891 fondata dai fratelli August e Joseph Thyssen a Duisburg, ancora oggi il principale impianto della ThyssenKrupp Stahl produce acciaio al medesimo storico indirizzo di quella citt\u00e0. La Krupp Stahl AG nacque nel 1811, fondata da Friedrich Krupp, membro di un'antica famiglia di mercanti di Essen.\nNel 1926 Thyssen &amp; partner e Friedrich Flick costituiscono il trust dell'acciaio tedesco. Il cartello nasce su iniziativa di Clarence Dillon, presidente negli '20-'60 della Dillon &amp; Co, importante banca di New York. Secondo gli accordi, la Dillon avrebbe retto il flusso bancario del Trust e due rappresentanti della Dillon sarebbero entrati nel consiglio del trust dell'acciaio. Capo dell'Esecutivo del trust era Albert Voegler, industriale tedesco. Con quartier generale ad Essen, nella Renania Settentrionale-Vestfalia, cominci\u00f2 col produrre cannoni per l'esercito del terzo Reich.\nCon l'avvento della seconda guerra mondiale, la Krupp e la Thyssen, allora rivali, cominciarono a produrre i migliori Panzer tedeschi. Thyssen fond\u00f2 la banca olandese Voor Handel en Scheepvart, e successivamente entr\u00f2 nel settore manifatturiero.\nFusione con Tata Steel.\nIl 20 settembre 2017 la societ\u00e0 ha annunciato di voler fondere le attivit\u00e0 siderurgiche europee con Tata Steel in una joint venture paritaria. A seguito della fusione, la sede centrale del gruppo sar\u00e0 trasferita ad Amsterdam, nei Paesi Bassi, e prender\u00e0 il nome di Thyssenkrupp Tata Steel BV. Il 30 giugno 2018 le due societ\u00e0 hanno firmato un accordo vincolante per creare la nuova impresa comune. Una fusione molto sofferta all'interno del gruppo Thyssenkrupp: il 6 luglio 2018 si dimette Heinrich Hiesinger, CEO dal 2011, in seguito alle pressioni dei fondi attivisti, tra cui il fondo Elliott e Cevian Capital con il 20% del capitale, delusi dalla fusione perch\u00e9 invece favorevoli alla separazione delle attivit\u00e0 pi\u00f9 redditizie per valorizzarle al massimo. Una settimana dopo lascia anche il presidente Ulrich Lehner mentre Guido Kerkhoff, fino a quel momento CFO, \u00e8 nominato CEO.\nNel giugno 2019 l'Antitrust Ue ha dato lo stop alla fusione \"che avrebbe ridotto la concorrenza e aumentato i prezzi per diversi tipi di acciaio\". Bruxelles ha anche spiegato che le parti \"non hanno offerto rimedi adeguati\" ai dubbi espressi dall'Antistrust.\nVendita della divisione ascensori.\nll Ceo del gruppo Martina Merz decide di vendere la divisione dedicata agli ascensori, business valutato 17,2 mld di euro. Tale ramo di attivit\u00e0 \u00e8 stato rilevato da una cordata anglo-americana costituita da Advent, Cinven e RAG foundation. Da rilevare l'interesse manifestato da alcuni \"private equity\" cinesi ai quali \u00e8 stata preferita la cordata anglo americana.\nLa societ\u00e0.\nThyssenKrupp AG opera in tutti i principali settori dell'industria e dei servizi, fornendo acciaio grezzo, acciaio inossidabile, ascensori, scale mobili, tecnologia e materiali innovativi per l'industria navale, chimica, mineraria, automobilistica e ferroviaria.\n2009.\nDopo la riorganizzazione del 1\u00ba ottobre 2009, la societ\u00e0 si trova suddivisa in due uniche divisioni (facenti parte sempre della stessa societ\u00e0 ThyssenKrupp AG), a loro volta formate da 4 \"Business areas\" ciascuna:\nA tali divisioni \u00e8 stata affiancata una terza area denominata \"Business Service\".\n2015.\nThyssenKrupp dal 2015 ha la seguente struttura"}
{"id": "1080921", "revid": "767487", "url": "https://it.wikipedia.org/wiki?curid=1080921", "title": "Miami Supercops (I poliziotti dell'8\u00aa strada)", "text": "Miami Supercops (I poliziotti dell'8\u00aa strada) \u00e8 un film del 1985 diretto da Bruno Corbucci e interpretato da Bud Spencer e Terence Hill.\n\u00c8 il quindicesimo dei 16 film interpretati dalla coppia Bud Spencer e Terence Hill.\nTrama.\nDoug Bennet e Steve Forrest sono due grandi amici; il primo lavora per l'FBI, a New York, mentre il secondo ha lasciato il corpo poich\u00e9 nauseato dalla burocrazia della giustizia e ha aperto una scuola per piloti di elicotteri a Tampa. Un caso richiede la bravura dei due agenti: un ex galeotto, Joe Garret, esce di prigione per andare a Miami. Nove anni prima, insieme ad altri complici, aveva compiuto una rapina con un bottino di venti milioni di dollari a una banca di Detroit. Nessuno ha mai scoperto dove sia finito il denaro: bisogna seguire Garret per scoprirne di pi\u00f9.\nDoug e Steve, che lo avevano fatto arrestare nove anni prima, dovrebbero ora riaprire e concludere il caso, ma Steve non vuol saperne di rientrare nella polizia, e Garret viene ucciso rendendo le cose ancora pi\u00f9 difficili. Con uno stratagemma Doug persuade Steve a interessarsi al caso e iniziare l'inchiesta vera e propria. Sulle tracce dell'ucciso i due amici scoprono tutto l'intrigo, aiutati da Irene e Annabelle, da Charro, un indiano affezionato a Garret, e dal loro capo Tanney. Garret, prima di morire, ha lasciato una prova inconfutabile della colpevolezza di Robert Delmann, un ricco e stimato uomo d'affari di Miami che in realt\u00e0 altri non \u00e8 che Ralph Duran, uno dei suoi complici. Tutto si conclude bene per i due super agenti e per Tanney.\nDistribuzione.\nNel mercato statunitense il film fu distribuito con il titolo di \"Trinity: Good Guys and Bad Guys\", per richiamarsi al personaggio de \"Lo chiamavano Trinit\u00e0...\"."}
{"id": "1080923", "revid": "1862310", "url": "https://it.wikipedia.org/wiki?curid=1080923", "title": "Nutaarmiut", "text": "Nutaarmiut (o Nut\u00e2rmiut) \u00e8 un piccolo villaggio della Groenlandia di 46 abitanti. Si trova sulla Baia di Baffin, 91\u00a0km a nord di Upernavik, a 73\u00b031'N 56\u00b027'O; appartiene al comune di Avannaata."}
{"id": "1080924", "revid": "1169970", "url": "https://it.wikipedia.org/wiki?curid=1080924", "title": "Velo omerale", "text": "Il velo omerale (dal latino \"humerus\", \"spalla\"), o continenza, \u00e8 un paramento liturgico usato dalla Chiesa cattolica e dalla Chiesa anglicana. \nDescrizione.\nConsiste in un pezzo di stoffa rettangolare lungo circa 2,5 metri e largo circa 60 cm. \u00c8 dotato di due nastri di stoffa o ganci metallici posti approssimativamente al centro del velo, per fissare in sicurezza il paramento qualora lo si indossi per molto tempo.\nEsso fa parte del completo del piviale, pertanto da quest'ultimo prende gli stessi ricami e colori liturgici. Per consuetudine al centro \u00e8 ricamata un'Ostia circondata da una raggiera. Tuttavia tra le decorazioni intessute si possono trovare la croce (di solito greca) o gli emblemi eucaristici (ad esempio la sigla IHS, l'agnello, spighe di grano e grappoli d'uva).\nUtilizzo.\nEsso \u00e8 utilizzato dal sacerdote quando ha fra le mani l'Eucaristia, fatta eccezione dei riti ordinari della messa e della comunione ai malati. Viene utilizzato soprattutto durante la benedizione eucaristica. All'officiante che impartisce la benedizione, viene posto il Velo omerale sulle spalle, quindi prende l'Ostensorio o il reliquiario con le mani velate dalle fimbrie di questo paramento. Viene utilizzato inoltre nella processione del Corpus Domini e ogni volta in cui si trasporti l'Eucaristia (contenuta nell'Ostensorio o nella pisside), come, per esempio nei riti del triduo pasquale. Anche il semplice trasferimento del Santissimo Sacramento da un altare ad un altro richiede l'uso del velo omerale.\nLa vimpa \u00e8 un paramento liturgico simile al velo omerale, ma di differente funzionalit\u00e0, utilizzata dagli accoliti o dai ministranti per reggere il pastorale quando esso non \u00e8 retto dal vescovo.\nNella Messa tridentina.\nNella Messa solenne viene utilizzato dal suddiacono per tenere in mano la patena dall'offertorio e fino dopo la preghiera del Padre Nostro (in questo caso, tuttavia, il \"velo omerale\" \u00e8 tagliato in una forma pi\u00f9 piccola, ed \u00e8 propriamente chiamato \"continenza\"). Questo rito ricorda l'antica tradizione - oggi scomparsa - di comunicare alle Specie eucaristiche della Messa precedente, in modo da sottolineare la continuit\u00e0 ideale del Sacrificio Eucaristico.\nSignificato.\nPresso gli antichi prendere od offrire oggetti con le mani velate era segno di rispetto per l'oggetto e per la persona a cui si donava o dalla quale si riceveva; da qui \u00e8 nata l'usanza di velarsi le mani nel toccare oggetti sacri.\nL'uso del Velo omerale durante la benedizione eucaristica \u00e8 quindi segno di rispetto verso l'ostia consacrata contenuta nell'ostensorio.\nCollegamenti esterni.\nVoce \"Velo omerale\" su cathopedia.it"}
{"id": "1080940", "revid": "486946", "url": "https://it.wikipedia.org/wiki?curid=1080940", "title": "Nightmare 6, La fine", "text": ""}
{"id": "1080945", "revid": "1543377", "url": "https://it.wikipedia.org/wiki?curid=1080945", "title": "Giovan Battista Caniana", "text": "Biografia.\nGiovan Battista Caniana nacque l'8 maggio 1671 a Romano di Lombardia, grosso centro della pianura bergamasca, in una famiglia ad alta vocazione artistica, dato che gi\u00e0 il padre Giacomo Antonio era un affermato intarsiatore.\nAlla morte del padre, avvenuta quando Giovan Battista aveva soltanto otto anni, la madre Caterina Vicinelli da Cividate decise di inviarlo a Venezia in una bottega, al fine di fargli apprendere le arti scultoree e dell'architettura.\nNel capoluogo lagunare ebbe come maestri lo scultore Brustolon e l'architetto Longhena, che gli permisero di affinare le sue gi\u00e0 notevoli capacit\u00e0.\nPochi anni pi\u00f9 tardi torn\u00f2 nel suo paese natale al fine di continuare quello che era stato il lavoro del padre, aiutando nella bottega familiare i fratelli, con i quali intraprese, nel 1691, la costruzione di una serie di armadi delle Sagrestie di Alzano Lombardo, dove ebbe modo di conoscere Andrea Fantoni.\nNonostante avesse una grande abilit\u00e0 nella scultura, dovuta agli insegnamenti del padre e dei fratelli, dimostr\u00f2 una grande attenzione anche verso l'architettura.\nNel 1694, dopo il matrimonio con Brigida Erba, dalla quale ebbe otto figli,si trasfer\u00ec ad Alzano Lombardo, paese in cui la sua fama crebbe in modo esponenziale dopo il suo intervento presso le sagrestie, giudicato superlativo da tutti. Conseguentemente anche le commesse e gli incarichi ebbero un notevole incremento proprio in quella zona, specialmente per quanto riguarda i progetti di chiese. \nRimase legato ad Andrea Fantoni con un rapporto di sincera amicizia, tanto che i due si aiutarono vicendevolmente nell'esecuzione delle loro opere. Lui stesso rifer\u00ec di avere rivelato allo scultore un\nIl prestigio che acquis\u00ec venne diviso anche tra i suoi famigliari, tra cui i fratelli e i figli, che si dedicarono con brillanti risultati alle arti nella bottega di famiglia, ormai rinomata anche al di fuori dei confini della provincia bergamasca.\nNegli ultimi anni di vita si avvicin\u00f2 al neoclassicismo e, dopo aver lasciato una serie lunghissima di opere d'arte, mor\u00ec ad 83 anni.\nFu sepolto nella chiesa di San Michele Arcangelo, ad Alzano Lombardo, paese che celebr\u00f2 degnamente il suo illustre cittadino dedicandogli, tra le altre cose, un rilievo marmoreo all'esterno della basilica di San Martino che cos\u00ec recita:\nDei suoi figli Caterina e i tre figli maschi Giovanni Antonio, Martino Bonifacio e Giuseppe continuarono l'attivit\u00e0 paterna.\nOpere.\nInnumerevoli le sue opere, che costellano l'intera provincia di Bergamo, nonch\u00e9 localit\u00e0 della Val Camonica.\nLa sua opera principale pu\u00f2 essere considerata l'esecuzione gli armadi presenti nella seconda e terza sagrestia della Basilica di San Martino ad Alzano Lombardo.\nSul territorio alzanese progett\u00f2 anche la chiesa di San Michele Arcangelo, dove successivamente venne sepolto con i membri della famiglia.\nNel 1714 fece edificare in piazza Grande, la pi\u00f9 rinomata del suo paese natale, Romano di Lombardia, la Chiesa di Santa Maria Assunta e San Giacomo Maggiore, caratterizzandola con un doppio campanile.\nOper\u00f2 anche nel capoluogo orobico, dove riedific\u00f2, in citt\u00e0 alta, la chiesa di San Michele all'Arco (ora dismessa e utilizzata come archivio per la Biblioteca Angelo Mai), disponendo il nuovo ingresso su Piazza Vecchia.\nRipens\u00f2 anche la chiesa del Carmine, con annesso chiostro, conservandone per\u00f2 le precedenti caratteristiche, tra le quali spiccavano il coro e il presbiterio.\nNella citt\u00e0 bassa fece erigere, nel terzo decennio del XVIII secolo, la chiesa parrocchiale di Borgo Santa Caterina.\nIn provincia i suoi lavori sono innumerevoli: nella Basilica dell'Assunta a Gandino si possono trovare quattro confessionali, eseguiti nel 1721, finemente lavorati e intarsiati, ai quali vengono accompagnate sculture dell'amico Andrea Fantoni.\nRestando in val Seriana, il Caniana ha lasciato, nel santuario di San Patrizio in territorio di Colzate, una stupenda statua policroma del santo.\nAnche il comune di Albino \u00e8 ricco di sue opere: il santuario della Madonna della gamba \u00e8 stato da lui ampliato nel 1740, mentre la chiesa annessa al monastero di Sant'Anna \u00e8 stata edificata proprio su un suo progetto.\nNel 1732 disegn\u00f2 il progetto della fontana della fiera di Bergamo su commissione dell'amministrazione comunale.\nNella confinante Pradalunga ha progettato la Chiesa Parrocchiale, dedicata a San Cristoforo e San Vincenzo. Il progetto, eseguito nel 1734, \u00e8 custodito negli archivi del paese seriano.\nA Scanzo, suo il progetto e la Direzione Lavori per la costruzione della nuova chiesa di San Pietro (1750), a navata unica con pianta a croce greca. Di notevole valore la cupola sopra il presbiterio e le decorazioni con inserimenti \"rococ\u00f2\". La linea architettonica del complesso \u00e8 in \"Barocchetto Lombardo\". Interessanti i cinque altari in marmo policromo, sempre su suo disegno.\nSuo \u00e8 il disegno sia della chiesa parrocchiale di Torre Boldone, costruita con una caratteristica forma a croce greca, che di quella di Gerosa, in cui sono contenuti cinque suoi altari.\nA Cenate Sopra ampli\u00f2, nel 1732, la chiesa parrocchiale intitolata a San Leone, mentre a Sale Marasino ne costru\u00ec una nuova tra il 1737 e il 1754.\nA Grumello del Monte progett\u00f2, nel 1720 la chiesa della Santissima Trinit\u00e0, riuscendo a darle un tocco di solennit\u00e0 e nel contempo una grande semplicit\u00e0; mentre nella chiesa di San Pietro di Tagliuno, frazione di Castelli Calepio, si pu\u00f2 trovare un suo pulpito di notevole pregio.\nNel 1740 esegu\u00ec, insieme alla figlia, l'altare maggiore della Chiesa di Santa Maria della Pace ad Alzano Lombardo.\nMeritano menzione anche l'altare e le statue lignee da lui eseguite, conservate nella chiesa parrocchiale di Serina, ampliata con un suo progetto."}
{"id": "1080959", "revid": "124240", "url": "https://it.wikipedia.org/wiki?curid=1080959", "title": "Fox crime + 1", "text": ""}
{"id": "1080961", "revid": "1149807", "url": "https://it.wikipedia.org/wiki?curid=1080961", "title": "Sacrifice (videogioco)", "text": "Sacrifice \u00e8 un videogioco d'azione con elementi RTS, creato dalla Shiny Entertainment, prodotto dalla Virgin Interactive e distribuito dalla Halifax.\nTrama.\n\"Sacrifice\" \u00e8 ambientato in un mondo alieno e pericoloso, costantemente battuto da cinque divinit\u00e0 che si sono proposte di conquistarlo tutto. Le divinit\u00e0 sono Persephone, dea della Natura, Pyro, dio del fuoco, James, dio della terra, Charnel, dio della guerra e della morte e Stratos, dio dell'aria. All'inizio della partita, al giocatore sar\u00e0 chiesto di impersonare un mago che successivamente dovr\u00e0 scegliere per quale dio mettere al servizio la propria vita.\nModalit\u00e0 di gioco.\nIl videogioco \u00e8 un ibrido tra gioco d'azione e gioco di strategia. Da una parte il nostro mago dovr\u00e0 combattere e acquisire punti, apprendere nuovi incantesimi, avanzare di livello e diventare sempre pi\u00f9 potente. Dall'altra egli dovr\u00e0 controllare un certo numero di creature che lo serviranno combattendo contro il nemico. Con il tempo, le partite assumeranno aspetti decisamente epici. Il giocatore potr\u00e0 arrivare a controllare orde intere di armate estremamente diverse tra loro, avendo a disposizione numerose magie piuttosto pirotecniche.\nAccoglienza.\n\"Sacrifice\", all'epoca della sua uscita, aveva riscontrato poco interesse. Nonostante la grafica, il sonoro e l'atmosfera decisamente coinvolgente, il gioco risultava macchinoso e complesso. Ci voleva un bel po' di pazienza prima che il giocatore riuscisse ad abituarsi alla struttura d'azione e di punta e clicca contemporaneo. Tuttavia, qualche mese dopo, negli Stati Uniti su internet incominciarono a imperversare le prime battaglie videoludiche, poich\u00e9 il gioco sembrava possedere un enorme potenziale nelle partite in multiplayer.\nKeith Stuart di \"The Guardian\" consider\u00f2 \"Sacrifice\" come uno dei trenta migliori videogiochi dimenticati nel corso del tempo."}
{"id": "1080964", "revid": "1284772", "url": "https://it.wikipedia.org/wiki?curid=1080964", "title": "Stadio Arcoveggio", "text": "Lo stadio Arcoveggio \u00e8 uno stadio di Bologna, adibito primariamente a rugby e atletica leggera.\nDi propriet\u00e0 comunale, si trova alla periferia nord della citt\u00e0 fra i quartieri Navile e Corticella.\nSi trova adiacente alla Tangenziale e facilmente raggiungibile dall'uscita 6 della medesima.\nLo stadio \u00e8 parte di un complesso sportivo del quale fanno parte 2 piscine (coperta e scoperta) e una palestra.\nLo circonda una pista di atletica leggera. Quest'ultima \u00e8 inutilizzabile per competizioni di livello nazionale, per via della mancata fruibilit\u00e0 del prato interno per le specialit\u00e0 come i lanci, a causa dell'utilizzo che ne viene fatto dalle altre discipline come rugby e calcio, e per la presenza del cordolo in cemento che circonda la pista stessa.\nOspita la formazione Bologna Rugby 1928.\nL'impianto, inaugurato nel 1970, pu\u00f2 contenere circa 2.000 spettatori.\nDispone di una tribuna coperta con 1326 posti, di una piccola tribuna scoperta con 200 posti sul lato opposto e di posti in piedi lungo il bordo del campo.\nNel 2009 ha ospitato gli incontri casalinghi dei Doves Bologna e dal 2018 ospita i Braves Bologna.\n\u00c8 - con lo Stadio Giorgio Bernardi - uno dei due stadi che ospiteranno il Campionato europeo di football americano Under-19 2019; vi si disputeranno due incontri dei quarti di finale, le semifinali fra le squadre vincenti e tutte le finali."}
{"id": "1080968", "revid": "36426", "url": "https://it.wikipedia.org/wiki?curid=1080968", "title": "Loggia del Porcellino", "text": ""}
{"id": "1080974", "revid": "1543377", "url": "https://it.wikipedia.org/wiki?curid=1080974", "title": "Marco Claudio Marcello (console 331 a.C.)", "text": "Biografia.\nFu eletto console nel 331 a.C. insieme a Gaio Valerio Potito Flaco. Durante il loro consolato, molti tra i cittadini pi\u00f9 influenti morirono di una malattia che si presentava sempre con gli stessi sintomi. Le morti furono attribuite ad una congiura di donne: centosettanta matrone romane furono condannate per veneficio, dopo che altre si erano suicidate.\nNel 327 a.C., mentre i consoli erano impegnati nella seconda guerra sannitica appena iniziata, Marcello fu nominato dittatore allo scopo di convocare i comizi. La nomina fu per\u00f2 invalidata per vizio di forma, in base al parere degli \u00e0uguri. Invano i tribuni della plebe sostennero che il vero motivo dell'opposizione alla dittatura di Marcello fosse la sua appartenenza alla plebe."}
{"id": "1080978", "revid": "287204", "url": "https://it.wikipedia.org/wiki?curid=1080978", "title": "Iv\u00e1n Helguera", "text": "\u00c8 fratello maggiore di Luis, anch'egli calciatore.\nCarriera.\nGiocatore.\nGli inizi.\nInizi\u00f2 a muovere i suoi primi passi nelle giovanili del , squadra della sua citt\u00e0 natale. Fu poi acquistato dal , squadra militante nella terza divisione spagnola, con la quale fece il suo esordio come centrocampista in prima squadra nel 1996.\nDopo appena sei mesi fu acquistato dall', militante in seconda divisione. Concluse la stagione con 14 presenze e 2 gol.\nRoma ed Espanyol.\nNella stagione 1997-1998 fu acquistato dalla per 5 miliardi di lire. Alla corte del tecnico Zeman non riusc\u00ec a imporsi e concluse la stagione con pochi minuti giocati.\nNell'estate del 1998 Helguera ritorn\u00f2 in Spagna, vestendo la maglia dell', in Primera Divisi\u00f3n. L'allenatore Marcelo Bielsa lo adatt\u00f2 a difensore, caratteristica che fu fondamentale per il suo posizionamento. Gioc\u00f2 da titolare un'ottima stagione segnando anche due gol, e questo port\u00f2 il ad acquistare le prestazioni del giocatore prima che la stagione finisse.\nReal Madrid.\nNella stagione 1999-2000 Helguera arriv\u00f2 a Madrid per una cifra intorno ai 7 milioni di euro e scelse il numero 15. Gioc\u00f2 come titolare gran parte della stagione e vinse la finale di Champions League vinta per 3-0 ai danni del giocando da subentrato. La stagione successiva scelse il numero 6, che tenne fino alla stagione 2006-07, dove scelse il 21. Vest\u00ec la maglia dei \"blancos\" per 8 stagioni, vincendo 3 campionati, 2 supercoppe, 2 Champions League e 1 Supercoppa europea.\nValencia.\nDopo l'esperienza al Real, il 20 luglio del 2007 firm\u00f2 un contratto triennale con il . Durante la prima stagione con la nuova maglia il difensore vinse una Copa del Rey.\nIl 12 dicembre 2008 decise di rescindere anticipatamente il contratto che lo legava alla societ\u00e0 spagnola e di ritirarsi dal calcio giocato.\nNazionale.\nFece il suo esordio nell'amichevole del 18 novembre del 1998 tra Italia e Spagna, terminata 2-2, mentre il calciatore era tesserato dalla Roma. Segn\u00f2 il suo primo gol in una partita ufficiale il 24 marzo del 2001 nella vittoria per 5-0 ai danni del Liechtenstein, valevole per la qualificazione dei mondiali del 2002. Fu convocato agli europei del 2000 e del 2004 e al mondiale del 2002. Gioc\u00f2 le qualificazioni al mondiale del 2006 ma poi non prese parte alla fase finale.\nAllenatore.\nIl 26 maggio 2020, il club spagnolo del Las Rozas, neopromosso nella terza divisione nazionale, ha reso noto tramite i suoi social di aver ingaggiato Helguera come nuovo allenatore per la stagione 2020-2021.\nStatistiche.\nPresenze e reti nei club.\n\"Statistiche aggiornate al 26 marzo 2017.\""}
{"id": "1080981", "revid": "53116", "url": "https://it.wikipedia.org/wiki?curid=1080981", "title": "Giovent\u00f9 francescana", "text": ""}
{"id": "1080983", "revid": "1121152", "url": "https://it.wikipedia.org/wiki?curid=1080983", "title": "Colloredo", "text": "La famiglia Colloredo \u00e8 una casata nobile friulana che ebbe un ruolo importante nella storia dello Stato Patriarcale di Aquileia, esercitando il potere feudale su un ampio territorio e prendendo parte al Parlamento del Friuli.\nStoria.\nIl 4 dicembre 1302 il Patriarca di Aquileia Ottobuono di Razzi concedeva a Guglielmo di Waldsee, visconte di Mels, facolt\u00e0 di costruire un nuovo castello su di un colle di propriet\u00e0 della famiglia, presso la villa di Colloredo, nella giurisdizione feudale di Mels; da questa data la famiglia inizi\u00f2 ad appellarsi \"Colloredo Mels\".\nTra i feudi che possedette vi furono: l'originario castello di Mels, la citt\u00e0 di Venzone, i castelli di Albana e Prodolone (da cui presero il nome due rami della famiglia) con i fortilizi di Sattimberg e Monfort, Colloredo e poi i feudi di Susans e Sterpo, Castel Dobra (\"Dobrovo\") e Fleana (\"Fojana\") (questi ultimi due nell'attuale Slovenia), Sezza, Latisana e Sutrio. Fuori del Friuli possedette palazzi a Mantova e Recanati, i castelli di Opocno in Boemia, di Libenau nella Stiria, di Wolpersdorf, di Ober Vobling, di Aggesbach e di Tulln nella Bassa Austria, il marchesato e la rocca di Santa Sofia in Toscana.\nTra le lotte dei Colloredo ricordiamo quelle contro i patriarchi di Aquileia, i conti di Gorizia, i Caminesi, i Savorgnan, i Torriani.\nVenne ascritta alla nobilt\u00e0 di Gorizia e del Sacro Romano Impero nel 1591 ed ottenne quella di baroni in Austria nel 1624, quella senese nel 1627, quella di Mantova nel 1721 e infine quella Milanese nel 1761, conti del Sacro Romano Impero dal 1724. A tal proposito va menzionata la nomina a governatore della Lombardia di Girolamo Colloredo (1719-1725, sotto cui si posero le sbarre al naviglio) e di Hieronymus Graf von Colloredo a Principe-Arcivescovo di Salisburgo. Rudolph Joseph von Colloredo-Waldsee (1706-1788), vicecancelliere dell'imperatrice Maria Teresa, fu elevato al rango ereditario di principe del Sacro Romano Impero nel 1763.\nLa famiglia si divise in varie linee di cui quella di Asquino si estinse nel 1738 e beni e titoli furono ereditati dai Montecuccoli, quella di Viscardo acquis\u00ec il marchesato di Santa Sofia di Marecchia, feudo toscano, quella di Mannsfeld eredit\u00f2 con il matrimonio di Franz Gundakkar (1731-1807) con l'ultima erede Maria Isabella (1771) titoli e beni dei principi von Mansfeld (1780), con diritto di unire i due cognomi dal 1789 (Colloredo-Mannsfeld).\nLa famiglia vest\u00ec inoltre l'abito di Malta, venne insignita col titolo di Visconte di Mels nell'XI secolo e ottenne il titolo di Conte del S.R.I. nel 1824.\nSu commissione del conte Carlo Ottavio di Colloredo (1723-1786), direttore dell'Accademia degli Invaghiti, nel 1767-1769 Antonio Bibbiena realizz\u00f2 a Mantova il Teatro Scientifico, gioiello settecentesco della citt\u00e0, dove Mozart il 16 gennaio 1770 tenne un concerto nella sua prima tourn\u00e9e italiana, all'et\u00e0 di quattordici anni.\nRamo primogenito.\nIl ramo primogenito della famiglia Colloredo godette dei seguenti titoli nobiliari: Conti del S.R.I., Signori di Colloredo, Mels e ville annesse, Nobili col predicato di detti titoli, Conti dell'Impero Austriaco, Nobili di Recanati.\nRamo di Santa Sofia.\nIl ramo di Santa Sofia della famiglia Colloredo godette dei seguenti titoli nobiliari: Marchesi di Santa Sofia, Signori di Colloredo, Mels e ville annesse, Nobili col predicato di detti titoli, Conti dell'Impero Austriaco, Nobili di Recanati. Il barone Fabrizio Colloredo, \u00e8 insignito del marchesato di Santa Sofia e Monterotondo dal granduca di Toscana Cosimo II, del quale era maestro di camera, con diploma del 23 settembre 1615. Avranno il possesso del feudo fino al 1794 quando venne soppresso.\nColloredo-Mansfeld.\nDal 1763, Rodolfo Giuseppe di Colloredo del ramo di Santa Sofia venne creato principe per decreto imperiale col predicato \"di Hochgeboren\"; suo figlio Franz de Paula Gundaker, avendo sposato l'ultima erede della famiglia nobile dei von Mansfeld, ottenne l'assenso imperiale per ottenere armi e titoli della casata materna e pertanto diede origine alla casata dei Colloredo-Mannsfeld che mut\u00f2 il proprio titolo in principi di Colloredo-Mannsfeld.\nColloredo-Waldsee.\nLa linea dei Colloredo-Waldsee si origin\u00f2 dalla linea comitale dei Colloredo-Mels quando Orazio II ottenne, con diploma imperiale del 12 Luglio 1646, la baronia di Waldsee dall'imperatore Ferdinando III che and\u00f2 ad aggiungersi come contea al titolo da egli ricevuto nel 1626 come conte del Sacro Romano Impero. Di fatto, quindi, la linea comitale prosegu\u00ec come Colloredo-Waldsee.\nI tre letterati.\nTre importanti figure letterarie abitarono il castello di Colloredo di Monte Albano. Il primo fu Ermes di Colloredo che vi nacque nel 1622: con i suoi versi burleschi e asprigni diede alla lingua friulana dignit\u00e0 letteraria.\nIl secondo fu Ippolito Nievo, narratore e poeta garibaldino, che un secolo e mezzo dopo rende immortale il castello di Colloredo ne \"Le confessioni d'un italiano\".\nInfine dalla penna del terzo, Stanislao Nievo, ci arriva il racconto di quel terribile 6 maggio 1976 quando alle nove della sera il terremoto \"il padrone della notte\" fece crollare in buona parte il castello.\nColloredo ne \"I Promessi sposi\".\nUno dei membri di questa famiglia, Rodolfo Colloredo (1585-1657), viene citato nei Promessi Sposi (cap. 30) come uno degli ufficiali dell'esercito imperiale sotto il comando diretto del Wallenstein in marcia attraverso la Lombardia."}
{"id": "1080985", "revid": "289247", "url": "https://it.wikipedia.org/wiki?curid=1080985", "title": "Askenaziti", "text": ""}
{"id": "1080986", "revid": "264902", "url": "https://it.wikipedia.org/wiki?curid=1080986", "title": "Primer (disambigua)", "text": ""}
{"id": "1080987", "revid": "297059", "url": "https://it.wikipedia.org/wiki?curid=1080987", "title": "Anselmo di Laon", "text": "Nato da un'umile famiglia di Laon, avrebbe studiato sotto Anselmo d'Aosta nell'abbazia del Bec. Intorno al 1076 cominci\u00f2 a insegnare con successo a Parigi, dove, come Guglielmo di Champeaux, si pose fra i realisti contro i nominalisti nelle controversie scolastiche sugli universali. Passato alla scuola di Laon nel 1090 circa, vi rimase fino alla morte; quella scuola di teologia \u2013 dalla quale espulse Abelardo nel 1113 - divenne una delle pi\u00f9 note in Europa. Fu anche cancelliere e arcidiacono di Laon dal 1115.\nIl \"Liber Pancrisi\" (ca 1120) lo considera uno dei tre maggiori maestri moderni, insieme con Ivo di Chartres e Guglielmo di Champeaux.\nOpere.\nLe sue opere pi\u00f9 notevoli sono un commento all'intera Bibbia latina, \"Glossa interlinearis in universum Testamentum\" (Basilea 1502 e 1508; Anversa 1634, e in \"Patrol\". \"Lat\"., CLXII, col. 1187 segg.), e le \"Sententiae seu flores sententiarum\", brevi risposte a quesiti teologici e giuridici, di grande importanza per la storia del metodo scolastico come una delle prime collezioni del genere, che serv\u00ec di modello anche ad Abelardo. \nScrisse poi delle \"Epistolae (una Epistola d H. abbatem S. Laurentii Leodiensis)\", delle Omelie, e delle \"Enarrationes\" sul \"Cantico dei cantici\", su \"Matteo\" e sull\"'Apocalisse\": queste ultime pubblicate fra le opere di S. Anselmo d'Aosta.\nL'Archivio digitale della cultura medievale cos\u00ec presenta le sue opere:\nOpera dubia: 1) \"Epistola de corpore et sanguine Domini\"; 2) \"Glossa interlinearis in universum Testamentum\"; 3) \"Sententiae seu flores Sententiarum\"; 4) \"Sermones\"; 5) Commentaria in \"Librum Cantici canticorum\", \"Evangelium secundum Mattheum\" et \"Iohannem\", \"Epistolas Pauli\", \"librum Apocalypsis\". \"Glossa ordinaria\", diu Walafrido Straboni (n. 808/809, m. 18-8-849) tributa, re vera ab Anselmo Laudunensi scholastico, Radulpho Laudunensi (m. 1131/1138) et Gilberto Universali (m. 12-8-1134) conscripta est. A quibusdam codicibus necnon doctis viris ei tributae sunt etiam Gratiadei (v. 1102-1126) \"Glosulae epistolarum Pauli\" (cfr. Ingegno \"Difficolt\u00e0 filologiche\" 154-156).\nRecezione delle opere..\nL'opera pi\u00f9 importante di Anselmo \u00e8 una glossa interlineare sulle Scritture, continuata dopo la sua morte da altri, come Gilberto Porretano, la quale intendeva rappresentare un modo nuovo di insegnamento e il primo tentativo di analizzare e sistemare l'interpretazione biblica. Il tema fu adottato ed esteso da Ugo di San Vittore, Pietro Lombardo e Tommaso d'Aquino, per dare una sorta di manuale teologico\nAltri commenti, che potrebbero essere di Anselmo, sono stati variamente attribuiti, in particolare al pi\u00f9 noto Anselmo d'Aosta."}
{"id": "1080988", "revid": "196390", "url": "https://it.wikipedia.org/wiki?curid=1080988", "title": "Catoforesi", "text": ""}
{"id": "1080989", "revid": "56818", "url": "https://it.wikipedia.org/wiki?curid=1080989", "title": "Trombo", "text": ""}
{"id": "1080993", "revid": "1048993", "url": "https://it.wikipedia.org/wiki?curid=1080993", "title": "Casa, dolce casa?", "text": "Casa, dolce casa? (\"The Money Pit\") \u00e8 un film statunitense del 1986 diretto da Richard Benjamin.\nProdotto da Steven Spielberg, \u00e8 il remake del film \"La casa dei nostri sogni\" di Henry C. Potter del 1948.\nTrama.\nDue fidanzati, un avvocato e una violista, si trovano in difficolt\u00e0 dopo che l'ex marito di lei, un affermato e ricco direttore d'orchestra, rientra dalla tourn\u00e9e, costringendoli a lasciar libera casa sua dove erano ospitati. A New York non \u00e8 semplice trovare casa e Walter chiede aiuto a Jack, un amico appena uscito di prigione.\nAttirati da un annuncio e desiderosi di metter su casa insieme, i due acquistano a prezzo stracciato una grande casa di campagna. Andati a vedere l'immobile, Walter e Anna sono accolti da una pittoresca signora, che ha estrema urgenza di vendere in quanto il marito \u00e8 ricercato dai servizi segreti Israeliani. Non potendo resistere al fascino della villa, i due decidono per l'acquisto.\nLa gestione dell'immobile si rivela per\u00f2 problematica e fa spendere soldi a palate per la ristrutturazione mettendo in crisi il loro rapporto, anche grazie al continuo intromettersi dell'ex marito di lei.\nAlla fine, i vecchi proprietari vendono, con le solite motivazioni, un'altra lussuosa palazzina a Rio de Janeiro. Questa volta al padre di Walter che, anni prima, abbandon\u00f2 il figlio lasciandolo pieno di debiti.\nColonna sonora.\nIl brano della colonna sonora \"The Heart Is So Willing\" \u00e8 stato scritto da Michel Colombier e Kathleen Wakefield.\nCuriosit\u00e0.\nIl titolo originale del film \u00e8 \"The Money Pit\", traducibile come \"stillicidio di denaro\" o come \"pozzo senza fondo\", con riferimento alle spese di denaro.\nIl film ha avuto un budget di circa di dollari, contro un incasso di ben 55."}
{"id": "1080994", "revid": "119711397", "url": "https://it.wikipedia.org/wiki?curid=1080994", "title": "Monte Tezio", "text": "Il monte Tezio \u00e8 un monte (961 m) dell'Umbria centrale, situato a circa 10\u00a0km a nord di Perugia.\nDescrizione.\nIl monte \u00e8 situato nella parte nord del Comune di Perugia, che vi ha istituito un parco.\nI fianchi del monte sono coperti da querceti di roverella, quercia ed olmo; a questi si accompagnano carpino ed orniello, nonch\u00e9 pinete di diverse specie di conifere.\nIl monte e le sue vicinanze fanno parte del parco comunale di monte Tezio, che copre un'area di circa 135 ha. Il parco \u00e8 gestito dalla Comunit\u00e0 Montana Monti del Trasimeno.\nToponimo.\nPare che fin dall'epoca etrusca sul monte Tezio si adorasse la dea Teti, da cui il nome del luogo.\nStoria.\nDurante la seconda guerra mondiale, sulla sua sommit\u00e0, all'incirca nella zona ove si trova l'attuale croce della Pieve, vi si schiantarono in tempi diversi due aeroplani, uno tedesco ed uno americano.\nLe \"neviere\".\nIn un avvallamento della superficie prativa, a quota 917 , sono ubicati i resti di antiche \"neviere\" che, da circa un secolo in completo abbandono, si presentano oggi allo stato di rudere. Liberate dalla vegetazione spontanea, sono state consolidate nel 2005.\nGenericamente le neviere erano grotte naturali o artificiali, nelle quali durante l'inverno veniva introdotta e costipata la neve che, protetta da un cospicuo strato di paglia, si poteva utilizzare durante l'estate quando ancora non esistevano i frigoriferi. Il ghiaccio, tagliato in blocchi con un'ascia, veniva avvolto in sacchi di iuta e trasportato a valle a dorso di mulo per essere utilizzato in ospedale o dai ceti pi\u00f9 abbienti.\nScarsi e vaghi sono i ricordi tramandati riguardo alle neviere di monte Tezio; molto carenti anche le notizie storiche rinvenute fino ad oggi. Una ricognizione presso l'Archivio di Stato di Perugia ha attestato numerose richieste di appalto da parte di privati, volte ad esercitare la vendita del ghiaccio, fin dall'anno 1669; il Comune di Perugia ne fissava anche le modalit\u00e0 di vendita ed il prezzo. Le ultime notizie certe rintracciate, relative al loro funzionamento, risalgono al 1864.\nL'edificio, seminterrato, \u00e8 da tempo privo di copertura, presenta una pianta circolare del diametro interno di 12 m ed \u00e8 definito da una muratura di pietrame dello spessore di 50\u00a0cm. Quattro piloni addossati alla parete stessa, sono ubicati alle estremit\u00e0 di due diametri ortogonali; su di essi erano impostati due arconi intersecantisi in chiave, sui quali era adagiata la struttura lignea sostenente un tetto tradizionale costituito da pianelle, tegole e coppi."}
{"id": "1080995", "revid": "712828", "url": "https://it.wikipedia.org/wiki?curid=1080995", "title": "Regis", "text": "Regis \u00e8 un personaggio immaginario creato da R. A. Salvatore, protagonista di alcuni romanzi di Forgotten Realms, ambientazione per il gioco di ruolo \"Dungeons &amp; Dragons\".\nDescrizione.\nRegis \u00e8 un halfling, quindi, seguendo i canoni della sua razza, \u00e8 alto poco pi\u00f9 di un metro, ha un viso piuttosto paffuto e grossi piedi pelosi. Viene chiamato anche \"pancia-che-brontola\", in special modo dal suo grande amico Bruenor Battlehammer.\nStoria.\nRegis \u00e8 un ladruncolo dei bassifondi di Calimport e lavora per Pasci\u00e0 Pook. Ammaliato da un rubino con poteri magici, lo ruba al suo datore di lavoro, destandone l'ira. Pook, per riprendersi il pendente, gli metter\u00e0 alle calcagna Artemis Entreri, uno spietato assassino. Verr\u00e0 aiutato da Drizzt Do'Urden, un elfo scuro dal cuore nobile, diametralmente opposto ad Artemis. Questo avvenimento far\u00e0 s\u00ec che i due diventino grandi amici e Regis entrer\u00e0 a far parte del gruppo composto da Bruenor Battlehammer, Wulfgar, Drizzt Do'Urden e Cattie-brie.\nOggetti magici.\nNon ama la guerra, quindi l'unico oggetto magico che ha con s\u00e9 \u00e8 un rubino che ha il potere di \"convincere\" la gente. Lo aiuter\u00e0 in molte occasioni, ma allo stesso modo lo caccier\u00e0 in grossi guai."}
{"id": "1080998", "revid": "436907", "url": "https://it.wikipedia.org/wiki?curid=1080998", "title": "Cannibal (album Static-X)", "text": "Cannibal \u00e8 il quinto album in studio del gruppo musicale statunitense Static-X, pubblicato il 3 aprile 2007 dalla Reprise Records."}
{"id": "1081011", "revid": "8278440", "url": "https://it.wikipedia.org/wiki?curid=1081011", "title": "Mostro del Mar Caspio", "text": ""}
{"id": "1081012", "revid": "1573940", "url": "https://it.wikipedia.org/wiki?curid=1081012", "title": "Palazzo Marzichi-Lenzi", "text": "Palazzo Marzichi-Lenzi \u00e8 un palazzo di Firenze situato in Borgo Pinti 27.\nStoria.\nSi tratta di un edificio originariamente configuratosi nel Trecento come casa corte mercantile medioevale, quindi ridisegnato negli interni tra Quattro e Cinquecento e, per quanto riguarda il fronte, di tipologia decisamente cinquecentesca (ma nella letteratura consultata \u00e8 indicato spesso come del secolo precedente). Gi\u00e0 dei Tedaldi, quindi dei Neri Ridolfi, pass\u00f2 in data imprecisata ai Marzichi Lenzi.\nAcquistato dalla famiglia Ciardi Dupr\u00e8 nel 1956 fu notevolmente danneggiato dalle acque dell'alluvione del 1966. Restaurato, \u00e8 attualmente occupato da un albergo (Hotel Monna Lisa) sempre gestito dalla famiglia Ciardi Dupr\u00e8.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nAll'esterno \u00e8 caratterizzato da un prospetto intonacato di quattro assi per tre piani pi\u00f9 un mezzanino, sul quale spiccano in vistoso aggetto le parti a bugnato (il massiccio portone, le cornici delle finestre, le fasce marcapiano e le cantonate). Al centro della facciata \u00e8 uno scudo con l'arme taurina utilizzata sia dai Lenzi sia dai Marzichi (d'azzurro, al rincontro di toro d'oro). Walther Limburger segnala nel vestibolo un portale rinascimentale e il bel soffitto a cassettoni dipinto con grottesche che \u00e8 possibile ricondurre a Bernardino Poccetti o alla sua cerchia (restaurato nel 2001 da Gioia Germani). Tra i decori compaiono numerose imprese e uno scudo dipinto con l'arme dei Neri Ridolfi (d'oro, al leone d'azzurro, e alla banda attraversante d'argento caricata di tre stelle a sei punte del campo).\nAll'interno possiede una notevole collezione d'arte, nella quale spiccano un bronzetto di Giambologna, bozzetto per il \"Ratto delle Sabine\", ed una collezione di disegni e sculture dello scultore senese Giovanni Dupr\u00e9: questa concentrazione di opere dell'artista neoclassico \u00e8 dovuta al fatto che la famiglia oggi proprietaria del palazzo discende dall'artista stesso, i Ciardi-Dupr\u00e9.\nSul lato verso via della Pergola, con un accesso privato da una piccola strada privata, si trova un piccolo giardini all'italiana, confinante col gi\u00e0 celebre giardino dei Caccini."}
{"id": "1081016", "revid": "436907", "url": "https://it.wikipedia.org/wiki?curid=1081016", "title": "Discografia dei Linkin Park", "text": "La discografia dei Linkin Park, gruppo musicale statunitense formatosi nel 1996, \u00e8 costituita da sette album in studio, tre album dal vivo, tre raccolte e svariati EP, demo e singoli, pubblicati tra il 1997 e il 2017."}
{"id": "1081018", "revid": "1169970", "url": "https://it.wikipedia.org/wiki?curid=1081018", "title": "Calice (liturgia)", "text": "Il calice (dal greco \"\u03f0\u03cd\u03bb\u03b9\u03be\", coppa, e dal latino \"calix\", calice) \u00e8 un oggetto liturgico utilizzato per contenere il vino e l'acqua durante la Celebrazione eucaristica. Esso rientra nella categoria dei vasi sacri, per i quali \u00e8 richiesto dal Messale Romano che siano in metallo nobile e inossidabile, o in \u00abaltre materie solide e nobili\u00bb purch\u00e9 perlomeno la loro coppa sia dorata internamente; il calice, in particolare, deve avere \u00abla coppa fatta di una materia che non assorba i liquidi\u00bb, mentre la sua base \u00abpu\u00f2 essere fatta con materie diverse, solide e decorose\u00bb. La benedizione del calice e della patena, con la quale essi acquisiscono \u00abdestinazione esclusiva e permanente alla celebrazione dell'Eucaristia\u00bb, pu\u00f2 essere impartita da un qualunque presbitero, \u00abpurch\u00e9 l'uno e l'altra siano fatti secondo le disposizioni\u00bb.\nUso.\nNel rito romano, per la celebrazione della Messa il calice viene preparato sulla credenza, \u00ablodevolmente ricoperto da un velo\u00bb, e portato all'altare all'offertorio; un diacono oppure lo stesso celebrante vi versa il vino con una goccia di acqua, recitando sottovoce la formula: \u00abL'acqua unita al vino sia segno della nostra unione con la vita divina di colui che ha voluto assumere la nostra natura umana\u00bb. Nel rito ambrosiano la formula da recitare ad alta voce \u00e8: \u00abDal fianco aperto di Cristo usc\u00ec sangue e acqua\u00bb. Durante la liturgia eucaristica e i riti di comunione, il calice resta appoggia al centro dell'altare, sul corporale, normalmente il calice viene coperto con la palla; viene elevato durante la presentazione del vino all'offertorio, all'ostensione dopo le parole dell'istituzione, e durante la dossologia finale; eventualmente, anche quando il sacerdote mostra al popolo l'ostia spezzata, alla frazione della quale fa cadere un frammento nella coppa. Quando poi si comunica al calice, egli pronuncia la seguente formula: \u00abIl Sangue di Cristo mi custodisca per la vita eterna\u00bb. La purificazione del calice viene fatta all'altare o alla credenza con acqua o con acqua e vino, dicendo sottovoce: \u00abIl sacramento ricevuto con la bocca sia accolto con purezza nel nostro spirito, o Signore, e il dono a noi fatto nel tempo ci sia rimedio per la vita eterna\u00bb. Fino al XIV secolo il calice veniva purificato in un'apposita vaschetta o nel \"sacrarium\" della sacrestia; quest'uso \u00e8 stato interrotto dall'introduzione del purificatoio. \u00c8 inoltre attestato, nella Francia del XIV-XVI secolo, l'uso di benedire da parte del sacerdote al termine della celebrazione eucaristica con il calice o la patena, per distinguere la benedizione impartita dal presbitero (con un oggetto) da quella del vescovo (con la mano).\nNel rito bizantino, il calice presenta un'ampia base ed una corona che cinge la parte inferiore della coppa; \u00e8 tradizionalmente ornato con raffigurazioni (sovente cesellate) della Crocifissione di Ges\u00f9, della sua Resurrezione, della Vergine Maria, di Giovanni Battista e degli Evangelisti, nonch\u00e9 con motivi vegetali che richiamano l'uva e la vite. Per la comunione dei fedeli, che avviene sotto le due specie del pane e del vino, viene usato un apposito cucchiaio (in greco: \"\u03bb\u03b1\u03b2\u03af\u03c2\"; in russo: \"\u043b\u0436\u0438\u0446\u0430in\") metallo prezioso."}
{"id": "1081020", "revid": "767487", "url": "https://it.wikipedia.org/wiki?curid=1081020", "title": "Cutting Corners", "text": "Cutting Corners \u00e8 il terzo album in studio del gruppo svedese Secret Service, pubblicato nel 1982 per l'etichetta discografica Sonet Records. Da questo album \u00e8 stato successivamente estratto il singolo \"Flash in the Night\" che risulter\u00e0 il brano di maggior successo per la band.\nTracce.\nTutti i testi delle tracce sono stati scritti da Bj\u00f6rn H\u00e5kansson, mentre le musiche sono state scritte da Tim Norell, tranne dove indicato."}
{"id": "1081027", "revid": "122455541", "url": "https://it.wikipedia.org/wiki?curid=1081027", "title": "Palazzo Zuccari", "text": "Palazzo Zuccari si trova via Giusti 43 a Firenze. Il complesso incorpora anche la casa di Andrea del Sarto, con accesso da via Gino Capponi 22: i due edifici, sebbene uniti negli ambienti interni, sono solitamente trattati separatamente dalla letteratura, per la singolarit\u00e0 della facciata manierista del primo, che ne fa un \"unicuum\" nel panorama fiorentino.\nStoria.\nQuesta zona era abitata nel Cinquecento da molti artisti, grazie alla sua vicinanza con l'Accademia delle arti del disegno, allora situata nella cappella di San Luca della Basilica della Santissima Annunziata. Oltre al gi\u00e0 citato Andrea del Sarto, vissero in questa zona Pontormo (casa in via della Colonna), Perugino, i fratelli Da Sangallo (a Palazzo Ximenes da Sangallo), il Giambologna (a Palazzo Quaratesi), ecc.\nNel 1577 Federico Zuccari, incaricato di completare gli affreschi sulla cupola interna di Santa Maria del Fiore succedendo a Giorgio Vasari, acquist\u00f2 la dimora degli eredi di Andrea del Sarto, alla quale aggoiunse nel 1578 l'edificio attiguo, che avvi\u00f2 subito a trasformare per farne la sua abitazione-bottega, con un impianto monumentale e che potesse anche fungere da \"showroom\" personale, in cui l'artista manifestava, autoreferenziandosi, tutte le sue capacit\u00e0 in campo artistico. I lavori all'edificio si interruppero nel 1579, con la sua repentina partenza dalla citt\u00e0 appena gli affreschi della cupola furono completati. L'opera incompiuta venne ripresa nel ben pi\u00f9 ambizioso progetto che l'artista mise su a Roma, nella sua nuova dimora, il cosiddetto palazzetto Zuccari.\nNel 1588 la casa venne locata all'artista Giovanni Battista Paggi e, nel 1602, vendutagli dallo stesso da Zuccari che, tornato a Roma, si trov\u00f2 costretto a privarsi della residenza fiorentina visto il gravoso impegno economico sopportato nell'allestire il proprio palazzo romano (attuale sede della Biblioteca Hertziana). Il Paggi fece eseguire un altro affresco al piano superiore. Per tutto il Seicento, come era stato per il Cinquecento, la Casa Zuccari continu\u00f2 ad essere dimora di artisti: secondo Filippo Baldinucci lo studio serv\u00ec nel Seicento anche a Jacopo Vignali, Baldassarre Franceschini (il Volterrano) e Carlo Dolci.\nAi tempi di Federico Fantozzi, quando la casa era annessa al conservatorio delle Filippine, l'edificio era \"destinato alla educazione di civili fanciulle, e composto di due corpi di fabbrica distinti. Quello che di fuori \u00e8 bizzarramente architettato, serv\u00ec di studio ad Andrea del Sarto, e quindi a Federigo Zuccheri che ne furono successivamente i proprietari\".\nIn tempi pi\u00f9 recenti (anni trenta del Novecento) vi ha abitato per un breve periodo lo scrittore Tommaso Landolfi.\nAl 1978-1979 \u00e8 documentato un intervento di restauro al prospetto e vari lavori agli spazi interni. Come la casa adiacente dal lato di via Gino Capponi, nel 1987 il complesso \u00e8 stato comprato dalla Deutsche Bank per essere donato all'Associazione degli Amici del Kunsthistorisches Institut (1988) che, dopo aver promosso l'integrale recupero dell'edificio e delle sue decorazioni pittoriche (lavori terminati nel 2004 e, per la facciata, diretti dall'architetto Luigi Caliterna), lo ha destinato ad uffici e ad ospitare manifestazioni artistiche e culturali.\nLa casa appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nZuccari, sempre attento alla propria immagine, realizz\u00f2 la sua residenza in modo da dimostrare le sue abilit\u00e0 nel campo della pittura, dell'architettura e della scultura, ispirandosi alle residenze che per s\u00e9 aveva edificato Giorgio Vasari a Firenze e ad Arezzo.\nNonostante possa essere considerato come porzione della residenza, assieme alla cosiddetta casa di Andrea del Sarto, \u00e8 sempre stato segnalato dalla letteratura come edificio a s\u00e9 stante, per l'evidente imporsi dell'elaborato fronte rispetto a quelli adiacenti. Non vi \u00e8 infatti dubbio che questo sia un esempio di architettura manierista quasi unico a Firenze (seppure con richiami a coeve facciate romane), per i caratteri di intellettualistica bizzarria che lo distinguono: in quest'ottica sono da valutare il contrasto pietra-cotto, i singolari bassorilievi scolpiti, l'uso stravagante delle bozze rustiche.\nFacciata.\nIl palazzo ha una facciata estrosa che \u00e8 un \"unicum\" a Firenze, con un misto di laterizi e bugnato in pietraforte, grezza e lavorata (qualcosa di simile esiste solo al Palazzo Budini Gattai, ma nel caso di Palazzo Zuccari l'insieme \u00e8 molto pi\u00f9 originale e ardito). \u00c8 chiaro il desiderio autocelebrativo in quest'opera, in cui il pittore e architetto urbinate volle dimostrare il suo talento artistico in una citt\u00e0 che fino ad allora aveva gi\u00e0 ospitato alcuni dei pi\u00f9 conosciuti artisti a livello internazionale.\nLa \"pietra grezza\", disposta simmetricamente in blocchi di grandezza e forma variabili, volutamente dissonanti secondo il gusto tipicamente scenografico dell'artista, \u00e8 accostata a bassorilievi con gli strumenti delle tre Arti maggiori (pittura, scultura e architettura), riferibili a uno scultore della cerchia giambolognesca e oggi sostituiti da copie. Il primo piano, in cotto, ha due nicchie e due finestre con timpano spezzato (sugli architravi il nome del pittore e la data), ai lati di un grande riquadro con fondo ad intonaco arricciato, evidentemente preparato per un affresco mai realizzato. le grate alle finestre recano lo stemma del Casato Zuccari, il noto \"pan di zucchero gigliato di sette gigli francesi\" (indicati anche come \"fiori di zucca che spuntano\"). Nella grata della finestra centrale venne inserita la stella cometa, altra simbologia araldica propria della famiglia Zuccari. Nel registro superiore, al di sopra di uno stemma ondato, si apre poi un grande riquadro dove, secondo il progetto originale, si sarebbe dovuto inserire un affresco, affiancato da sculture in due nicchie predisposte per statue e pure lasciate vuote.\nNell'insieme il fronte si pone quindi come richiamo forte all'attivit\u00e0 esercitata dall'artista, e, pi\u00f9 che autocelebrativo, pu\u00f2 essere interpretato come estesa mostra del tipo di lavori e progetti che qui potevano essere realizzati.\nInterno.\nLa parte abitativa dell'edificio venne interessata solo da leggere modifiche all'epoca dello Zuccari. L'aspetto originario dell'edificio \u00e8 ancora oggi ben leggibile dalla parte del giardino, dove prospetta una loggia con arcate e due file superiori di finestre.\nLa sala al pian terreno rivolta al giardino venne completamente affrescata nel 1577 e vi si accede anche dall'ingresso di via Giusti o da un vestibolo con colonne sempre fatto realizzare dallo Zuccari. Qui il progetto prevedeva una stanza per i ricevimenti affacciata sul giardino. Le dimensioni limitate dell'ambiente sono compensate dalla pittura illusionistica, che intende ampliarne la spazialit\u00e0. La stanza, che nei progetti doveva essere la prima di una serie di decorazioni, ha una volta a base quadrata con tre corte ali a base rettangolare sui lati est, ovest e nord, comparti da volta a botte ribassata; per dare l'idea di un ambiente simmetrico e a pianta centrale, gli affreschi sul lato sud suggeriscono illusionisticamente la presenza di una quarta ala, decorata in modo analogo alle altre. Anche sulle altre pareti le pitture suggeriscono uno sfondamento dello spazio disponibile, relativamente contenuto, in modo da poter fungere da sala di ricevimento.\nIl tema degli affreschi sono il tempo e i cicli della Natura. Al centro della volta, tra cielo e terra, campeggia Crono in trono nello zodiaco; sullo sfondo si vedono poi le personificazioni del \"Passato\", una figura ossuta che guarda in uno specchio, e del \"Futuro\", un giovane putto dotato pure di specchio, ma che lo rivolge verso lo spettatore. Attorno si vedono poi le Stagioni tra cartigli. Nelle lunette si vedono la \"Primavera\" con scene di caccia (l'interesse paesaggistico mostra l'influenza della pittura olandese), l\"'Autunno\" con scene bacchiche e l'\"Inverno\" con una scena domestica in cui compare lo stesso artista con la moglie e gli allievi.\nIn origine erano anche previsti affreschi in tutta la casa, in quel modo che il pittore attu\u00f2 poi solo nel suo palazzo romano, dopo la partenza da Firenze.\nAl piano superiore, risalenti al periodo della propriet\u00e0 di Giovan Battista Paggi, sono da segnalare altre pitture in una sala eseguite da un artista appartenente alla cerchia di Bernardino Poccetti e databili attorno al 1600.\nGiardino.\nLa casa d\u00e0 su un piccolo giardino con una loggia a tre arcate di grandezza irregolare (ma simmetrica), che risale a prima degli interventi dello Zuccari. Sotto il loggiato si trovano due targhe aggiunte dall'Istituto a conclusione dei restauri."}
{"id": "1081038", "revid": "125726871", "url": "https://it.wikipedia.org/wiki?curid=1081038", "title": "Studio Fiorentino", "text": "Lo Studio Fiorentino si trova a Firenze nell'omonima via dello Studio al numero 1.\nLo Studio era l'universit\u00e0 aperta nel 1348 come \"Studium Generale\", al quale papa Clemente VI concesse gli stessi privilegi di cui godevano le altre universit\u00e0. Uno studio in realt\u00e0 esisteva gi\u00e0 dal 1321 e vi aveva insegnato lo stilnovista Cino da Pistoia.\nNel 1364 Carlo IV la dichiar\u00f2 Universit\u00e0 Imperiale, alla quale fu riunita l'Universit\u00e0 di Pisa, nel 1406. Nel 1472 essa venne soppressa e fu nuovamente trasferita a Pisa, su iniziativa di Lorenzo il Magnifico, anche se le discipline umanistiche continuarono ad essere insegnate a Firenze. Lo Studio ebbe nella sua storia momenti di splendore e di mediocrit\u00e0. Vi si insegnarono sia materie scientifiche (come l'astronomia) che letterarie, giuridiche, filosofiche e teologiche.\nIl palazzo antico ospit\u00f2 varie accademie e una parte dell'edificio ospit\u00f2 le Scuole Pie.\nNel 1734, nei locali dell'antico Studio, venne trasferita la sede del Collegio Eugeniano, fondato nel 1435 da papa Eugenio IV per l'istruzione dei chierici del Duomo. Risalgono a quel periodo gli stemmi sulla facciata, a noi pervenuti solo in piccola parte: dei quattro un tempo dipinti (del Popolo, del Comune, dei Capitani di Parte Guelfa, del Capitolo Fiorentino) oggi \u00e8 rimasto solo l'ultimo per il distaccamento dell'intonaco; una foto del 1972 testimonia come allora il degrado interessasse solo la parte centrale, mentre oggi \u00e8 deperita anche tutta la parte sinistra. Sotto si leggeva l'iscrizione \"Ad veteres Studi Florentini aedes Eugenianum Collegium translatum Anno Domini MDCCLXXXIV\". In alto si trovano due stemmi in pietra, dell'Opera del Duomo e di un cardinale dei Medici.\nLo Studio si trova vicino alla bottega dell'Opera del Duomo e alla Torre di Sant'Antonino, ovvero la casa dove nacque Sant'Antonino Pierozzi. Nel 1912 l'architetto Giuseppe Castellucci la restaur\u00f2, ripristinandola nell'antico aspetto ed apponendovi sulla porta il busto del santo. \nQui si riun\u00ec anche la Compagnia della Visitazione degli Scolari delle Scuole Pie."}
{"id": "1081041", "revid": "1494169", "url": "https://it.wikipedia.org/wiki?curid=1081041", "title": "Acoustica", "text": ""}
{"id": "1081043", "revid": "2101249", "url": "https://it.wikipedia.org/wiki?curid=1081043", "title": "Ziz", "text": "Ziz \u00e8 un termine che nella tradizione mitologica ebraica indica un uccello gigante, la creatura pi\u00f9 straordinaria del cielo, simile a un grifone. In altri racconti viene indicato col nome Bar Juchne o Bar-Yuchnei.\nLo Ziz corrisponde al Behemoth e al Leviatano, le creature pi\u00f9 straordinarie rispettivamente della terra e del mare. All'arrivo del Messia queste tre creature verrebbero arrostite per il banchetto escatologico.\nSecondo gli studiosi, lo Ziz \u00e8 il prodotto dell'inculturazione ebraica di altre tradizioni mitologiche e in particolare dello Anz\u00fb sumero e assiro-babilonese.\nNella Bibbia.\nIl termine compare due volte nei Salmi (Sal 50,11 e 80,13-14 o secondo la numerazione della Vulgata: Sal 49,11 e 79,13-14) e viene tradotto in italiano con perifrasi. Per esempio: \"moltitudine degli animali della campagna\" o \"quel che si muove per la campagna\" oppure \"tutto ci\u00f2 che si muove nei campi\".\nNella tradizione ebraica.\nIl nome Ziz, o anche \"Ziz saddai\" (oppure Ziz saday, Ziz sadhay, Z\u012bz \u015b\u0101day), compare nel Talmud babilonese (trattato Bava Batra), ma lo Ziz \u00e8 indicato anche con altri appellativi, fra cui \"ben netz\" (figlio di falco), per cui viene immaginato come un gigantesco rapace. Il nome \"Bar Juchne\" \u00e8 utilizzato in un altro racconto talmudico.\nLo Ziz \u00e8 presente anche nella Cabala.\nLo Ziz \u00e8 un animale unico, ma secondo alcuni racconti esso depose all'inizio dei tempi un uovo che si schiuder\u00e0 nel giorno del Giudizio. Altre versioni affermano che lo Ziz rinasca come la Fenice, ma grazie all'uovo e non al fuoco.\nLo Ziz \u00e8 presente anche nella letteratura ebraica infantile."}
{"id": "1081046", "revid": "125186499", "url": "https://it.wikipedia.org/wiki?curid=1081046", "title": "Rocca San Zenone", "text": "Rocca San Zenone \u00e8 una frazione del comune di Terni, nell'omonima provincia umbra.\nGeografia.\nLa localit\u00e0 si trova sulla pedemontana che attraversa la conca ternana, a nord-est: esso \u00e8 alla fine della Valserra, la valle che collega la conca ternana a Spoleto ed \u00e8 attraversata dal torrente Serra. La valle \u00e8 circondata dai crinali dei monti Martani orientali (monte Torre Maggiore) ed occidentali (monti Acetella, Cormelano, Calvo e Cecalocco). L'ambiente naturale \u00e8 caratterizzato da leccete e pinete; il suo relativo isolamento ha permesso la conservazione di alcune specie floreali ed arboricole d'interesse, tanto da farla inserire nell'elenco dei siti di interesse comunitario.\nSecondo i dati del censimento Istat 2001, il centro \u00e8 occupato da 55 abitanti e si trova a 189 .\nStoria.\nIl percorso che giunge alla rocca \u00e8 molto antico: nei pressi si trovano i resti di un cimitero, che forse ospit\u00f2 le spoglie dei primi martiri ternani.\nLa Rocca attuale (XIII-XV secolo) sorge su una guglia di roccia alle spalle del paese; ancora pi\u00f9 in alto, a 508 m, c'\u00e8 una torre di avvistamento.\nL'edificio fu costruito con il preciso scopo di difendere il contado della citt\u00e0 di Terni nel Medioevo e Rinascimento, dalle incursioni di Spoleto. Nelle \"Antiche Riformanze\" del Comune di Terni, sono riportate le datazioni, i nomi, i cognomi e le informazioni circa gli stipendi dei castellani (perlopi\u00f9 tutti nobili ternani, con qualche eccezione di famiglie banderare) che si susseguirono uno successivo all'altro e che presidiarono questa rocca durante le guerre comunali. Altre rocche difensive della citt\u00e0 di Terni furono: \"Rocca Sant'Angelo\", \"Colleluna\", \"Rocca di San Giovanni a Piedimonte\", \"Rocca di Casale Rinaccio\", \"Papigno\", \"Rocca di Fava\", la \"Rocca di Monte di Valle\" presso Miranda, \"Rocchetta\", e \"Miranda\" stessa (dal 1453).\nNel 1624 venne avviata un'opera di restauro da parte della popolazione, che fu finanziata con la vendita del legname boschivo; venne anche ampliata la porta occidentale e vi furono ricavati gli ambienti per le guardie."}
{"id": "1081047", "revid": "767487", "url": "https://it.wikipedia.org/wiki?curid=1081047", "title": "Oh Susie", "text": "Oh Susie \u00e8 un album discografico del gruppo musicale svedese Secret Service, pubblicato nel 1979 dalla Sonet.\nIl disco.\nAnticipato dalla pubblicazione dei singoli \"Oh Susie\" (che risult\u00f2 al primo posto delle classifiche svedesi per quattordici settimane) e \"Ten'o Clock Postman\" (che riscosse successo anche al di fuori della patria guadagnando il secondo posto in Germania e il quarto in Giappone) l'album (che rappresenta l'esordio discografico dei Secret Service), grazie a sonorit\u00e0 disco con influenze elettroniche, riscosse dei buoni risultati in termini di vendite ottenendo il disco d'oro grazie a 250.000 copie vendute in Scandinavia.\nL'album, pubblicato inizialmente in formato LP e musicassetta (le cui copertine variavano a seconda del paese in cui l'album \u00e8 stato venduto), fu ripubblicato nel 1990 in formato CD."}
{"id": "1081061", "revid": "367445", "url": "https://it.wikipedia.org/wiki?curid=1081061", "title": "Sigmatismo", "text": "Il sigmatismo \u00e8 uno dei difetti di pronuncia del linguaggio (dislalie, disfasie o blesit\u00e0) pi\u00f9 comuni. Il fenomeno \u00e8 popolarmente chiamato \"zeppola\", \"lisca\", \"S moscia\" o \"S sifula\".\nAppartiene alle dislalie alveolo-dentali e consiste nell'alterata pronuncia del fonema , oppure nella sua ripetizione o accentuazione. Oltre ai fonemi e pu\u00f2 riguardare inoltre difetti di pronuncia di , , , e . Data la particolare complessit\u00e0 di realizzazione di i sigmatismi rappresentano per lo pi\u00f9 le dislalie pi\u00f9 frequenti.\nIl fonema si realizza normalmente con un fono () prodotto dalla corrente d'aria che passa prima lungo un canale sul dorso della lingua e poi tra i denti incisivi superiori e quelli inferiori ravvicinati. Nei casi di mancanza dei denti anteriori o di determinate malocclusioni o malformazioni del palato o della lingua, la pronuncia di subir\u00e0 una modifica. \nIl sigmatismo si distingue in: "}
