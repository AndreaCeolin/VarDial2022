{"id": "1120131", "revid": "92920", "url": "https://it.wikipedia.org/wiki?curid=1120131", "title": "Lewon Aronyan", "text": "Considerato uno dei migliori giocatori della storia del suo paese, gode di una popolarit\u00e0 simile a quella del Campione del Mondo 1963-69 Tigran Petrosian. Dal 2005 \u00e8 quasi stabilmente nella top ten della classifica mondiale, avendo superato quota 2700 punti Elo nel luglio del 2005 e quota 2800 nel novembre del 2010. \u00c8 nel novero dei giocatori che appartengono alla categoria informale dei Super GM. \nHa vinto quattro medaglie d'oro alle Olimpiadi degli scacchi (tre con la squadra nazionale armena, una individuale), \u00e8 stato Campione del Mondo lampo e Campione del mondo della variante Scacchi960. Ha vinto una volta il campionato nazionale armeno.\nDal 2003 al 2004 \u00e8 passato alla federazione tedesca, paese dove risiedeva dal 2001, in dissenso con la federazione armena. Tuttavia non hai mai disputato alcun torneo organizzato dalla FIDE sotto la bandiera tedesca.\nNel 2005 \u00e8 stato nominato \"miglior sportivo dell'Armenia\" e nel 2009 gli \u00e8 stata conferita l'onorificenza di Maestro onorario dello sport del suo paese.\nNel febbraio del 2021 ha annunciato di voler passare alla federazione statunitense e di accettare l'offerta del magnate e filantropo Rex Sinquefield riguardo al suo diventare membro del club di Saint Louis. Tale progetto si \u00e8 concretizzato nel novembre 2021.\nBiografia.\nNasce nell'allora Repubblica Socialista Sovietica Armena da padre ebreo, il fisico Grigorij Leont\u00b4evi\u010d Aronov, e madre armena, l'ingegnere minerario Seda Avagyan. Impara il gioco degli scacchi all'et\u00e0 di nove anni grazie a sua sorella Lilit di sei anni pi\u00f9 grande.\n\u00c8 vedovo della scacchista filippino-australiana Arianne Caoili, scomparsa a seguito delle ferite riportate in un incidente automobilistico il 30 marzo 2020. I due si erano incontrati per la prima volta nel 1996 in occasione del Campionato del mondo giovanile di scacchi, per poi diventare amici quando il Maestro Internazionale Alex Wohl li ha fatti rincontrare a Berlino nel 2006. La coppia si era fidanzata nel 2009 per poi unirsi in matrimonio il 30 settembre 2017. \n\u00c8 un appassionato di jazz, il suo musicista preferito \u00e8 John Coltrane.\nStile di gioco.\nIl suo stile \u00e8 difficile da caratterizzare. Le sue partite sono spesso non convenzionali ed emozionanti, con un approccio alla scacchiera senza compromessi.\nIn un'intervista, alla domanda su come si potesse inquadrare lo stile di Aronyan, il campione del mondo Viswanathan Anand ha affermato che, se ci si dovesse basare sulle aperture e strutture che gioca, lo si dovrebbe definire un giocatore posizionale. Ma ha aggiunto che sebbene apra con d4, Aronyan tratta le posizioni come un giocatore da e4. Se le cose si complicano lui crea sempre una serie di piccole trappole agli avversari. \u00c8 un tattico molto dotato, calcola eccellentemente e raramente si lascia sfuggire un'opportunit\u00e0 concessagli.\nQuesto tipo di atteggiamento ottimistico alla scacchiera che lo contraddistingue, unito al gusto per la posizione insolita e alla ricerca di continue difficolt\u00e0 per l'avversario, lo avvicinano, tra i grandi del passato, a Emanuel Lasker.\nHa dichiarato che Aleksandr Alechin \u00e8 il suo giocatore preferito.\nCarriera.\nLa prima vittoria di rilievo arriva nel 1994 all'et\u00e0 di dodici anni, quando vince il campionato del mondo under 12 a Seghedino, in Ungheria. Da allora i suoi successi divengono sempre pi\u00f9 numerosi e prestigiosi: nel 1998 vince il Campionato europeo juniores di scacchi, nel 2002 vince il Campionato armeno e il Campionato del mondo juniores (under 20). Partecipa al Campionato del mondo senza arrivare alla finale, ma nell'ambiente scacchistico si \u00e8 ormai fatto un nome.\n2005\nIn dicembre vince la Coppa del Mondo che lo qualifica al Torneo dei candidati del Campionato del mondo di scacchi 2007.\n2006\nDopo aver partecipato a molti tornei internazionali, nel 2006 vince finalmente il torneo di Linares in Spagna. La sua vittoria \u00e8 stata straordinaria anche perch\u00e9 completamente imprevista: alla vigilia il pronostico era per la vittoria di Veselin Topalov oppure P\u00e9ter L\u00e9k\u00f3, e sembrava difficile che potesse vincere qualcun altro.\nNello stesso anno la nazionale armena vince, inaspettatamente, le olimpiadi di Torino. Aronyan viene descritto come il trascinatore della nazionale caucasica verso il conseguimento di questo importantissimo titolo.\nIn novembre vince infine anche la prima edizione del Mikhail Tal Memorial assieme a P\u00e9ter L\u00e9k\u00f3 e Ruslan Ponomar\u00ebv, tutti concludono il torneo con 5,5 p.\n2007\nIn maggio vince nuovamente il torneo di Wijk aan Zee, insieme a Topalov e Teymur R\u0259c\u0259bov Sempre nel 2007 batte l'allora campione del mondo Vladimir Kramnik in un match a gioco rapido. Tra maggio e giugno partecipa al torneo dei candidati al Campionato del mondo di scacchi 2007, batte Magnus Carlsen e Aleksej \u0160irov qualificandosi per le finali di Citt\u00e0 del Messico. In settembre gioca le finali del Campionato del mondo di scacchi 2007 ma giunge 7\u00ba.\n2008\nAlle Olimpiadi di Dresda 2008 ha vinto un ulteriore oro a squadre, bissando il successo del 2006 a Torino.\nIn marzo ha vinto il torneo Melody Amber di Monte Carlo (classifica combinata), ripetendo il successo nel 2009.\nIn agosto ha vinto a So\u010di in Russia, con 8,5 punti su 13, la seconda prova del FIDE Grand Prix 2008-2009.\n2009\nIn aprile ha vinto a Nal'\u010dik, con il punteggio di 8,5 su 13, la quarta prova del FIDE Grand Prix 2008-2009. Grazie a questi risultati, ed al 2\u00ba posto ottenuto a Jermuk nella quinta prova, Aronyan si \u00e8 aggiudicato la manifestazione con una prova di anticipo e si \u00e8 qualificato per il Torneo dei Candidati del 2011 (da tenersi a Kazan' in maggio 2011), per determinare lo sfidante di Viswanathan Anand per il Campionato del mondo del 2012.\nIn agosto ha vinto a Magonza il campionato del mondo di gioco rapido, davanti a Jan Nepomnja\u0161\u010dij e Anand..\nIn settembre ha vinto il torneo quadrangolare a doppio turno \"Grande Slam\" di Bilbao, con Elo medio di 2740 punti.\n2010\nIn novembre ha vinto a Mosca il campionato del mondo lampo, davanti a Teymur R\u0259c\u0259bov e Magnus Carlsen. Nello stesso mese vince anche il Mikhail Tal Memorial assieme a Sergej Karjakin e \u015e\u0259hriyar M\u0259mm\u0259dyarov, tutti concludono il torneo con 5,5 p.\n2011\nIn gennaio si \u00e8 classificato 2\u00ba-3\u00ba, a pari merito con Magnus Carlsen, al torneo torneo Tata Steel di Wijk aan Zee.\nIn marzo ha vinto la ventesima e ultima edizione del Torneo di scacchi Melody Amber a Monte Carlo, realizzando 15,5 punti su 22 partite. Si tratta della sua terza vittoria nelle ultime quattro edizioni del torneo.\nIn maggio ha preso parte al torneo dei Candidati di Kazan', ma \u00e8 stato eliminato ai quarti di finale da Aleksandr Gri\u0161\u010duk. I due hanno pareggiato tutti gli incontri a cadenza regolare, ma Gri\u0161\u010duk si \u00e8 imposto per 2 \u00bd - 1 \u00bd negli spareggi di gioco rapido.\nIn novembre vince ancora il Mikhail Tal Memorial assieme a Magnus Carlsen, entrambi concludono il torneo con 5,5 p.\n2012\nIn gennaio si \u00e8 aggiudicato il torneo Tata Steel pattando con R\u0259c\u0259bov al tredicesimo turno e realizzando un punteggio finale di 9 punti su 13 partite giocate.\nIn aprile Aronyan ha giocato contro Kramnik un match amichevole di sei partite. La sfida, svoltasi a Zurigo, si \u00e8 conclusa in parit\u00e0, con una vittoria a testa e quattro patte.\nIn agosto-settembre ha vinto a Istanbul, con la nazionale armena, le Olimpiadi degli scacchi del 2012. Ha vinto anche la medaglia d'oro individuale in prima scacchiera.\n2013\nIn ottobre vince la finale del Grande Slam di Bilbao ottenendo 10 punti (in questo torneo la vittoria vale 3 punti), l'armeno ha avuto la meglio su un Michael Adams superato di un punto.\n2014\nIn gennaio si \u00e8 aggiudicato per la seconda volta nella sua carriera il torneo Tata Steel, il torneo \u00e8 dominato considerato che vince con un punto e mezzo di distanza dai pi\u00f9 immediati inseguitori (Sergej Karjakin e Anish Giri).\n2015\nIn agosto-settembre vince a Saint Louis la terza edizione della Sinquefield Cup (Elo medio 2795, il pi\u00f9 alto raggiunto finora).\nIn ottobre vince a Skopje con la squadra russa della Siberia il campionato europeo di club.\n2016\nIn marzo ha disputato a Mosca, qualificato come giocatore invitato dall'organizzazione, il torneo dei Candidati al Campionato del mondo di scacchi 2016 piazzandosi al 5\u00ba posto.\n2017\nIn aprile vince a Baden-Baden il 4\u00ba Grenke Chess Classic con 5,5 punti.\nIn maggio vince il Campionato tedesco a squadre con il OSG Baden-Baden.\nIn giugno a Stavanger vince il prestigioso torneo Altibox Norway Chess con 6 punti su 9.\nIn settembre ha vinto la Coppa del Mondo per la seconda volta. Nel suo percorso ha eliminato il sudafricano Daniel Cawdery, la cinese Hou Yifan, i russi Maksim Matlakov e Daniil Dubov, l'ucraino Vasyl' Ivan\u010duk, il francese Maxime Vachier-Lagrave per poi sconfiggere in finale il cinese Ding Liren. Con questo risultato si qualifica per il Torneo dei candidati al Campionato del mondo 2018.. In novembre vince a Palma di Mallorca la 4\u00aa tappa del FIDE Grand Prix 2017 con 5.5 p. a pari merito con Dmitrij Olegovi\u010d Jakovenko.\n2018\nTra gennaio e febbraio vince il Tradewise Gibraltar Chess Festival dopo aver battuto nella finale degli spareggi rapidi il francese Maxime Vachier-Lagrave.\nQualificatosi grazie alla vittoria nella Coppa del Mondo 2017, in marzo gioca a Berlino il torneo dei candidati per il Mondiale 2018, nel quale giunge ultimo.\nIn maggio vince ancora il Campionato tedesco a squadre con il OSG Baden-Baden.\nIn agosto vince per la seconda volta la Sinquefield Cup, a pari merito con Magnus Carlsen e Fabiano Caruana.\n2019\nIn giugno a Stavanger, giunge secondo nel supertorneo \"Altibox Norway Chess\" con 9 punti.\nIn luglio a Zagabria, in Croazia, giunge =3\u00ba assieme a Fabiano Caruana nella 2\u00aa tappa dell'edizione 2019 del \"Grand Chess Tour\" con 6 punti su 11, dietro al secondo classificato Wesley So e al vincitore Magnus Carlsen,risultato che gli vale 11 punti nel Tour.\nIn novembre a Bucarest vince il \"Superbet Rapid &amp; Blitz\", 6\u00aa tappa del \"Grand Chess Tour\". Giunge 4\u00ba nella sezione Rapid e 5\u00ba in quella blitz, risultati che gli valgono il 1\u00ba posto complessivo assieme a Sergey Karjakin, che batte nello spareggio, 11 punti nella classifica totale e la qualificazione nella finale di dicembre a Londra tra i quattro migliori piazzati nel Tour.\n2020\nIn ottobre partecipa all'ottava edizione del Norway Chess, che lo vede chiudere al 3\u00ba posto, dietro a Magnus Carlsen e Alireza Firouzja.\n2021\nIn giugno \u00e8 3\u00ba assieme a Alireza Firouzja nel \"Paris Rapid &amp; Blitz\", seconda tappa del Grand Chess Tour 2021: i 7 punti nella sezione rapid e gli 11 in quella blitz gli rendono 18 punti.\nScacchista 960.\nNel 2003 ha vinto a Magonza il \"Finet\", torneo open di Scacchi 960 (chiamati anche \"Fischer Random\"), guadagnandosi la possibilit\u00e0 di disputare un match contro il campione del mondo di Scacchi 960 P\u00ebtr Svidler, sempre a Magonza, l'anno successivo (il match fu poi vinto da Svidler 4,5 a 3,5).\nNel 2005 ha vinto nuovamente il \"Finet Scacchi 960 open\", ottenendo la possibilit\u00e0 di una rivincita con Svidler nel 2006, questa volta vincendo 5 a 3 diventando cos\u00ec il Campione del mondo di Scacchi 960. Nel 2007 ha difeso con successo il titolo sconfiggendo lo sfidante Viswanathan Anand.\nNel settembre 2018 vince a Saint Louis (Missouri) il Champions Showdown contro Leinier Dom\u00ednguez, con il punteggio di 17,5-8,5.\nStatistiche.\nHa ottenuto il proprio record Elo nella classifica FIDE di marzo 2014 con 2.830 punti, secondo al mondo (dopo Magnus Carlsen) e primo del suo paese."}
{"id": "1120139", "revid": "46722", "url": "https://it.wikipedia.org/wiki?curid=1120139", "title": "Geotritone", "text": ""}
{"id": "1120144", "revid": "125380124", "url": "https://it.wikipedia.org/wiki?curid=1120144", "title": "Syrah", "text": "Il Syrah, o Shiraz, \u00e8 un vitigno a bacca nera diffuso in tutto il mondo, sebbene sia pi\u00f9 storicamente legato all'area europea-mediterranea e del Vicino Oriente antico.\nStoria.\nLe sue origini sono controverse, sebbene siano tutti abbastanza concordi che arrivi dalle zone dell'antica Persia (attuale Iran), presso la citt\u00e0 di Shiraz, da cui il nome.\nUna leggenda narra che derivi invece da \"Syracousai\", allorquando l'allora imperatore romano Marco Aurelio Probo (III secolo), legato ai territori della Siria e del rilancio della coltivazione della vite, volle importare dei vitigni locali direttamente dall'Egitto (si narra che fosse il vino preferito da Cleopatra) fino alle Gallie, ma il vitigno fu invece piantato lungo il tragitto, appunto presso la citt\u00e0 siciliana.\nUn'ultima ipotesi, pi\u00f9 tardiva, lo d\u00e0 nella Francia meridionale del XIII secolo, nella zona del Tain-l'Hermitage (Rodano-Alpi), ma pur sempre importato dal Vicino Oriente antico ad opera dei Crociati e, in particolare, del cavaliere templare \"Henri Gaspard de Sterinberg\".\nSicuramente, il vitigno si diffuse considerevolmente a partire dal Medioevo, ed usato spesso per il taglio e gli uvaggi di molti vini rossi di Francia, Italia, Grecia, Spagna. Successivamente, il vitigno fu esportato anche in altre parti del mondo, e soprattutto in Australia, Sudafrica, California.\nIn Italia.\nNel territorio italiano \u00e8 sicuramente in vetta la Sicilia, che negli ultimi secoli ha saputo meglio interpretare la sua coltivazione, vinificandolo in uvaggio con il Nero d'Avola ed ottenendo quindi vini morbidi e speziati molto richiesti dal mercato internazionale. Altre regioni italiane di spicco sono la Toscana (con i migliori risultati nella D.O.C. Cortona), il Lazio (Agro pontino), in Puglia (Syrah del Tarantino IGT), ma anche in Piemonte, con la DOC Sirah.\nCaratteristiche.\nIl Syrah d\u00e0 un vino di colore rosso rubino dalle sfumature violacee e dal profumo intenso e fruttato con sentori di piccoli frutti neri e spezie, tra le quali appare evidente il pepe nero; in bocca presenta una buona struttura e persistenza, \u00e8 morbido e abbastanza fresco con una media tannicit\u00e0.\nSinonimi.\nLo syrah \u00e8 noto anche con i nomi di Antournerein, Antournerein noir, Anzher Muskatnyi, Biaune, Blauer Syrah, Bragiola, Candive, Candive noir, Costigliola, Costiola, Damas noir du Puy de D\u00f4me, Damaszener blau, Di Santi, Entourneirein, Entournerein, Entournerin, Ermitage, Fresa grossa, Hermitage, Hignin noir, Marsanne noire, Marzane noire, Neiret di Saluzzo, Neiretta Cuneese, Neiretta del Cuneese-Fassanese, Neiretta del Monregalese, Neiretta del rosso, Neiretta dell'Albese, Neiretta di Saluzzo, Neiretto del Cuneese, Neiretto di Bene, Neiretto di Carr\u00fa, Neiretto di Costigliole, Neiretto di Farigliano, Neiretto di Saluzzo, Nereta piccola di monte Galese, Neretta Cuneese, Neretta del Cuneese-Fassanese, Neretta del Monregalese, Neretta di Costigliole, Neretta di Saluzzo, Neretta piccola, Neretta piccola di Dogliani, Neretto del Beinale, Neretto di Dogliani, Neretto di Saluzzo, Petite Sirah, Petite Sirrah, Petite Syrah, Petite Syras, Plan de la Biaune, Plant de Biaune, Plant de la Bianne, Plant de la Biaune, Schiras, Schiraz, Seraene, Sereine, Serene, Serenne, Serine, Serine noir, Serinne, Sevene,Shesh i zi. Shiras, Shiraz, Shyrac, Sirac, Sirah, Sirah marsanne noir, Syra, Syrac, Syrac de l'Ermitage."}
{"id": "1120145", "revid": "125646171", "url": "https://it.wikipedia.org/wiki?curid=1120145", "title": "Caracciolo (disambigua)", "text": ""}
{"id": "1120148", "revid": "1745361", "url": "https://it.wikipedia.org/wiki?curid=1120148", "title": "Salmoneo", "text": "Salmoneo () \u00e8 un personaggio della mitologia greca, figlio di Eolo e di Enarete (ma a volte viene indicata Ifi), Fu re dell'Elide.\nSpos\u00f2 Alcidice dalla quale ebbe la figlia Tiro ed in seguito si rispos\u00f2 con Sidero. \nMitologia.\nInizialmente abitava in Tessaglia, ma si trasfer\u00ec nell'Elide dove fond\u00f2 la citt\u00e0 di Salmonia.\nConsiderandosi pari a Zeus, volle che gli fossero tributati onori divini pretendendo sacrifici e la costruzione di un tempio in suo onore. Giunse persino ad imitare Zeus, procedendo per le vie della citt\u00e0 su un carro trainato da quattro cavalli, tenendo in mano una fiaccola e imitando con la sua voce il rombo del tuono.\nPer tale motivo la sua citt\u00e0 fu distrutta e venne mandato negli Inferi, dove, secondo Virgilio, lo incontr\u00f2 Enea:"}
{"id": "1120149", "revid": "1522738", "url": "https://it.wikipedia.org/wiki?curid=1120149", "title": "Partiti politici in Groenlandia", "text": "I partiti politici in Groenlandia sono principalmente cinque, con un sistema multipartitico con due o tre formazioni forti e un'ulteriore che ha successo elettorale."}
{"id": "1120154", "revid": "436907", "url": "https://it.wikipedia.org/wiki?curid=1120154", "title": "The Creatures (gruppo musicale britannico)", "text": "The Creatures sono stati un gruppo musicale britannico formatosi nel 1981, composto dall'ex cantante di Siouxsie and the Banshees, Siouxsie Sioux, e dall'ex batterista, Budgie. Con lo scioglimento di Siouxsie and the Banshees, nel 1996, i Creatures progrediscono da un progetto occasionale a un'occupazione a tempo pieno. Il duo voce e batteria ha pubblicato quattro album in studio: \"Feast\" nel 1983, \"Boomerang\", nel 1989, \"Anima Animus\" nel 1999 e \"H\u00e1i!\" nel 2003.\nCon \"Feast\", il gruppo si immergeva nell'exotica. Su \"Boomerang\", hanno aggiunto un'atmosfera spagnola alla loro musica, con elementi di flamenco, blues e jazz. Alla fine del 1990, hanno sviluppato un suono pi\u00f9 urbano; il \"Times\" ha poi descritto la loro musica come \"avventuroso art rock costruito attorno alla straordinaria voce di Siouxsie e alle percussioni del batterista Budgie\". Nell'ultimo lavoro, sono tornati alle loro radici, dirigendosi intanto verso oriente, con un inno al minimalismo giapponese. Si sono sciolti nel 2005.\nLa loro musica \u00e8 stata acclamata da Jeff Buckley e PJ Harvey.\nBiografia.\nIl periodo di \"Wild Things\" (1981).\nInizialmente, i Creatures (la cantante Siouxsie Sioux e il batterista Budgie), si configurarono come un progetto parallelo ai Banshees (che rimasero il gruppo principale) durante la registrazione dell'album \"Juju\". Durante una sessione, scoprirono per caso che la combinazione di voce solo e batteria era adatta alla traccia \"But Not Them\". Una sessione in studio fu organizzata con lo scopo di registrare cinque canzoni. La loro prima pubblicazione fu l'EP \"Wild Things\", che si caratterizzava subito per un sound pi\u00f9 primitivo e pi\u00f9 basato sulle percussioni rispetto a quello dei Banshees. La canzone che dava il titolo all'EP era una cover di un successo dei The Troggs, gli altri pezzi erano composizioni dei Creatures e si intitolavano \"Mad Eyed Screamer\", \"So Unreal\", \"But Not Them\", \"Thumb\". L'immagine di copertina, che presentava Siouxsie e Budgie quasi nudi in una doccia (in una scena ispirata al film \"Psyco\"), e un'altra foto di Siouxsie nuda immersa nell'acqua e circondata da fiori, ispirata al dipinto \"Ofelia\" di John Everett Millais, suscitarono scandalo. L'EP raggiunse la posizione n. 24 della classifica dei singoli britannici e la coppia ha eseguito \"Mad Eyed Screamer\" a \"Top of the Pops\".\nIl periodo di \"Feast\" (1983).\nNel 1983, in un periodo di pausa per i Banshees, mentre l'altro componente del gruppo, Steven Severin, lavorava assieme a Robert Smith al progetto The Glove, Siouxsie e Budgie tornarono in studio e registrarono il primo album completo dei Creatures, \"Feast\". La band decise dove registrare l'album inserendo in modo casuale uno spillo su un mappamondo. Il risultato furono le Hawaii, che port\u00f2 i Lamalani Hula Academy Hawaiian Chanters ad essere presenti in alcuni brani. Musicalmente, l'album \u00e8 stato intriso di exotica e sfondi tropicali. Nella settimana di pubblicazione, la band era sulla copertina del \"Melody Maker\" e di \"NME\". Il \"Melody Maker\" ha descritto \"Feast\" come \"un album di brillantezza filtrata, creativo, sensuale ed erotico\". L'album raggiunse il n \u00b0 17 della classifica britannica. Il singolo di successo \"Miss the Girl\" ha preso l'ispirazione dal libro \"Crash\" di J. G. Ballard. Poco dopo l'uscita dalle classifiche, un seguito, \"Right Now\", fu registrato, una canzone inizialmente eseguita da Mel Torm\u00e9. I Creatures l'hanno rinnovata con l'aggiunta di una sezione di fiati, e divenne il loro singolo di maggior successo, raggiungendo la top 15.\nIl periodo di \"Boomerang\" (1989-1990).\nDopo sei anni di silenzio dei Creatures e di frenetica attivit\u00e0 dei Banshees, i due andarono in un fienile in pietra a Jerez, in Andalusia, Spagna, per registrare l'album \"Boomerang\". Gli arrangiamenti dei fiati sono stati utilizzati in alcuni brani e Anton Corbijn fece delle foto a colori per la copertina. Il disco fu accolto favorevolmente dalla critica musicale e da molti considerato come il coronamento di Siouxsie e Budgie come Creatures, anche se poco fortunato commercialmente. A differenza di \"Feast\", pi\u00f9 scarno ed essenziale, \"Boomerang\" aveva un sound pi\u00f9 esotico e variegato, grazie anche alla collaborazione di molti musicisti. Il \"NME\" scrisse: \"\u00c8 un paesaggio ricco e inquietante di esotismi\". Una delle canzoni pi\u00f9 blues di \"Boomerang\", \"Killing Time\", \u00e8 stata poi una cover dal vivo di Jeff Buckley. Alla fine del 1989, i Creatures fecero l'esordio in diretta sulla tv britannica e poco dopo andarono in tour per la prima volta, attraversando l'Europa e il Nord America. Nel 2012, il brano jazzato \"You!\" sarebbe stato utilizzato da due ballerini del programma televisivo statunitense \"So You Think You Can Dance\".\nLa collaborazione con John Cale e l'EP \"Eraser Cut\" (1996-1998).\nNel 1996 i Banshees si sciolsero, e intanto Siouxsie e Budgie avevano gi\u00e0 cominciato a comporre nuovo materiale (i due si erano nel frattempo sposati nel 1991). Nel 1997 pubblicarono la compilation \"A Bestiary Of\", che riuniva assieme l'ormai fuori catalogo \"Wild Things\" e l'album \"Feast\", oltre a tutte le B-side di quel periodo, accolto con grande favore dai fan.\nNel febbraio 1998, l'ex membro dei Velvet Underground John Cale, che sta organizzando il festival \"With a Little Help from My Friends\" al Paradiso di Amsterdam, contatt\u00f2 i Creatures per una collaborazione. Il concerto, sulla televisione nazionale olandese, present\u00f2 un brano inedito dei Creatures, \"Murdering Mouth\", composta per l'occasione e cantata in duetto con Cale. Quella notte, i Creatures suonarono anche in anteprima una versione orchestrale dal vivo di \"I Was Me\". Da giugno ad agosto, la coppia fece un tour del Nord America come un doppio spettacolo con Cale, suonando del materiale ancora inedito.\nDurante tale periodo, Siouxsie e Budgie crearono la propria etichetta, la Sioux Records, e diventarono indipendenti. \"Sad Cunt\", un singolo a s\u00e9 stante, fu offerto agli spettatori di due concerti di prova a Londra nel maggio prima del tour nordamericano. Un EP, \"Eraser Cut\" (anagramma dei Creatures), usc\u00ec poi a luglio. Nel mese di ottobre, promossero il singolo \"2nd Floor\" con un video girato in bianco e nero.\nIl periodo di \"Anima Animus\" (1999-2002).\nIl successivo album in studio, \"Anima Animus\", usc\u00ec all'inizio del 1999, e segn\u00f2 una decisiva svolta verso la musica elettronica e la Drum and bass: le reazioni dei fan furono ambivalenti, e l'album raggiunse solo la posizione n. 79 delle classifiche britanniche. L'EP \"Eraser Cut\" (anagramma di The Creatures), comprendente i pezzi \"Pinned Down\", \"Guillotine\", \"Thank You\" e \"Slipping Away\", non and\u00f2 meglio. Gli album dal vivo \"Zulu\" (registrato a Londra nel 1998) e \"Sequins in the Sun\" (registrato a Glastonbury nel 1999), destinati esclusivamente ai membri del fan club, furono pubblicati nel 1999 e 2000 e andarono esauriti in breve tempo.\nI Creatures rielaborarono la loro canzone \"Another Planet\" per la colonna sonora del film \"Lost in Space\" e scrissero \"Don't Go to Sleep Without Me\" per quella di \"The Blair Witch Project\"; collaborarono con Marc Almond nella canzone \"Threat of Love\", contenuta nel suo album \"Open All Night\".\nAlla fine del 1999 usc\u00ec l'album di remix \"Hybrids\", cui collaborarono, tra gli altri, Howie B, The Beloved e A1 People. Negli anni successivi i Creatures pubblicarono tre CD da una traccia (\"Murdering Mouth\" dal vivo, \"Rocket Ship\" and \"Red Wrapping Paper\"), destinati ai membri del fan club.\nLa compilation di brani inediti \"U.S. Retrace\", destinata esclusivamente al mercato americano, presentava pezzi scartati da \"Anima Animus\" e B-side.\nIl periodo di \"H\u00e1i!\" (2003-2004).\nSiouxsie e Budgie tornarono con un nuovo album, \"H\u00e1i!\", nel 2003. Le sessioni di batteria furono registrate in Giappone meno di 24 ore dopo che i Banshees avevano completato la reunion per il tour di \"The Seven Year Itch\". Budgie collabor\u00f2 col batterista giapponese di taiko Leonard Eto (prima con i Drummers Koto), e i duetti e le improvvisazioni fra loro fornirono il materiale di base per le canzoni. Il resto delle sessioni furono fatte in Francia per un periodo di diversi mesi. Il singolo estratto, \"Godzilla!\", ottenne un discreto successo e raggiunse la posizione n. 53 in Gran Bretagna e le recensioni per \"H\u00e1i!\" furono positive. Il brano di apertura \"Say Yes\" fu utilizzato per i trailer della stagione 2004 dei Soprano.\nSempre nel 2003, Siouxsie collabor\u00f2 come cantante e paroliere con i Basement Jaxx nella canzone \"Cish Cash\". Fu inclusa nell'album \"Kish Kash\", che vinse il premio come miglior album dance/elettronico al 47\u00b0 Grammy Award.\nNel 2004, Siouxsie and\u00f2 in tourn\u00e9e per la prima volta come solista, ma con Budgie ancora come batterista e arrangiatore musicale. Le scalette combinarono canzoni dei Banshees e dei Creatures. Un DVD dal vivo intitolato \"Dreamshow\" document\u00f2 l'ultimo concerto di Londra del settembre 2004 eseguito con il Millennia Ensemble. Pubblicato nell'agosto 2005, questo DVD ha raggiunto il n \u00b0 1 delle classifiche di DVD musicali.\n\"Dreamshow\" \u00e8 stata l'ultima uscita della coppia. Nel 2007, durante la promozione del suo primo album da solista, \"Mantaray\", Siouxsie ha reso noto che lei e Budgie hanno divorziato, decretando cos\u00ec la probabile fine del progetto Creatures."}
{"id": "1120160", "revid": "1776051", "url": "https://it.wikipedia.org/wiki?curid=1120160", "title": "Rockology", "text": "Rockology \u00e8 il primo ed unico album solista dell'ex batterista dei Kiss, Eric Carr, morto nel 1991 a causa di due emorragie cerebrali. \u00c8 stato pubblicato postumo il 19 ottobre del 1999.\nDescrizione.\nIl disco venne pubblicato 8 anni dopo la morte del batterista. I brani contenuti sono presi da varie demo incise tra il 1986 e il 1989 da Carr in compagnia del suo collega nei Kiss, il chitarrista Bruce Kulick (che si occuper\u00e0 della produzione del disco). Originariamente, i pezzi qui contenuti erano incompleti e solo nel 1999 sono stati completati da Kulick assieme al tastierista Adam Mitchell.\nI brani.\nQuelle che seguono sono delle descrizioni dei brani contenuti nell'album, spiegate dallo stesso Bruce Kulick.\nEyes of Love.\nBrano che doveva far parte dell'album successivo a Hot in the Shade (l'ultimo dei Kiss con Carr alla batteria). Nel brano Carr canta e suona basso e batteria. La versione iniziale era priva di assoli e vennero aggiunti da Kulick solamente nel 1999.\nSomebody's Waiting.\nBallad scritta da Carr nel 1989 e anch'essa doveva far parte della stessa scaletta di \"Eyes of Love\". Come il precedente, anche questo pezzo era privo di assoli e vennero aggiunti nel 1999.\nHeavy Metal Baby.\nIl pezzo non ha un testo ben definito e presenta un'improvvisazione vocale di Carr nell'intento di trovare la lirica giusta per il brano.\nJust Can't Wait.\nComposto nel 1987, \u00e8 rimasto incompleto per quanto riguarda le parti vocali. In seguito, Kulick e Mitchell aggiunsero le parti di chitarra e tastiere.\nMad Dog.\nTratto da un'audiocassetta (esiste solamente una copia originale). Carr usa la drum machine e suona il basso, Kulick la chitarra.\nYou Make Me Crazy.\nInizialmente si chiamava \"Van Halen\" come tributo alla band omonima. Anche questo pezzo \u00e8 preso da un'audiocassetta. Carr suona il basso e la drum machine e Kulick la chitarra.\nNightmare / Nightmare (live demo).\nBrano incompleto composto agli inizi del 1987. Mentre veniva registrato su un mangianastri, la cassetta si ferm\u00f2. Qui, Carr suona la chitarra acustica, accompagnato da Kulick che suona quella elettrica.\nToo Cool For School.\nEsso doveva entrar a far parte della colonna sonora di una serie televisiva animata chiamata \"The Rockheads\", la quale non fu pi\u00f9 creata.\nTiara.\nBallad scritta e suonata da Carr con le tastiere.\nCan You Feel It.\nCarr suona la batteria e il basso, Kulick la chitarra. I due avrebbero voluto che Bryan Adams cantasse il pezzo.\nNasty Boys.\nCome \"Too Cool for School\", doveva essere inserito in \"The Rockheads\". Venne composto da Carr alla batteria e il basso e da Kulick alla chitarra."}
{"id": "1120165", "revid": "713714", "url": "https://it.wikipedia.org/wiki?curid=1120165", "title": "Corvaro", "text": "Corvaro \u00e8 la frazione pi\u00f9 popolosa del comune di Borgorose (RI), nel Lazio.\nGeografia fisica.\nTerritorio.\nIl paese sorge nell'alto Cicolano a alle falde del gruppo montuoso delle Montagne della Duchessa, nell'area protetta dell'omonima riserva naturale. A nord il territorio corvarese segna il confine del Lazio con l'Abruzzo (Tornimparte) a mezzo del gruppo montuoso Monte San Rocco-Monte Cava e i Monti del Cicolano. A sud confina con i territori di Spedino e Torano, ad ovest con il borgo medievale di Santo Stefano di Corvaro e con Borgorose. Ad est, sudest sono collocati il lago della Duchessa, il borgo francescano di San Francesco Vecchio e il borgo di Cartore.\nDista circa 3 chilometri dal capoluogo comunale.\nStoria.\nIl territorio di Corvaro venne abitato gi\u00e0 in epoca protostorica, posizionato in una zona di confine tra Equi e Vestini.\nUn antico insediamento era ubicato sul monte Frontino, prospiciente il paese di Corvaro, dove \u00e8 presente un oppidum fortificato con i resti di una doppia cinta muraria in opera poligonale, disposta su terrazzamenti e conservata per una lunghezza in circonferenza di circa 1 km. Questo insediamento \u00e8 stato identificato con l'antica citt\u00e0 di Lista, citt\u00e0 madre degli aborigeni, che sorgeva ad appena 4,2 chilometri da Thora (Sant'Anatolia) e conquistata di sorpresa da una spedizione bellica notturna dei sabini provenienti da Amiternum. Alcuni di questi blocchi poligonali sono stati riutilizzati successivamente nella rocca medievale di Corvaro.\nIl borgo vero e proprio si \u00e8 sviluppato nel corso dell'XI secolo durante il periodo dell'incastellamento intorno al castello medievale, edificato in posizione dominante sul nucleo urbano e sulle valli sottostanti. La sua posizione strategica ha favorito le attivit\u00e0 militari difensive messe in atto a seguito delle numerose scorribande che i saraceni effettuarono nell'Italia meridionale e anche in tutta la Sabina dall'anno 846.\nIl castello di Corvaro risult\u00f2 incluso nei possedimenti dei conti dei Marsi, insieme a quelli limitrofi di Santa Anatolia, Cartore, Poggiovalle, Torano e Spedino. Successivamente Corvaro fu inclusa nei territori controllati dagli Svevi e dal 1234 fece parte del vasto giustizierato d'Abruzzo. Nel corso del XIV secolo il castello fu incluso tra quelli marsicani controllati dalla contea di Albe. In seguito il territorio fu al centro delle lotte tra i Camponeschi e i Pretatti, con questi ultimi condannati ad abbandonare ogni velleit\u00e0 di potere. Nel XV secolo il re di Napoli Ladislao I istitu\u00ec il contado di Corvaro che controll\u00f2 i castelli di Collefegato, Poggiovalle, Castelmenardo insieme ad alcuni beni di Castiglione, presso la contemporanea frazione di Collemaggiore, del monte Odorisio e della valle Maleto. Gli Orsini e i Colonna si alternarono nel controllo del territorio fino all'eversione feudale del 1806, anno in cui venne istituito il distretto di Cittaducale.\nIn epoca contemporanea il borgo vecchio venne devastato dal terremoto della Marsica del 1915 seguendo le sorti del territorio del Salto-Cicolano. Buona parte degli abitanti ricostruirono pi\u00f9 a valle l'area nuova di Corvaro.\nMonumenti e luoghi d'interesse.\nSiti archeologici.\nNecropoli sparse, quindi, si trovano tra la piana di Corvaro e il borgo abbandonato di Cartore appartenute al popolo italico degli equicoli: Le circa 300 tombe, emerse a seguito delle operazioni di scavo effettuate a cominciare dal 1984, sono incluse in un arco temporale che va dal IX al I secolo a.C.\nCultura.\nMusei.\nNel 2016 \u00e8 stato inaugurato il MAC, \"Museo Archeologico Cicolano\". L'area museale si compone di dieci sale in cui sono esposti i reperti emersi durante gli scavi effettuati nelle aree archeologiche del territorio della valle del Salto, della val de' Varri e del Cicolano.\nNel 2018 \u00e8 stato allestito il museo della Duchessa, un polo culturale dedicato alla riserva regionale Montagne della Duchessa e alla valorizzazione del contesto ambientale e antropico del territorio.\nSociet\u00e0.\nTradizioni e folclore.\nLe feste in onore di san Francesco e san Rocco si svolgono nella domenica in Albis. Nel primo fine settimana di luglio si celebrano sant'Antonio e la Madonna di Malito. A novembre si tengono le celebrazioni religiose in onore di santa Caterina.\nInfrastrutture e trasporti.\nStrade.\nIl territorio \u00e8 servito dallo svincolo autostradale Valle del Salto situato lungo la A24, Roma-L'Aquila-Teramo il cui svincolo direzionale si trova a Torano all'inizio della A25 verso Avezzano e Pescara.\nLa strada statale 578 Salto Cicolana collega la Marsica alla citt\u00e0 di Rieti attraversando la valle del Salto e l'area del Cicolano."}
{"id": "1120166", "revid": "110157", "url": "https://it.wikipedia.org/wiki?curid=1120166", "title": "Giske", "text": "Giske \u00e8 un comune norvegese della contea di M\u00f8re og Romsdal."}
{"id": "1120172", "revid": "45951", "url": "https://it.wikipedia.org/wiki?curid=1120172", "title": "Famiglia Caracciolo", "text": ""}
{"id": "1120174", "revid": "122646959", "url": "https://it.wikipedia.org/wiki?curid=1120174", "title": "Lamna", "text": "Gli squali sgombro (Lamna) sono un genere di squali.\nAbilit\u00e0 endotermica.\nLe due specie di questo genere possono aumentare la temperatura del sangue rispetto a quella dell'acqua circostante in maniera superiore rispetto agli altri pesci cartilaginei, con differenze di temperatura registrate superiori ai 15,6\u00a0\u00b0C. Tra i pesci, la regolazione della temperatura sanguigna avviene solamente nelle grandi specie che si spostano velocemente - pesci ossei con abilit\u00e0 simili sono il tonno e il pesce spada.\nSpecie.\nIl genere comprende due specie:"}
{"id": "1120175", "revid": "122416678", "url": "https://it.wikipedia.org/wiki?curid=1120175", "title": "Gilles Personne de Roberval", "text": "A Parigi fu professore al Coll\u00e8ge Gervais e poi tenne, fino alla morte, la cattedra di matematica al Coll\u00e8ge Royal. Fu in contatto con i grandi matematici e fisici del suo tempo. Stimato anche da Pierre de Fermat e Blaise Pascal, fu uno dei precursori del calcolo infinitesimale; fra l'altro si occup\u00f2 della determinazione delle tangenti e del calcolo di aree.\nAfferm\u00f2 di aver ideato per primo il metodo degli indivisibili, ma ci\u00f2 non corrisponde a verit\u00e0 in quanto il suo \"Trait\u00e9 des indivisibles\" \u00e8 di vari anni successivo alla \"Geometria\" di Bonaventura Cavalieri.\nFu anche in polemica molto astiosa e, fra l'altro, ingiustamente, con Evangelista Torricelli, rivendicando la priorit\u00e0 della quadratura della cicloide.\nInvent\u00f2 un diffuso tipo di bilancia, che prese il suo nome, poi migliorato da Joseph B\u00e9ranger."}
{"id": "1120180", "revid": "2519", "url": "https://it.wikipedia.org/wiki?curid=1120180", "title": "Gjemnes", "text": "Gjemnes \u00e8 un comune norvegese della contea di M\u00f8re og Romsdal.\nIl comune \u00e8 stato istituito il 1\u00ba settembre del 1893 unendo insieme parti di Kvernes, \u00d8re e Frei. La restante parte di \u00d8re fu inglobata a Gjemnes il 1\u00ba gennaio del 1965 quando il comune raggiunse l'attuale estensione.\nIl centro amministrativo \u00e8 Batnfjords\u00f8ra (389 abitanti); il centro abitato \u00e8 localizzata nell'estremo sud-occidentale del Batnfjord. Altre cittadine sono Torvikbukt, Flemma, Angvik, Gjemnes ed Osmarka.\nGeografia.\nIl territorio comunale \u00e8 caratterizzato da diversi rilievi il principale dei quali \u00e8 Stortussen (Sn\u00f8tinden) 1027 m s.l.m. situato al confine con il comune di Eide. Il centro abitato di Torvibukt, sulla costa orientale del Batnfjord \u00e8 sovrastato dal Reinsfjellet (994 m s.l.m.)\nNella parte meridionale del comune i rilievi sono meno elevati.\nIl nome.\nLa cittadina deriva il suo nome dalla fattoria Gjemnes (\"Gemnese\" 1435) sin da quando fu eretta una chiesa nel 1893. Il significato del primo elemento della parola \u00e8 sconosciuto (forse il nome di un antico fiume), l'ultimo elemento \"nes\" significa \"promontorio\".\nIl blasone.\nIl blasone ha origini recenti (1983). Esso raffigura la testa di un cervo."}
{"id": "1120183", "revid": "1372005", "url": "https://it.wikipedia.org/wiki?curid=1120183", "title": "Burcardo I di Zollern", "text": "Biografia.\nDi origini pressoch\u00e9 sconosciute, Burcardo I fu signore del castello posto sulla cima del monte Zoller (Zollerberg), un'altura conica e isolata vicino a Hechingen, in Svevia (Germania meridionale).\nLa casata degli Zollern fu continuata, quasi un secolo dopo, da un discendente di Burcardo I, Federico I.\nSul capostipite della casata degli Hohenzollern vennero fatte diverse ipotesi; la pi\u00f9 famosa, che per\u00f2 non ha tuttora trovato alcun fondamento storico, ci viene fornita da Federico II di Prussia in un suo scritto del 1770:"}
{"id": "1120185", "revid": "287204", "url": "https://it.wikipedia.org/wiki?curid=1120185", "title": "Schranz", "text": ""}
{"id": "1120188", "revid": "709565", "url": "https://it.wikipedia.org/wiki?curid=1120188", "title": "Quigley Pantano", "text": ""}
{"id": "1120189", "revid": "78273", "url": "https://it.wikipedia.org/wiki?curid=1120189", "title": "Violenza carnale", "text": ""}
{"id": "1120190", "revid": "1573940", "url": "https://it.wikipedia.org/wiki?curid=1120190", "title": "Coregonus albula", "text": "Coregonus albula (), conosciuto comunemente come coregone bianco, \u00e8 un pesce d'acqua dolce appartenente alla famiglia Salmonidae dell'ordine Salmoniformes.\nDistribuzione e habitat.\nQuesta specie \u00e8 diffusa nelle acque dolci di Gran Bretagna, Scandinavia, Paesi Baltici, Germania e Russia settentrionali e poich\u00e9 \u00e8 specie anadroma passa gran parte della sua esistenza nel Mare del Nord e nel Mar Baltico.\nDescrizione.\nIl Coregone bianco presenta corpo allungato e sottile, compresso ai fianchi. La testa \u00e8 appuntita, gli occhi grandi. \u00c8 presente la pinna adiposa. La livrea \u00e8 argentea con riflessi azzurri, tendente al grigio sul dorso, con ventre quasi bianco. Raggiunge una lunghezza massima di 45 cm.\nRiproduzione.\nL'accoppiamento e la deposizione avvengono nella stagione pi\u00f9 fredda, da ottobre a marzo, in zone sul fondale sabbioso nella profondit\u00e0 di 2-10 metri. L'incubazione delle uova (giallo ambrate) dura tutto l'inverno.\nAlimentazione.\nQuesta specie si nutre di insetti, uova di pesce e zooplancton (soprattutto copepodi).\nPredatori.\n\u00c8 preda abituale di lucci, trote, persici reali, lucioperche e bottatrici.\nPesca.\n\u00c8 un pesce ricercato per la qualit\u00e0 elevata delle sue carni.\nIn Finlandia il coregone bianco \u00e8 il pesce pi\u00f9 importante per la pesca professionale delle acque interne, e dal 15 marzo 2013, al livello europeo, il \"Kitkan viisas\" \u00e8 la denominazione utilizzata per i coregoni bianchi pescati nei laghi degli altopiani di Koillismaa. Da sempre \u00e8 stato conservato salato per alimentazione invernale. Nella Finlandia orientale e settentrionale \u00e8 l'ingrediente di molti piatti tradizionali quale \"kalakukko\" (pane ripieno di pesce). Si registra un particolare interesse per i coregoni fritti.\nIn Scandinavia sono molto apprezzate le uova del coregone, considerate una prelibatezza specialmente in Svezia dove prende il nome di \u201cl\u00f6jrom\u201d."}
{"id": "1120191", "revid": "767487", "url": "https://it.wikipedia.org/wiki?curid=1120191", "title": "Disasterpieces", "text": "Disasterpieces \u00e8 il secondo album video del gruppo musicale statunitense Slipknot, pubblicato il 22 novembre 2002 dalla Roadrunner Records.\nDescrizione.\nContiene l'intero concerto tenuto dal gruppo presso la London Arena di Londra il 2 febbraio 2002. Inoltre \u00e8 presente un secondo DVD con i video di \"Spit It Out\", \"Wait and Bleed\", \"Left Behind\" e \"My Plague (New Abuse Mix)\", mentre di \"Purity\" \u00e8 presente solo la traccia audio."}
{"id": "1120201", "revid": "71433", "url": "https://it.wikipedia.org/wiki?curid=1120201", "title": "Funny Face", "text": ""}
{"id": "1120211", "revid": "287204", "url": "https://it.wikipedia.org/wiki?curid=1120211", "title": "Pane nero", "text": "Il pane nero, o pane di segale, \u00e8 un tipo di pane di colore scuro, mangiato comunemente nelle regioni di lingua tedesca, nei paesi nordici e nei Paesi Bassi, dove viene utilizzato in modo piuttosto simile al pane bianco. Viene impastato usando la farina di segale, invece della bianca, dato che la segale \u00e8 maggiormente resistente ai climi freddi tipici dei paesi montani, ma anche all'aridit\u00e0.\nIl pane nero in Alto Adige.\nNella cucina altoatesina esistono storicamente tre variazioni di pane nero:\nQuesti tipi di pane sono nati come pane per poveri che veniva cotto soltanto due/tre volte l'anno e conservato al buio.\nIl pane nero in Valtellina.\nIn Valtellina il pane di segale \u00e8 prodotto in tre varianti:\nIn Valtellina \u00e8 possibile trovare ogni giorno il pane di segale fresco oppure la \"Brazzad\u00e9la\" confezionata. Il pane di segale con l'anice \u00e8 reperibile soprattutto in alta Valtellina e nella vicina Valle di Poschiavo.\nIl pane di segale in Piemonte.\nIn Piemonte il pane nero, prodotto principalmente nelle valli del Biellese e dell'Ossolano, \u00e8 annoverato tra i PAT regionali.\nCucina finlandese.\nNella cucina finlandese, il pane di segale ha un'importanza tradizionalmente cruciale ed \u00e8 molto apprezzato anche oggi dagli amanti della cucina tradizionale, in particolare nella sua variante ruisreik\u00e4leip\u00e4 (ciambella piatta di segale). Inoltre \u00e8 usato nella preparazione del tradizionale kalakukko, un pasticcio di carne e pesce originario dalla regione storica della Savonia diffusosi a tal punto da poter essere considerato il piatto nazionale della Finlandia.\n\u00c8 realizzato con un impasto esterno di pane, generalmente un pane di segale con eventuali aggiunte di altre farine, a cui viene data una forma allungata, simile a quella di un polpettone. Prima di essere passato in forno per una lunga cottura, il preparato viene farcito con pesce, pezzetti di carne di maiale salata e pancetta. La preparazione richiede una lunga e laboriosa cottura.\nPer la sua combinazione di carboidrati, proteine e grassi, \u00e8 da considerarsi come piatto unico.\nDal 2002 il kalakukko gode del regime comunitario dei prodotti alimentari tipici con il riconoscimento del marchio di origine di Specialit\u00e0 tradizionale garantita (STG)."}
{"id": "1120213", "revid": "75142", "url": "https://it.wikipedia.org/wiki?curid=1120213", "title": "Downbeat", "text": ""}
{"id": "1120214", "revid": "254059", "url": "https://it.wikipedia.org/wiki?curid=1120214", "title": "Federico III di Norimberga", "text": "Biografia.\nDiscendente di Burcardo I, Federico III spos\u00f2 nel 1184 Sofia di Raabs, erede di Norimberga, e nel 1191, alla morte del suocero Corrado II, assunse il nome di Federico I come Burgravio di Norimberga-Zollern. \nDa allora il nome di famiglia divenne Hohenzollern. \nIl conte Federico III fu un fedele servitore degli imperatori Federico Barbarossa e Enrico VI che lo ricompensarono con diversi riconoscimenti."}
{"id": "1120216", "revid": "1934238", "url": "https://it.wikipedia.org/wiki?curid=1120216", "title": "Piscina olimpionica", "text": "La piscina olimpica o, impropriamente, olimpionica, \u00e8 il modello regolamentare di vasca che viene utilizzato nei giochi olimpici e in tutte le maggiori manifestazioni natatorie.\nDimensioni.\nLa vasca, come stabilito dalla FINA, deve essere lunga 50 metri e larga 25. \u00c8 composta da 10 corsie larghe 2,5 metri.\nDai blocchi si effettua il tuffo di partenza, con il quale prendono inizio le gare di stile libero, di rana e di delfino. I blocchi sono disposti al centro delle corsie su un lato della vasca, numerati sui quattro lati. La loro altezza varia da 50 a 75 cm rispetto al livello dell'acqua. Invece, nel dorso la partenza \u00e8 in acqua. Su entrambi i lati della vasca, a 5 metri dalla fine, viene sospesa una fila di bandierine di forma triangolare, a un'altezza di 1,8 metri, per facilitare agli atleti la virata nel dorso."}
{"id": "1120217", "revid": "1975350", "url": "https://it.wikipedia.org/wiki?curid=1120217", "title": "Mugil cephalus", "text": "Il cefalo o volpina o muggine (Mugil cephalus ), conosciuto comunemente come cefalo comune, \u00e8 un pesce appartenente alla famiglia Mugilidae. La maturit\u00e0 sessuale viene raggiunta tra il 2\u00ba e il 3\u00ba anno di et\u00e0, alla taglia di circa 30 cm per i maschi e di 35 cm per le femmine. Il periodo riproduttivo va da febbraio ad aprile.\nDenominazioni dialettali italiane e in lingue minoritarie.\nIl cefalo \u00e8 conosciuto, nelle varie regioni e aree dello stato italiano, con termini diversi a seconda dei dialetti e lingue minoritarie:\nDistribuzione e habitat.\nIl suo areale \u00e8 vastissimo, infatti vive in tutte le acque tropicali e temperate calde del mondo (distribuzione circumtropicale). In Europa \u00e8 diffuso a nord fino al Golfo di Guascogna. \u00c8 una specie eurialina, in grado di sopportare ampie variazioni di salinit\u00e0, tanto che si ritrova regolarmente in acque marine, dolci o salmastre. \u00c8 in grado di vivere anche in ambienti inquinati, infatti si trova frequentemente all'interno dei porti. Vive in banchi, abitudine propria soprattutto degli esemplari pi\u00f9 giovani. Lo si incontra soprattutto dove ci siano fondi duri o manufatti, ma non disdegna neanche i fondi completamente molli, purch\u00e9 la profondit\u00e0 dell'acqua sia sufficientemente scarsa.\nDescrizione.\nSi presenta con un corpo quasi cilindrico, grandi squame, due pinne dorsali separate ed inserite a met\u00e0 del dorso, pinne ventrali poco pi\u00f9 indietro delle pettorali, bocca e denti piccoli. Il colore \u00e8 grigio-azzurro superiormente, biancastro sul ventre con striature nere. Si riconosce facilmente dagli altri Mugilidae a causa della testa larga e massiccia e della palpebra trasparente che copre l'occhio, due caratteri assolutamente tipici della specie. Le sue dimensioni massime sono di 100 cm di lunghezza per circa 4,5 kg di peso. Il peso varia da razza a razza di cefali perch\u00e9 esiste una razza di nome Mazzone che raggiunge anche gli 8 kg.\nAlimentazione.\nSi nutre di ogni tipo di invertebrato bentonico ed anche di materiale organico in decomposizione. Si alimenta sul fondo anche se \u00e8 comune incontrarlo in superficie.\nRiproduzione.\nLa maturit\u00e0 sessuale viene raggiunta nelle acque interne al 2\u00ba anno di et\u00e0 dai maschi ed al 3\u00b0 dalle femmine, seguita dal ritorno al mare. Il periodo riproduttivo va da luglio a settembre. L\u2019accoppiamento avviene in gruppi composti solitamente da 1 femmina e 3-5 maschi; le uova fecondate, direttamente nella colonna d\u2019acqua, vengono poi trasportate dalle correnti in quanto provviste di una goccia oleosa che ne facilita il galleggiamento (uova pelagiche). \nLe uova di 0,7 mm di diametro, danno vita a delle larve di 2,5 mm che crescono molto velocemente. \nPesca.\nPesce insipido e dallo scarso valore commerciale. In genere vengono usate esche come vermi, sardine spezzettate o impasti di pane, formaggio, pasta d'acciughe, bigattini, ecc. in varie proporzioni. La pesca professionale lo insidia sia con reti da posta che con nasse ed altre trappole. \u00c8 uno dei pesci che pi\u00f9 di frequente vengono pescati ed allevati nelle lagune costiere e nelle valli di pesca. Con le sue uova si prepara la bottarga di muggine."}
{"id": "1120221", "revid": "399", "url": "https://it.wikipedia.org/wiki?curid=1120221", "title": "Burcardo I, Conte di Zollern", "text": ""}
{"id": "1120231", "revid": "124869617", "url": "https://it.wikipedia.org/wiki?curid=1120231", "title": "Giustino (console 540)", "text": "Giustino era il figlio maggiore di Germano Giustino, il cugino dell'imperatore bizantino Giustiniano, e fratello del generale Giustiniano. Console per l'anno 540, segu\u00ec le orme del padre dimostrandosi un ottimo generale: combatt\u00e9 contro gli Slavi nei Balcani e contro i Sasanidi in Oriente.\nAlla morte di Giustiniano, nel 565, Giustino era \"magister militum per Illyricum\": la sua candidatura al trono era sostenuta dalla sua carriera militare, ma venne eletto imperatore Giustino II, un altro nipote di Giustiniano, il quale aveva una rete di relazioni migliore all'interno della corte bizantina. Giustino venne inviato dopo poco tempo ad Alessandria d'Egitto, dove venne assassinato per ordine di Giustino II, probabilmente per volere della di lui moglie Sofia.\nBiografia.\nGiovent\u00f9 e inizio carriera.\nGiustino nacque intorno al 525, ed era il figlio primogenito di Germano e di Passara. Suo padre Germano era cugino dell'imperatore bizantino Giustiniano I (r. 527-565) e dunque membro della dinastia giustinianea. Nel 540 fu nominato console ordinario quando era ancora molto giovane; viene raffigurato come imberbe nel suo dittico consolare, ed \u00e8 ancora definito \"giovane\" da Procopio di Cesarea nove anni dopo. A quel punto, era gi\u00e0 stato nominato \"vir illustris\" e \"comes domesticorum\". Nello stesso anno, accompagn\u00f2 suo padre in Oriente contro i Persiani Sasanidi, ma rimanendo inattivo. Nel 549, fu determinante nella scoperta della congiura ordita dal generale armeno Artabane e i suoi associati per detronizzare l'imperatore Giustiniano. I cospiratori intendevano assassinare l'imperatore Giustiniano e il generale Belisario e imporre sul trono bizantino Germano. Messo al corrente delle loro intenzioni, Giustino le rifer\u00ec al padre, che a sua volta ne mise al corrente Marcello, il Comes Excubitorum, portando all'arresto dei congiurati.\nNel 550, insieme al fratello minore Giustiniano, si un\u00ec al padre che stava partendo per una spedizione contro il Regno ostrogoto d'Italia, ma Germano mor\u00ec improvvisamente nell'autunno del 550, prima che l'esercito avesse lasciato i Balcani, dove si stava radunando. In seguito a ci\u00f2, Giustiniano e il genero di Germano, Giovanni, condussero l'esercito verso Salona (odierna Spalato in Croazia), dove l'eunuco Narsete assunse il comando verso la fine del 551. All'inizio del 551, Giustino fu inserito nell'esercito sotto il comando dell'eunuco Scolastico che ricevette il compito di respingere una incursione slava nei Balcani orientali. I Bizantini in un primo momento furono sconfitti nei pressi di Adrianopoli ma nel prosieguo delle operazioni riuscirono a conseguire una vittoria, in conseguenza della quale gli Slavi si ritirarono dai territori bizantini. All'inizio del 552, Giustino e Giustiniano furono posti al comando di una ulteriore spedizione volta a respingere una incursione slava contro la diocesi di Illirico, ma le truppe a loro disposizione erano troppo esigue per poter confrontarsi con gli invasori in campo aperto. Di conseguenza i due fratelli si dovettero accontentare di disturbarli con azioni di guerriglia. Subito dopo ricevettero l'ordine di marciare a nord per assistere i Longobardi contro i Gepidi insieme ad Arazio, Suartuas e Amalafridas, ma i Bizantini non poterono spingersi troppo a nord per la necessit\u00e0 di reprimere un tumulto religioso nella citt\u00e0 di Ulpiana.\nAlto comando in Lazica e nel Danubio.\nNel 554, una volta acquisita una certa esperienza in ambito militare, Giustino fu spedito a Oriente in Lazica per aggregarsi alle armate bizantine sotto il comando di Bessa, Buze e Martino. Il suo primo scontro con i Persiani coincise con una sconfitta. Insieme a Bessa, Giustino e alle proprie truppe era accampato nella pianura di Chytropolia, nei pressi della fortezza strategicamente importante di Telephis, che era sotto il controllo di Martino. Il generale persiano Mihr-Mihroe, tuttavia, riusc\u00ec a scacciare Martino da Telephis. Martino si ritir\u00f2 per ricongiungersi agli altri due generali a Chytropolia, ma ancora una volta l'esercito bizantino, troppo lento nel prendere posizione, fu costretto a fuggire in disordine davanti ai Persiani in avanzata, ritirandosi lungo il fiume Phasis fino all'isola fortificata di Nesos (\u039d\u03ae\u03c3\u03bf\u03c2, che significa \"isola\"). Bessa fu destituito dal grado di \"magister militum per Armeniam\" in conseguenza di questa disfatta, e gli succedette Martino con Giustino come secondo in comando. Giustino non era a conoscenza dell'intento di Martino di assassinare il loro alleato, il re lazico Gubaze II; quando apprese del misfatto, rimase scosso, ma non biasim\u00f2 Martino perch\u00e9 era convinto erroneamente che l'assassinio fosse stato commesso per ordine dell'imperatore Giustiniano.\nI Bizantini sferrarono poi un attacco alla fortezza persiana di Onoguris, ma furono costretti ad abbandonarlo dall'arrivo inaspettatamente rapido di un'armata persiana sotto il comando di Nachoragan. Nella primavera del 556, Giustino si trovava con il resto delle truppe bizantine a Nesos, quando Nakhoragan invase la Lazica occidentale, dirigendosi verso la citt\u00e0 di Fasi. I Bizantini si precipitarono in direzione della citt\u00e0, riuscendo a raggiungerla prima dell'esercito persiano e riuscendo a difenderla con successo nel corso di un assedio prolungato. In seguito a tale successo, all'inizio del 556 Giustino ritorn\u00f2 a Nesos per sorvegliarla insieme a Buze, mentre il resto dell'esercito marci\u00f2 contro i Misimiani, una trib\u00f9 che si era recentemente alleata con i Persiani e aveva ucciso il generale bizantino Soterico. L'unica attivit\u00e0 di Giustino in questo periodo fu l'invio di uno dei suoi ufficiali, Elminzur, per espugnare Rhodopolis (odierna Vartsikhe) con cavalieri. Nell'anno successivo, fu concordata una tregua generale, che fu convertita in trattato di pace nel 562.\nSubito dopo, una inchiesta imperiale relativa all'assassinio di Gubaze si concluse giungendo alla conclusione che il colpevole era Martino. In virt\u00f9 dei suoi successi militari, Martino non fu condannato a morte ma comunque destituito dal grado di \"magister militum per Armeniam\" e sostituito da Giustino nella primavera del 557. Fu in questo ruolo che verso la fine del 557 Giustino ricevette la prima ambasceria avara all'Impero bizantino. Gli Avari, che erano fuggiti dalle loro terre ancestrali nell'Asia centrale a causa dell'ascesa dei G\u00f6kt\u00fcrk, chiesero protezione imperiale e territori dove insediarsi. Giustino li sped\u00ec a Costantinopoli, dove arrivarono a dicembre. Dirottati lontano dall'Impero e verso le pianure dell'Ucraina da Giustiniano, gli Avari sconfissero un nemico dopo l'altro e alla fine raggiunsero le rive nordorientali del Danubio nel 561/562. Ivi incontrarono di nuovo Giustino, che era stato appena trasferito al comando della \"quaestura exercitus\" che aveva sotto la propria giurisdizione il \"limes\" del Basso Danubio (il cosiddetto \"Limes Moesiae\"). In quell'occasione gli Avari richiesero di essere insediati in territorio imperiale bizantino, segnatamente nella provincia di Scythia Minor, le cui difese erano state devastate da una recente invasione dei Kutriguri condotti da Zabergan. In tale circostanza Giustino ebbe un ruolo cruciale nello scoprire le intenzioni degli Avari di invadere l'Impero a prescindere dall'esito delle negoziazioni mettendone al corrente Giustiniano. Conseguentemente, l'ambasceria avara a Costantinopoli fu trattenuta mentre le difese bizantine sul Danubio furono rafforzate. Con Giustino che continuava a mantenere una attenta sorveglianza sul Danubio, gli Avari si accontentarono del sussidio annuale ricevuto da Bisanzio, e lasciarono l'Impero in pace per alcuni anni.\nEsilio e morte.\nAl momento della morte dell'imperatore Giustiniano nel 565, a causa dei suoi titoli e della reputazione di comandante, nonch\u00e9 per la prossimit\u00e0 del suo esercito alla capitale imperiale, era il principale candidato alla successione insieme a suo cugino Giustino, il \"curopalates\". Quest'ultimo, tuttavia, era gi\u00e0 presente a Costantinopoli, e poteva contare sull'appoggio del Senato bizantino e soprattutto del patriarca Giovanni Scolastico e del \"Comes Excubitorum\" Tiberio, che aveva aiutato nell'ottenere il posto. Di conseguenza Giustino fu prontamente elevato al trono lo stesso giorno della morte di Giustiniano. Secondo lo storico coevo Evagrio Scolastico, i due Giustini avevano raggiunto un accordo secondo il quale chi dei due sarebbe stato incoronato imperatore avrebbe reso l'altro la seconda persona pi\u00f9 potente dell'Impero. Quando Giustino II richiam\u00f2 suo cugino a Costantinopoli, sembrava che fosse questa la ragione. Il generale fu in un primo momento ricevuto calorosamente, ma ben presto il nuovo imperatore, accusandolo di tramare ai suoi danni, lo priv\u00f2 delle guardie del corpo e lo condann\u00f2 agli arresti domiciliari, per poi esiliarlo ad Alessandria d'Egitto; secondo una fonte dall'attendibilit\u00e0 dubbia (Teofane Confessore), Giustino fu nominato prefetto augusteo di Egitto. Ivi fu assassinato nel sonno, in quanto sospettato di aspirare al trono, e la sua testa fu portata a Costantinopoli. In realt\u00e0, era considerato una minaccia troppo grande per il nuovo imperatore affinch\u00e9 potesse essere lasciato in vita; il cronista visigoto Giovanni di Biclaro attribuisce esplicitamente l'omicidio alla moglie di Giustino II, l'imperatrice Sofia."}
{"id": "1120232", "revid": "767487", "url": "https://it.wikipedia.org/wiki?curid=1120232", "title": "R Doradus", "text": "R Doradus (chiamata anche HD 29712) \u00e8 una stella gigante rossa variabile di tipo Mira situata nella costellazione meridionale del Dorado, anche se secondo alcuni astronomi sembra appartenere alla vicina costellazione del Reticolo.\nLa sua distanza dalla Terra \u00e8 di 203 anni luce. Avendo un diametro angolare di 0,057 \u00b1 0,005 secondi d'arco, si ritiene che tale stella sia quella con la maggiore grandezza apparente vista dalla Terra (eccetto il Sole). Il diametro di R Doradus \u00e8 di 515 \u00b1 70 milioni di chilometri o 370 \u00b1 50 volte il diametro del Sole: se posizionato al centro del Sistema solare, la stella arriverebbe ad inglobare nei suoi strati pi\u00f9 esterni l'orbita di Marte.\nLa magnitudine apparente di R Doradus varia tra +4,8 e +6,6, il che la rende a malapena visibile ad occhio nudo, ma se venisse osservata nell'infrarosso sarebbe una delle stelle pi\u00f9 luminose del cielo, la sua magnitudine assoluta infatti \u00e8 solo +1,62 nella banda visibile ma nella banda K \u00e8 di -8,19. Nonostante la sua grandezza, la massa della stella \u00e8 di circa una massa solare e la sua luminosit\u00e0 totale \u00e8 6500 \u00b1 1400 volte quella solare."}
{"id": "1120237", "revid": "121837", "url": "https://it.wikipedia.org/wiki?curid=1120237", "title": "HD 29712", "text": ""}
{"id": "1120239", "revid": "1632387", "url": "https://it.wikipedia.org/wiki?curid=1120239", "title": "Episodi de I Simpson (quarta stagione)", "text": "La quarta stagione de \"I Simpson\" (serie di produzione 9F) \u00e8 andata in onda negli Stati Uniti dal 24 settembre 1992 al 13 maggio 1993.\nLa stagione comprende due episodi della serie di produzione 8F, relativa alla precedente stagione.\nIn Italia undici episodi sono stati trasmessi fra l'aprile e il giugno del 1994 su Canale 5, mentre altri nove sono andati in onda fra l'ottobre e il novembre dello stesso anno, sempre su Canale 5. L'episodio \"Un tram chiamato Marge\" \u00e8 stato trasmesso il 13 febbraio, assieme alla terza stagione; \"Grattachecca e Fichetto: il film\" \u00e8 invece andato in onda su Italia 1 per la prima volta il 22 ottobre 1997.\nDal 2 agosto 2004 \u00e8 in vendita il cofanetto della quarta stagione completa.\n\"Kampeggio Krusty\".\nCome premio per i loro risultati scolastici Bart (che in realt\u00e0 ha truccato la pagella) e Lisa ottengono il permesso di trascorrere le vacanze estive al Kampeggio Krusty. Una volta arrivati al campeggio scoprono per\u00f2 che questo \u00e8 molto diverso da come se l'erano immaginati: i bambini sono costretti a lavorare e i supervisori sono i bulli Secco, Spada e Patata.\nBart esasperato guider\u00e0 una rivolta dei ragazzi.\n\"Un tram chiamato Marge\".\nMarge annoiata dalla sua vita decide di trovarsi un hobby e si dedica alla recitazione assieme a Ned Flanders.\nDovranno portare in scena una versione musicale di \"Un tram che si chiama Desiderio\". Nel frattempo Maggie all'asilo guida una rivolta dei bambini per recuperare i ciucci che erano stati sequestrati dagli insegnanti.\n\"Homer l'eretico\".\nDopo aver passato la \"miglior domenica della sua vita\" rimanendo a casa anzich\u00e9 andare in chiesa, Homer decide di fondare una propria religione che permetta di restare in casa la domenica mattina. Marge \u00e8 preoccupata per la salvezza dell'anima di Homer e decide di chiedere aiuto a Lovejoy e a Ned Flanders per riportare la fede in suo marito, ma gli sforzi sono vani.\nHomer riacquister\u00e0 la fede solo dopo aver rischiato la vita in un incendio.\n\"Lisa la reginetta di bellezza\".\nLisa pensa di essere brutta dopo aver visto una sua caricatura; per risollevarla, Homer la iscrive a un concorso di bellezza. Inizialmente Lisa ha dei dubbi, ma poi decide di impegnarsi a fondo e grazie al supporto della sua famiglia riesce ad arrivare seconda. La vincitrice viene per\u00f2 colpita da un fulmine e toccher\u00e0 a Lisa prenderne il posto nelle occasioni ufficiali, come ad esempio essere la testimonial di una marca di sigaretta, ma Lisa non ci sta e decide di usare la sua fama per fare del bene, ma paradossalmente si crea dei nemici, tra cui il sindaco Quimby.\n\"La paura fa novanta III\".\nIn casa Simpson, in cui si tiene una festa di Halloween. I vari invitati sono tenuti a raccontare le storie pi\u00f9 paurose che conoscono e tre di esse diventeranno i segmenti dell'episodio.\n\"Grattachecca e Fichetto: il film\".\nI maestri convocano Homer e Marge per una riunione. Mentre per Lisa va tutto bene, il giudizio su Bart \u00e8 talmente negativo che Caprapall costringe Marge a scrivere pi\u00f9 volte la stessa frase alla lavagna. La maestra spiega poi ai signori Simpson che se interverranno subito Bart potrebbe diventare primo giudice della Corte suprema, in caso contrario uno spogliarellista. Homer e Marge decidono cos\u00ec di usare il pugno di ferro col figlio, ripromettendosi di punirlo ogni qual volta commetta qualcosa di sbagliato. Lisa comunica che Grattachecca e Fichetto avranno un loro film e Bart ha gi\u00e0 acquistato il biglietto per vederlo. Quando Homer incarica Bart di accudire Maggie, il ragazzo non lo fa e la neonata si mette alla guida dell'auto del padre, causando incidenti e l'evasione di alcuni detenuti dalla prigione di Springfield. Homer decide cos\u00ec di punire il figlio stracciandogli il biglietto e proibendogli di vedere il film. Il film ottiene un successo strepitoso: la TV e i compagni di scuola non parlano d'altro. Bart tenta perci\u00f2 di andare a vedere il film di nascosto, ma senza riuscirvi. Otto mesi dopo la pellicola viene tolta dalla programmazione, costringendo Bart a rassegnarsi. In una scena ambientata nel futuro Bart, divenuto primo giudice della Corte suprema, e Homer passano davanti a un cinema in cui viene proiettato il film di Grattachecca e Fichetto, e decidono di entrare a vederlo, in quanto Homer si convince che il figlio abbia ormai imparato la lezione.\n\"Marge trova lavoro\".\nPer trovare i soldi necessari alla riparazione della casa Marge trova lavoro alla centrale nucleare. Burns si innamorer\u00e0 di lei e cercher\u00e0 in ogni modo di sedurla.\nNel frattempo Bart cerca di evitare un compito fingendo di sentirsi male, ma le sue bugie si ritorceranno contro di lui.\n\"La nuova ragazza del quartiere\".\nBart si innamora della nuova babysitter Laura Powers, la figlia della nuova vicina Ruth Powers. Laura per\u00f2 \u00e8 innamorata di Secco, uno dei bulli della scuola elementare. \nBart non si perde d'animo ed elabora un piano (con successo) per dimostrare a Laura che Secco \u00e8 un vigliacco. Nel frattempo Homer fa causa al capitano Mcallister che lo ha cacciato dal suo ristorante prima che terminasse la cena, nonostante la pubblicit\u00e0 del suo locale promettesse a tutti i clienti di \"poter mangiare tutto a volont\u00e0\". Il processo arriver\u00e0 con una soluzione che soddisfer\u00e0 entrambi: il capitano ingagger\u00e0 Homer come attrazione per il suo ristorante presentandolo come un fenomeno da baraccone senza fondo, in cambio potr\u00e0 mangiare tutto il pesce che vuole a saziet\u00e0.\n\"Mr. Spazzaneve\".\nHomer distrugge entrambe le macchine e per sostituirle decide di comprare uno spazzaneve. Per pagare i debiti comincia a sgomberare le strade e in breve diventa popolare a Springfield con il nome di Mr. Spazzaneve. Purtroppo il suo amico Barney inizia a fargli concorrenza, spesso slealmente, e gli affari iniziano a peggiorare. A un certo punto Barney rimane intrappolato sotto una valanga. Homer scopre ci\u00f2 e va a salvarlo con il suo spazzaneve. Quando i due decidono di lavorare insieme, Homer sostiene che neppure Dio possa fermarli. Dio per\u00f2 manda un'ondata di caldo, che provoca lo scioglimento della neve, e lo spazzaneve di Homer viene sequestrato.\n\"La prima parola di Lisa\".\nMentre Marge tenta di insegnare a parlare a Maggie, si ritrova a rievocare con il resto della famiglia la nascita di Bart e Lisa e le loro prime parole. L'episodio \u00e8 ambientato nel 1983, con la famiglia Simpson che si trasferisce nella casa attuale. Nell'episodio viene mostrata la gelosia che Bart aveva nei confronti di Lisa e i numerosi scherzi che le faceva, come rasarle i capelli a zero, cercare di imbucarla in una cassetta postale e lasciarla davanti alla casa dei Flanders. Era talmente infuriato che aveva deciso di andarsene di casa, quando a un tratto Lisa aveva pronunciato la sua prima parola: \"Bart\", provocando commozione nel cuore del fratello, che le insegn\u00f2 anche a dire \"mamma\". Alla fine della puntata, mentre Bart e Lisa bisticciano perch\u00e9 Lisa non crede che la sua prima parola sia stata \"Bart\", Maggie viene messa a letto da Homer, che spera che non dica mai una parola perch\u00e9 pensa che i bambini prima parlano e prima rispondono male e, prima che si addormenti, dice la sua prima parola: \"pap\u00e0\".\n\"Il triplice bypass di Homer\".\nA seguito di un infarto Homer ha bisogno di un intervento di bypass, ma deve scegliere fra i servizi professionali di Hibbert e quelli economici del dottor Nick Riviera. \nAlla fine la scelta ricadr\u00e0 sul pi\u00f9 economico dott. Riviera, che grazie all'aiuto di Lisa riuscir\u00e0 a portare a termine l'operazione con successo.\n\"Marge contro la monorotaia\".\nBurns viene condannato a pagare alla citt\u00e0 per aver depositato rifiuti tossici a Springfield.\nViene indetta un'assemblea cittadina, dove Marge propone di utilizzarli per riparare la strada principale della citt\u00e0; la sua proposta viene accolta, finch\u00e9 un imbroglione di nome Lyle Lanley arriva all'assemblea proponendo di costruire una monorotaia e tutti accettano, accantonando la proposta di Marge. In breve tempo viene costruita la monorotaia e Homer viene scelto come primo conducente. Marge \u00e8 l'unica a non fidarsi di Lanley e cos\u00ec si reca in una citt\u00e0 che in precedenza aveva costruito una monorotaia e l\u00ec scopre da Sebastian Cobb, uno scienziato assunto da Lanley per costruire la monorotaia, che questi aveva utilizzato materiali scadenti che avevano provocato la distruzione del treno. Intanto viene organizzata l'inaugurazione della monorotaia e Lanley scappa via da Springfield prima che venga effettuato il primo giro del mezzo. A causa di un guasto il treno inizia a correre a velocit\u00e0 elevatissima finch\u00e9 Homer, su suggerimento di Cobb, non riesce a trovare un'ancora per fermarlo e riesce cos\u00ec a salvare i passeggeri. Intanto il volo di Lanley \u00e8 costretto a fermarsi in una citt\u00e0 dove aveva venduto una monorotaia e in aeroporto lo attende una folla inferocita, che gli presenta il conto con sonori cazzotti.\n\"La scelta di Selma\".\nDopo aver assistito all'apertura del testamento di una sua vecchia zia morta zitella, Selma decide di avere un bambino.\nPer provare cosa si prova a essere madre accompagna Bart e Lisa ai Giardini Duff, ma la vivacit\u00e0 dei due piccoli Simpson metter\u00e0 a dura prova la sua pazienza facendola rinunciare ai suoi propositi di maternit\u00e0, adottando l'iguana Giuggi lasciata in eredit\u00e0 a sua madre Jacqueline.\n\"Fratello dello stesso pianeta\".\nBart va a giocare a calcio con gli amici e a fine partita aspetta che Homer lo vada a prendere. \nMa Homer, dimenticatosi l'impegno del figlio, continua a guardare la televisione mentre fuori di casa diluvia. Quando si ricorda di Bart, corre a prenderlo e lo trova bagnato fradicio e arrabbiato nei suoi confronti. Bart, sentendosi trascurato, decide di rivolgersi al programma di recupero \"Fratelli maggiori\" che si occupa di affiancare giovani ragazzi a bambini orfani o abbandonati dal padre, dichiarando di non averne uno. Il giorno dopo Bart viene affidato a Tom, con cui stringe subito un ottimo rapporto. Nel frattempo Lisa diventa dipendente dalla linea telefonica \"Corey\", una linea a pagamento dove si sente la voce di un giovane attore; Lisa non pu\u00f2 fare a meno di chiamare, ma cos\u00ec facendo fa spendere molti soldi alla sua famiglia. Quando Homer scopre Bart con Tom decide di rivolgersi alla stessa societ\u00e0 e gli viene affidato il piccolo Pepi. Cos\u00ec Homer inizia a dedicare tutto il suo amore paterno a Pepi mentre Bart ne riceve altrettanto da Tom. Quando i quattro si incontrano al parco acquatico, Tom aggredisce Homer, credendo alla finta storia di Bart sull'abbandono che ha subito da suo padre. Ne scaturisce una violenta rissa in cui Homer ha la peggio. Alla fine, Bart decide di perdonare Homer e Tom pu\u00f2 dedicare il suo amore a Pepi che non possiede genitori. Intanto Lisa, grazie al sostegno di Marge, riesce a guarire dalla sua dipendenza.\n\"Io amo Lisa\".\nImpietosita dal fatto che Ralph Winchester non avesse ricevuto nessuna cartolina per san Valentino Lisa decide di mandargliene una. Ralph per\u00f2 si innamora di lei e Lisa non sa come dirgli che il sentimento non \u00e8 ricambiato per paura di urtare i suoi sentimenti. Esasperata dalla situazione Lisa finisce per umiliare Ralph in diretta televisiva, durante uno show di Krusty, annunciandogli che non l'ha mai amato e che gli ha mandato la cartolina solo per piet\u00e0. \nLisa si pentir\u00e0 del gesto e dopo la recita scolastica gli dar\u00e0 una cartolina dove gli chiede di restare amici.\n\"Niente birra per Homer\".\nHomer viene arrestato per guida in stato di ebbrezza e gli viene tolta la patente. Marge lo convince ad astenersi dal bere per un mese, cosa che Homer riuscir\u00e0 a fare con non poche difficolt\u00e0. Nel frattempo Bart distrugge il progetto di scienze di Lisa, che decide di vendicarsi con il progetto \"Mio fratello \u00e8 pi\u00f9 stupido di un criceto?\". Alla fine, per\u00f2, il vincitore del concorso sar\u00e0 proprio Bart.\n\"Occhio per occhio, dente per dente\".\nHomer diventa il capo del sindacato dei lavoratori della centrale nucleare grazie alle sue proteste contro la rimozione della convenzione odontoiatrica, che gli serve per pagare l'apparecchio ortodontico di Lisa.\n\"Siamo arrivati a questo: un clip show dei Simpson\".\nPer vendicarsi dei pesci d'aprile che ha subito da Homer, Bart agita all'inverosimile una lattina di birra per farla esplodere in faccia a suo padre quando la aprir\u00e0 per berla. A seguito dell'esplosione per\u00f2 Homer va in coma e davanti al suo letto la famiglia rievoca alcune avventure vissute, comparse in precedenti episodi. Alla fine Homer si risveglier\u00e0 dal coma e inizia a strozzare Bart per ci\u00f2 che gli ha causato.\n\"La facciata\".\nBart e Lisa diventano sceneggiatori di cartoni animati dietro la copertura di Abraham. Intanto Homer e Marge vanno a una riunione di liceo, ma si scopre che Homer non si \u00e8 mai diplomato perch\u00e9 non ha mai superato il corso di riparazione di scienze, cos\u00ec decide di fare la scuola serale e riesce a superare gli esami.\n\"La festa delle mazzate\".\nBart viene espulso da scuola e riceve lezioni private da Marge; si riveler\u00e0 un ottimo studente. Nel frattempo, a Springfield, fervono i preparativi per la \"Festa delle mazzate\", ricorrenza locale che prevede l'uccisione di tutti i serpenti della citt\u00e0. Bart dar\u00e0 una mano a Lisa per impedire il massacro, grazie all'aiuto inaspettato di Barry White e il preside Skinner riammette Bart a scuola colpito dalle capacit\u00e0 autodidatte del ragazzo.\n\"Marge in catene\".\nSpringfield \u00e8 colpita dall'influenza Osaka, epidemia proveniente dal Giappone che fa ammalare molti cittadini. Marge, spossata per dover badare all'intera famiglia malata, dimentica inavvertitamente di pagare una bottiglia di bourbon per il nonno facendo la spesa al Jet Market. Viene quindi arrestata e condannata a trenta giorni di carcere. Durante la sua assenza non solo la sua famiglia ma l'intera Springfield sente la sua mancanza, tanto che alla sua liberazione verr\u00e0 festeggiata come un'eroina.\n\"Lo show di Krusty viene cancellato\".\nIl successo del nuovo show per bambini con per protagonista un pupazzo di nome \"Gabbo\" mette in crisi il programma di Krusty portandolo alla chiusura. In soccorso di Krusty intervengono Bart e Lisa che organizzano uno speciale televisivo chiamando come ospiti speciali una lunga serie di celebrit\u00e0."}
{"id": "1120241", "revid": "121837", "url": "https://it.wikipedia.org/wiki?curid=1120241", "title": "The Pistol Star", "text": ""}
{"id": "1120243", "revid": "436907", "url": "https://it.wikipedia.org/wiki?curid=1120243", "title": "Keytar", "text": "La keytar \u00e8 uno strumento musicale elettronico il cui termine inglese \u00e8 formato dalla sincrasi delle parole inglesi \"keyboard\" (\"tastiera\") e \"guitar\" (\"chitarra\").\nLo strumento \u00e8 stato ideato dal chitarrista Steve Masakowsi e commercializzato nel 1980 dalla Moog con il nome di Moog Liberation. Il primo modello (#1001) fu comprato da Tom Schuman degli Spyro Gyra. Funziona come una comune tastiera ma che, invece di essere appoggiato su un piedistallo, deve essere imbracciato attorno al collo (come si fa con una chitarra), permettendo al musicista una pi\u00f9 vasta gamma di movimenti.\nLe \"keytar\" ha goduto di notevole fama negli anni ottanta a causa della moda new wave-glam metal del periodo, per poi quasi cadere nel dimenticatoio.\nCase che producevano \"keytar\" erano Moog, Roland Corporation, Yamaha, Korg e Casio, ma solo poche di esse ancora ne producono; Roland e Williams sono tra queste, anche se quello della Williams ha significative differenze dal modello classico: sono presenti anche le corde, che vengono suonate dalla mano destra, mentre i tasti (solamente un'ottava) sostituiscono quello che nella chitarra \u00e8 il manico e vengono suonati solo dalla mano sinistra.\nInoltre le nuove \"keytar\" stanno puntando ad avere potenti sintetizzatori interni, mentre in passato i modelli erano soprattutto midi, eccetto rari casi. Questi modelli midi, grazie all'avvento dei computer portatili e della musica virtuale, hanno subito un rinnovato interesse nelle \"keytar\" ed un correlato aumento dei prezzi, che solo l'avvento di nuovi modelli da parte della Roland \u00e8 riuscito a ridimensionare.\nStoria dei modelli.\nLa prima keytar fu la Moog Liberation del 1980. \u00c8 un sintetizzatore con 2 oscillatori e un singolo LFO e, per caratteristica unica, possiede un cavo che la collega ad una centralina che fornisce alimentazione e controllo CV/Gate. Sul manico possiede un filtro, modulazione, volume e un controllo del portamento. Questa keytar non vide mai un modello che la segu\u00ec.\nAll'inizio degli anni ottanta arriv\u00f2 dalla Roland Corporation una piccola tastiera, la Roland SH-101, che disponeva di attacchi per portarla a tracolla e in quel caso forniva un piccolo appoggio a forma di manico con due controlli. Questa \u00e8 per\u00f2 lontana dalla tipica forma che raggiungeranno le Keytar negli anni seguenti e appare pi\u00f9 come un interessante optional per una normale tastiera.\nAlla fine degli anni '80 giunse la prima keytar destinata ad un pubblico pi\u00f9 ampio, la Yahama SHS-10, seguita un anno pi\u00f9 tardi dalla meno fortunata Yamaha SHS-200. Questa Keytar possiede una tastiera di 32 piccoli tasti, e dispone di 25 suoni propri, mentre la successiva versione sar\u00e0 da 49 tasti e 66 suoni al quale verranno aggiunte altre funzioni.\nFu proprio in quegli anni che la Keytar giunse al suo maggior successo, e l'impossibilit\u00e0 tecnologica di ottenere tastiere con suoni propri di qualit\u00e0 entro un certo peso fece sviluppare un mercato per le Keytar mute. Giunsero quindi sul mercato la Casio Az-1, Roland Axis, la Korg Rk-100 e la serie della Lync, tutti controller midi. La Roland e la Lync continuarono la serie, ma quest'ultima scomparve e lasci\u00f2 il posto alla sola Roland ad andare avanti in questo settore. Negli anni novanta si svilupp\u00f2 infatti quella che sar\u00e0 la serie pi\u00f9 diffusa e longeva delle keytar, la serie Ax.\nLa serie Ax cominci\u00f2 con la Ax-1, la cui prima edizione era rossa ma fu seguita da una serie nera, che per\u00f2 oltre al colore non presentava altre differenze. Questo modello presenta caratteristiche molto interessanti per un controller MIDI, che la rendono ancora oggi una delle keytar pi\u00f9 diffuse. Nel 2001, presenta al mondo la Ax-7 che, a differenza del modello precedente, introduce nuove caratteristiche fa cui spiccano il controller D-Beam, un sensore di profondit\u00e0 e uno schermo. Questo modello viene prodotto esclusivamente in colore bianco.\nLa Roland continua la sua serie solo 8 anni pi\u00f9 tardi con la Ax-Synth. Questo \u00e8 un punto di svolta per la serie, che da controller MIDI passa ad avere un sintetizzatore completo, leggero e con gli stessi interessanti controlli che gi\u00e0 erano forniti nella Ax-7, ma tutto questo ad un prezzo elevato che la esclude ai semplici curiosi. Nel 2010, un anno pi\u00f9 tardi, la Roland costruisce la Ax-9, detta Lucina. Questo modello non \u00e8 un'innovazione della Ax-Synth n\u00e9 della Ax-7, ma piuttosto un modello, dalla forma nuova, che ha caratteristiche e funzioni minori rispetto alla Ax-Synth ma anche un prezzo ridotto.\nLa pubblicit\u00e0 infatti pone la Lucina come un prodotto per ragazzine e ragazzi, lasciando intravedere il target a cui questo prodotto \u00e8 mirato. Inoltre comincia a produrre anche una Ax-Synth nera, quando prima era solo bianca, condividendo i colori con la Lucina.\nAltre speciali menzioni sono per la Junost-21 (\u042e\u041d\u041e\u0421\u0422\u042c-21 in cirillico), un sintetizzatore a tracolla russo del 91, e la Zen Riffer, controller ridotto al minimo ma estremamente costoso perch\u00e9 estremamente curato nell'aspetto. Quest'ultimo \u00e8 stato reso celebre da Jordan Rudess dei Dream Theater."}
{"id": "1120244", "revid": "103415825", "url": "https://it.wikipedia.org/wiki?curid=1120244", "title": "Accademia drammatica degli infuocati", "text": "L'Accademia drammatica degli infuocati fu istituita a Firenze da don Lorenzo de' Medici nel Casino sul lungarno Corsini.\nQuando il Casino, insieme alle case di Dino Compagni, di quelle dei Minerbetti e di quelle degli Ardinghelli, fu distrutto per costruire il palazzo Corsini, l'Accademia si trasfer\u00ec nelle case degli Ughi in via del Cocomero, oggi via Ricasoli, dove fu costruito il teatro del Cocomero, poi teatro Niccolini. In questo teatro furono rappresentate tragedie e commedie classiche.\nIl motto dell'Accademia era \"a tempo infocato\" ed essa aveva come simbolo una bomba, che ancora si pu\u00f2 vedere sopra la lunetta dell'ingresso al teatro.\nL'Accademia drammatica degli infuocati pass\u00f2 poi sotto la direzione di Giovan Carlo de' Medici.\nL'Accademia degli Infuocati \u00e8 stata rifondata dall'imprenditore Maruro Pagliai in occasione della riapertura del teatro Niccolini, a fine del 2015. Lo scopo dell'associazione \u00e8 organizzare eventi culturali nel teatro."}
{"id": "1120248", "revid": "1442080", "url": "https://it.wikipedia.org/wiki?curid=1120248", "title": "Edie McClurg", "text": "\u00c8 nota per il suo tipico accento del Minnesota e per svariate apparizioni nello show televisivo statunitense \"Match Game\". Uno dei suoi dialoghi pi\u00f9 noti \u00e8 quello che intrattiene con Steve Martin in \"Un biglietto in due\".\nBiografia.\nMcClurg \u00e8 nota per uno svariato numero di ruoli, tra cui l'incompetente segretaria Grace del preside Rooney in \"Una pazza giornata di vacanza\", Lucille Tarlek in \"WKRP in Cincinnati\", la vicina di casa in \"La famiglia Hogan\" ma anche in \"Super Vicki\", l'agente di vendita auto in \"Un biglietto in due\" e Mrs. Beeker in \"Settimo cielo\".\nL'attrice inizi\u00f2 la sua carriera nel 1976 con un ruolo in \"Carrie - Lo sguardo di Satana\" di Brian De Palma ed \u00e8 stata protagonista o co-protagonista in oltre 80 pellicole e 55 episodi di serie televisive, di solito nel ruolo della donna di mezza et\u00e0 testarda e depressa.\n\u00c8 apparsa nel ruolo di una delle sorellastre nell'episodio \"Cinderella\" della serie \"Faerie Tale Theatre\" e ha doppiato in lingua originale Minny in \"Cars - Motori ruggenti\". Ha doppiato la signorina Spugnetta nella serie televisiva animata \"Gli Snorky\".\nDal 2007 doppia 'Fran lo scoiattolo' di \"Higglytown Heroes\", cartone animato trasmesso da Disney Channel e 'Mrs. Claus' in \"\". La McClurg ha fatto delle comparse come guest-star in \"Campus Ladies\".\nHa inoltre interpretato il ruolo della madre di Mallory Knox in \"Assassini nati - Natural Born Killers\" diretto da Oliver Stone.\nDoppiatrici italiane.\nDa doppiatrice \u00e8 sostituita da:"}
{"id": "1120251", "revid": "93556", "url": "https://it.wikipedia.org/wiki?curid=1120251", "title": "Gianfranco Gazzana Priaroggia (S 525)", "text": "Il \"Gianfranco Gazzana-Priaroggia\" (S 525) \u00e8 un sommergibile della Marina Militare della 4\u00aa serie della classe \"Sauro\", costituita dai sommergibili e e prende il nome del capitano di corvetta Gianfranco Gazzana Priaroggia, comandante di sommergibili e medaglia d'oro al valor militare della Seconda guerra mondiale. Consegnato alla Marina Militare il 12 aprile 1995, ha ricevuto il 4 maggio 1996 a Napoli la bandiera di combattimento, donata dal Corso \"Altair\" composto dai compagni di corso del comandante Gianfranco Gazzana Priaroggia.\nCostruzione.\nAdottando concetti e tecnologie di costruzioni innovative con apparecchiature e sistemi meccanici all'avanguardia, rispetto alle precedenti serie della classe Sauro ha maggiori dimensioni che hanno permesso una diversa utilizzazione e distribuzione degli spazi interni con notevoli miglioramenti delle capacit\u00e0 operative e delle condizioni di vita dell'equipaggio. Con particolare attenzione \u00e8 stato curato il silenziamento del mezzo ottenuto con efficaci soluzioni sui singoli apparati e rivestendo lo scafo resistente con mattonelle fonoassorbenti.\nIl \"Gazzana\" \u00e8 in servizio nel Primo Gruppo Sommergibili avente sede nella base navale di Taranto. Il sommergibile, che \u00e8 stato intensamente impiegato in attivit\u00e0 addestrativa, tra il 1999 e il 2002 \u00e8 stato sottoposto a radicali lavori che hanno interessato la piattaforma e il sistema di combattimento.\nIl nome nella storia.\nQuesto \u00e8 il secondo battello della Marina Militare intitolato a Gianfranco Gazzana Priaroggia. Il precedente battello era un sommergibile oceanico ex statunitense. Il battello costruito nel contiere Portsmouth Navy Yard di Kittery nel Maine, varato il 21 maggio 1948 ed entrato in servizio nella US Navy il successivo 1\u00ba ottobre con il nome \u00e8 stato in servizio nella Marina Militare Italiana dal 1972 al 1982, con il distintivo ottico S 502."}
{"id": "1120252", "revid": "118934745", "url": "https://it.wikipedia.org/wiki?curid=1120252", "title": "Strade provinciali della provincia di Varese", "text": "Questo \u00e8 un elenco delle strade provinciali presenti sul territorio della provincia di Varese, comprensivo di Mappa Percorso.\nSP ex SS.\nQuesto \u00e8 invece un elenco delle strade statali diventate provinciali ai sensi del decreto legislativo n. 112 del 1998 e della legge regionale n. 1 del 2000, presenti sul territorio della provincia di Varese:"}
{"id": "1120256", "revid": "124123", "url": "https://it.wikipedia.org/wiki?curid=1120256", "title": "Federico IV di Zollern", "text": "Biografia.\nFiglio di Federico III e di Sofia, Contessa di Raabs, di Norimberga.\nRicevuti dal padre i titoli di Conte di Zollern e di Burgravio di Norimberga, dopo alcuni anni di governo associato con il fratello Corrado III, nel 1205 decise di favorire quest'ultimo concedendogli il pieno diritto sul titolo e trattenendo per la propria linea quello di Conte di Zollern."}
{"id": "1120264", "revid": "124565164", "url": "https://it.wikipedia.org/wiki?curid=1120264", "title": "Impero bizantino durante la dinastia giustinianea", "text": "L'Impero Romano d'Oriente ebbe la sua prima et\u00e0 d'oro durante la dinastia giustinianea che, iniziata nel 518 con la nomina di Giustino I come imperatore, port\u00f2, durante il regno di Giustiniano I, l'impero alla sua massima espansione territoriale, riconquistando l'Esarcato d'Africa, l'Illiria, la Spagna meridionale e l'Italia. La dinastia giustinianea termin\u00f2 nel 602 con la deposizione di Maurizio e l'incoronazione di Foca.\nGiustino I, 518\u2013527.\nLa dinastia giustinianea inizi\u00f2 con l'incoronazione di Giustino I al soglio imperiale. Giustino nacque in un piccolo villaggio, Bederiana, nel 450 d.C e come molti giovani, and\u00f2 a Costantinopoli per arruolarsi nell'esercito. Durante il servizio militare grazie alle sue capacit\u00e0 fisiche divenne parte degli Excubitores, le guardie del palazzo imperiale. Combatt\u00e9 nelle guerre isauriche e persiane e venne promosso fino a diventare il comandante delle guardie imperiali, detenendo cos\u00ec una posizione di rilievo. In contemporanea venne scelto anche per ricoprire il grado di senatore. \nDopo la morte dell'imperatore Anastasio, che non aveva lasciato eredi, si crearono controversie su chi sarebbe diventato imperatore. Il senato bizantino si radun\u00f2 e per evitare il coinvolgimento e l'influenza di persone e popoli stranieri, fu costretto a scegliere rapidamente un candidato; tuttavia i senatori non si trovavano tutti d'accordo. Furono scelti diversi canditati, ma successivamente furono respinti per svariati motivi. Dopo molte discussioni, il senato scelse di nominare Giustino che accett\u00f2 e venne incoronato imperatore dal Patriarca di Costantinopoli Giovanni II il 10 luglio. \nGiustino, che proveniva da una provincia a maggioranza di lingua latina, parlava poco il greco ed era quasi completamente analfabeta. Per questi motivi scelse di circondarsi di consiglieri intelligenti, il pi\u00f9 notevole dei quali era suo nipote Giustiniano. Giustiniano \u00e8 considerato da alcuni storici, come Procopio di Cesarea, il vero detentore del potere imperiale, poich\u00e9 esercitava una grande influenza su suo zio. Per favorire il nipote, Giustino elimin\u00f2 i vari candidati al trono: due furono giustiziati e tre furono puniti con la morte o con l'esilio. \nA differenza della maggior parte degli imperatori prima di lui, che erano monofisiti, Giustino era un devoto cristiano di fede calcedoniana. I monofisiti e i calcedoniani erano al tempo in conflitto sul spiegare la relazione delle due nature di Cristo. Poich\u00e9 i precedenti imperatori avevano favorito la posizione monofisita, in diretto conflitto con gli insegnamenti del papato e dei concili ecumenico, le varie fazioni religiose si scomunicarono e diedero origine allo scisma acaciano. Giustino si adoper\u00f2, insieme al nuovo patriarca di Costantinopoli, Giovanni, a riparare immediatamente i rapporti con la Chiesa di Roma. Dopo delicati negoziati, lo scisma acaciano si concluse alla fine di marzo del 519. Dopo questa problematica religiosa, i rimanenti anni di regno di Giustino furono relativamente pacifici. \nNel 525, forse su insistenza del nipote, Giustino abrog\u00f2 una legge che proibiva ai funzionari di corte di sposare persone di classe inferiore. Ci\u00f2 permise a Giustiniano di sposare Teodora, che deteneva un'origine umile e un passato \"avventuroso\". Negli ultimi anni di regno l'impero romano d'oriente fu protagonista di diversi conflitti con il regno ostrogoto nella penisola italiana. Il re ostrogota, Teodorico il Grande, non vedeva di buon occhio l'impero e inizi\u00f2 a perseguitare la classe senatoriale romana, spingendosi fino a giustiziare un filosofo che tentava di porre fine alla persecuzione in atto. Quando Teodorico mor\u00ec nel 526, la persecuzione fin\u00ec. Anche l'impero sasanide riprese le ostilit\u00e0 con i bizantini attaccando l'iberia. La guerra non avrebbe raggiunto la sua conclusione fino al regno di Giustiniano. \nNel 527, Giustino nomin\u00f2 formalmente Giustiniano come co-imperatore per via della sua salute cagionevole. Il 1\u00ba agosto dello stesso anno Giustino mor\u00ec di un'ulcera e Giustiniano divenne imperatore effettivo. \nGiustiniano I, 527\u2013565.\nLa dinastia dimostr\u00f2 il proprio splendore durante il regno di Giustiniano I. Dopo la rivolta Nika, l'imperatore ricostru\u00ec la citt\u00e0 e riform\u00f2 la legge promulgando il \"Codice di Giustiniano\". Egli govern\u00f2 assieme alla moglie Teodora fino a quando rimase vedovo (548).\nGiustiniano si trov\u00f2 a combattere una guerra contro la Persia, riuscendo a guidare le truppe fino all'Eufrate, dove l'esercito si blocc\u00f2 e sub\u00ec una sconfitta schiacciante. Dopo questa battaglia Giustiniano negozi\u00f2 la \"Pace eterna\" in cui accettava di pagare l'impero sasanide per una cessazione delle ostilit\u00e0 a tempo indeterminato. \nDopo la cessazione delle ostilit\u00e0 con la Persia, elabor\u00f2 il suo piano per riconquistare tutto il territorio che apparteneva all'ormai caduto Impero romano d'Occidente. Al suo generale di fiducia Belisario ordin\u00f2 di riconquistare il vecchio territorio romano, partendo da quello controllato dai Vandali. \nI Vandali, che avevano mantenuto il controllo sulle coste nordafricane fin dalla caduta dell'Impero Romano d'Occidente, avevano attenuato l'allenamento militare. L'esercito infatti, pur essendo il doppio rispetto ai 15.000 uomini comandati da Belisario, era scarsamente addestrato e mal equipaggiato per affrontare l'esercito bizantino. Il re vandalo, Gelimer, tent\u00f2 di circondare i bizantini nella battaglia di Ad Decimum dove riusc\u00ec a sconfiggere Belisario, ma divent\u00f2 isterico dopo aver trovato il corpo del fratello morto. Belisario ebbe cos\u00ec modo di riorganizzare i soldati rimasti e spezz\u00f2 cos\u00ec la massa disorganizzata dei Vandali, ormai anche mal comandata. Il generale riusc\u00ec cos\u00ec a conquistare Cartagine. \nGiustiniano richiam\u00f2 Belisario a Costantinopoli per rendergli onori. Nel frattempo l'Italia era scombussolata da lotte dinastiche tra gli ostrogoti. Questa instabilit\u00e0 politica dell'Italia diedero a Giustiniano l'opportunit\u00e0 di invadere e l'imperatore scelse nuovamente Belisario come generale per la spedizione. Belisario sbarc\u00f2 in Sicilia con 7500 uomini e sull'isola incontr\u00f2 solo della resistenza simbolica. Dopo aver ristabilito l'ordine dopo un ammutinamento nel Nord, Belisario sbarc\u00f2 nell'Italia continentale trovando la stessa resistenza simbolica gi\u00e0 vista in Sicilia. Tuttavia, giunto a Napoli, dovette guidare le truppe per un assedio alla citt\u00e0 di Napoli, poich\u00e9 la guarnigione a difesa della citt\u00e0 rifiutava di arrendersi; l'assedio dur\u00f2 diversi mesi. Mentre il re ostrogoto Vitige si trovava a Ravenna, Belisario fu invitato a Roma dal papa per conquistare la citt\u00e0. Vitige radun\u00f2 perci\u00f2 un esercito enorme, alcuni resoconti parlano di 150.000 uomini, per assediare Roma. Belisario fortific\u00f2 Roma e nel 537 dovette difendere la citt\u00e0 dall'assedio dall'attacco ostrogota. Un anno e nove giorni dopo, Vitige dimostr\u00f2 la sua totale incapacit\u00e0 di re e Belisario mostr\u00f2 invece la sua genialit\u00e0 come comandante e generale. L'esercito gotico cerc\u00f2 nel 538 di assediare Rimini. In aiuto di Belisario venne mandato in Italia il generale Narsete. Dopo la distruzione di Milano nel 539 e dopo aver constatato i problemi nel comando di Narsete, Giustiniano, sollecitato da Belisario, richiam\u00f2 a Costantinopoli il generale. La guerra continu\u00f2, trasformandosi in una guerra fatta pi\u00f9 che di battaglie di assedi, ed ebbe fine solamente quando Belisario fece finta di accettare l'offerta per diventare il nuovo Imperatore romano d'Occidente. Grazie a questa falsa accettazione, Belisario riusc\u00ec a rimuovere Vitige dal comando dell'esercito ostrogoto. \nNel 540 Belisario fu richiamato dall'Italia e immediatamente inviato sul fronte persiano, per difendere l'impero dal nuovo attacco persiano. Durante questo periodo, gli Ostrogoti ripresero gran parte dell'Italia bizantina. Dopo che la guerra contro i persiani venne meno, Belisario ritorn\u00f2 in Italia per ristabilire il controllo e conquist\u00f2 anche la Spagna meridionale dopo 18 anni di guerra. \nLe guerre di riconquista volute da Giustiniano avevano riportato sotto controllo romano le ex province romane d'Italia, Betica e Africa proconsolare. Dopo la morte di Giustiniano nel 565 l'impero bizantino non avrebbe mai pi\u00f9 raggiunto una tale dimensione territoriale.\nGiustino II, 565\u2013574.\nPer via delle guerre volute da Giustiniano, le casse imperiali rimasero vuote. Il disordine finanziario indebol\u00ec l'Impero e costrinse l'imperatore Giustino II a sospendere i pagamenti agli Avari. Mentre i bizantini si difendevano da un nuovo attacco persiano, le orde longobarde sotto il re Alboino invasero l'Italia e conquistarono gran parte della penisola. Le guerre successive provocarono malattie mentali a Giustino II che sarebbe morto nel 578. \nTiberio II, 574\u2013582.\nTiberio II fu il successore di Giustino II alla morte di questi nel 578. Il suo regno di quattro anni fu segnato dalla debolezza amministrativa nel gestire un impero cos\u00ec vasto. Rinforz\u00f2 Ravenna e i suoi generali furono vittoriosi nelle battaglie contro i persiani ad oriente e contro i berberi nel nord Africa. Nel frattempo, gli slavi iniziarono le loro migrazioni verso i Balcani e la Grecia. I problemi finanziari si protrassero e Tiberio annunci\u00f2 di non essere in grado di pagare l'esercito stanziato in oriente, in guerra contro i persiani, i cui soldati minacciarono l'ammutinamento. \nDopo aver mangiato del cibo probabilmente avvelenato oppure mal preparato, Tiberio cadde gravemente malato e mor\u00ec nel 582, affidando a Maurizio la guida dell'impero.\nMaurizio, 582\u2013602.\nMaurizio fu il quinto e ultimo imperatore della dinastia giustinianea. Era originario dell'Armenia e inizi\u00f2 la sua carriera a Costantinopoli come notario. Riusc\u00ec ad ottenere il grado di segretario della guardia del corpo imperiale e nel 577 d.C. fu nominato comandante in capo dell'esercito. Dopo una dura campagna militare in Oriente nella guerra romano-persiana, fu promosso al grado di patriazio e nel 582 spos\u00f2 la figlia dell'Imperatore Tiberio e divenne suo successore al trono imperiale quando aveva quarantatr\u00e9 anni.\nIl regno di Maurizio fu segnato da costanti problemi di denaro, infatti l'impero era completamente in bancarotta. Eredit\u00f2 anche problemi militari: gli slavi continuavano le loro migrazione nei territori dell'impero, spesso utilizzando anche la violenza; i vari governi locali in Italia stavano soccombendo agli invasori longobardi; l'impero si trovava coinvolto in continue guerre contro la Persia. Proprio le guerre persiane portarono nel 588 ad un grave ed enorme ammutinamento dei soldati, che fu risolto solamente nella primavera del 589. Mentre i soldati bizantini ammutinavano, nell'impero sasanide scoppi\u00f2 una guerra civile tra le diverse fazioni e Maurizio appoggi\u00f2 il pretendete al trono Cosroe II, che risult\u00f2 il vincitore. Proprio per questo appoggio, la guerra romano-persiana termin\u00f2 nel 591. \nL'attenzione dell'imperatore poteva quindi rivolgersi ai Balcani, che, dopo un decennio di mancata difesa da parte dell'esercito, erano stati completamente devastati dagli immigrati slavi. Maurizio e i suoi generali respinse gli attacchi slavi, li espulse dall'impero e distrusse i vari accampamenti che si trovavano oltre il Danubio. I bizantini, dopo questa decisiva vittoria, riuscirono a riportare la frontiera imperiale sul Danubio, come era al tempo dell'impero romano, oltre ad ottenere il controllo su piccole zone nella Dacia meridionale. \nNonostante queste vittorie militari, Maurizio si dimostr\u00f2 un imperatore estremamente impopolare, anche a causa del fatto che l'impero era costantemente in bancarotta, ritardando o annullando perci\u00f2 i pagamenti all'esercito. Proprio l'esercito provveder\u00e0 a deporlo e a sostituirlo con Foca nel 602.\nAlbero genealogico.\n&lt;hr&gt;"}
{"id": "1120265", "revid": "33689", "url": "https://it.wikipedia.org/wiki?curid=1120265", "title": "Tony Hawk's Pro Skater", "text": ""}
{"id": "1120271", "revid": "767487", "url": "https://it.wikipedia.org/wiki?curid=1120271", "title": "Giuseppe Merci", "text": "Biografia.\nFiglio di Luigi Bartolomeo Merci e Elisabetta Lavenzi, incominci\u00f2 a calcare le scene o ad esibirsi privatamente in salotti sin da giovanissimo, raggiungendo la maturit\u00e0 artistica verso i trent'anni e facendosi conoscere ovunque in Europa.\nMago, prestigiatore, fisico e matematico, Pinetti ancorch\u00e9 contemporaneo di Cagliostro impost\u00f2 su basi fisiche e meccaniche le proprie esibizioni artistiche che presero il nome di magia bianca, per distinguersi dai trucchi dei ciarlatani che si vantavano di poteri soprannaturali a fini truffaldini.\nDopo un periodo in Svizzera, ebbe grande successo in Germania nel 1782\ndove si esibiva sotto lo pseudonimo di Jaseph Pinetti \"\"professore di matematica di Roma\".\nPinetti, grazie al suo talento, visse nella agiatezza e nel lusso e nella sua carriera egli si attribu\u00ec alcuni falsi titoli (\"Cavaliere M. Giuseppe Pinetti Wildal de Merc\u00ec, Cavaliere dell'Ordine Tedesco del Meritevole Filippo, Professore di Matematica e filosofia naturale, Pensionato della Corte di Prussia, protetto di tutta la Reale famiglia di Francia, membro dell'Accademia Reale di Scienze e Belle lettere di Bordeaux\") ma tutto ci\u00f2 fu una messa in scena per attirare clienti.\nLo sfarzo e la pompa che Merci ostentava irritarono l'allora re Federico II di Prussia che incontrandolo per le strade di Berlino a bordo di una sfarzosa carrozza, saputo che si trattava di un mago in tourn\u00e9e, gli fece intimare l'ordine di lasciare la citt\u00e0 entro 24 ore.\nOrmai famoso, questo eccentrico personaggio nel 1784 pubblic\u00f2 in francese e in inglese lo scritto \"Divertimenti fisici e vari esperimenti divertenti composti e eseguiti, sia a Parigi che in varie corti d'Europa dal signor Joseph Pinetti\".\nEbbe il suo \"alter ego\" in Henri Decremps, giurista e matematico che sempre nel 1784 pubblic\u00f2 il volume \"La magia bianca svelata o spiegazione dei sorprendenti giochi di prestigio ammirati da qualche tempo nella Capitale e nella provincia\"\".\nSuccessivamente, nel 1796 raggiunse la Russia dove ottenne riconoscimenti, fama e successo anche presso la corte dello Zar e dove, dopo alcune imprese bizzarre e fallimentari, mor\u00ec indigente."}
{"id": "1120272", "revid": "3831", "url": "https://it.wikipedia.org/wiki?curid=1120272", "title": "Ostia antica", "text": ""}
{"id": "1120273", "revid": "57872", "url": "https://it.wikipedia.org/wiki?curid=1120273", "title": "Passo del Bocco", "text": "Il passo del Bocco \u00e8 un valico posto a 956\u00a0m s.l.m. nel comune di Mezzanego, sulla strada provinciale 26bis nella citt\u00e0 metropolitana di Genova che collega Mezzanego e la frazione Giaiette di Borzonasca con l'Emilia-Romagna. Dal confine prosegue come SP3 della Provincia di Parma.\nIl confine regionale non coincide esattamente con la geografia fisica del passo, infatti, la frazione di Giaiette, pur essendo gi\u00e0 in val di Taro, fa parte del comune ligure di Borzonasca che costituisce una piccola appendice ligure in alta val Taro. Il confine regionale pi\u00f9 vicino \u00e8 pochi metri a nord del passo, infatti il crinale del monte segna il confine tra la citt\u00e0 metropolitana di Genova e la provincia di Parma (nei pressi dell'imbocco della SP 49 per Sopralacroce), nonostante ci\u00f2, transitando lungo la strada carrabile \u00e8 necessario percorrere circa 3 km nella frazione di Giaiette prima di giungere in territorio emiliano, nei pressi della frazione Santa Maria del Taro di Tornolo. La strada che attraversa il passo \u00e8 la via pi\u00f9 breve ed antica per giungere dalle colline parmensi al mar ligure, infatti le localit\u00e0 emiliane dell'alta val Taro sono ancora oggi legate culturalmente e socialmente a Chiavari e alle valli del levante ligure.\nCaratteristiche.\nDal passo \u00e8 possibile raggiungere, con la SP 26bis, Montemoggio (circa 700\u00a0m s.l.m.) e Giaiette, nel comune di Borzonasca, e Borgonovo Ligure, nel comune di Mezzanego. Dopo il confine regionale prosegue come SP 3 e si raggiunge Santa Maria del Taro, nel comune di Tornolo. Con la SP 27 \u00e8 possibile raggiungere Cassego, Scurtab\u00f2 e Varese Ligure in provincia della Spezia. Con la SP 49 \u00e8 possibile raggiungere il passo dei Ghiffi e Sopralacroce, nel comune di Borzonasca.\nEscursionismo.\nDal passo del Bocco transita l'Alta Via dei Monti Liguri.\nGiunti al passo si trova il rifugio Antonio Devoto, oggi ristorante e punto di riferimento per viaggiatori ed escursionisti. Alle spalle del rifugio, sorge un monumento al Balilla, in memoria dei combattimenti avvenuti nel XVIII secolo proprio nei pressi del passo tra le truppe austriache e gli insorti della Repubblica di Genova.\nProseguendo in direzione di Varese Ligure a poche centinaia di metri dal passo, sulla sinistra si trova il breve percorso naturalistico che porta al sottostante laghetto, mentre sulla destra si trova una strada sterrata che giunge sulle pendici del monte Zatta, dove, avvolta in una fitta foresta di faggi, sorge l'imponente edificio denominato \"colonia/collegio Devoto\". Tale costruzione di 6 piani conta ben 365 finestre, ampie stanze, saloni, terrazze, cappella, cucine e locali di servizio. L'edificio venne inaugurato nel 1933 in memoria del benefattore Antonio Devoto per ospitare centinaia di bambini; successivamente, negli anni sessanta, divenne un centro di recupero per pazienti colpiti da malattie respiratorie e tossico dipendenti. Oggi versa in stato di abbandono come alcuni edifici minori nelle vicinanze (ex ristorante, case per vacanze), oggi meta di curiosi ed appassionati di softair della zona.\nCiclismo.\nIl passo del Bocco fu teatro d'arrivo di una storica cronoscalata del Giro d'Italia 1994 vinta dall'allora Maglia rosa e futuro vincitore del Giro Evgenij Berzin. Il passo \u00e8 stato anche il luogo dove il 9 maggio 2011 \u00e8 deceduto il ciclista belga Wouter Weylandt durante la terza tappa del Giro d'Italia 2011.\nSempre in ambito sportivo \u00e8 stata una delle classiche prove speciali del Rally della Lanterna."}
{"id": "1120275", "revid": "22356", "url": "https://it.wikipedia.org/wiki?curid=1120275", "title": "Palaeolagus", "text": "Il paleolago (gen. Palaeolagus) era un lagomorfo, fossile dell'Oligocene inferiore del Nordamerica. \u00c8 una razza di coniglio estinta di 33-23 milioni di anni fa.\nQuesto piccolo animale, lungo al massimo una trentina di centimetri, rappresenta uno dei pi\u00f9 antichi lagomorfi conosciuti. D'aspetto abbastanza simile a quello di un attuale coniglio con zampe all'incirca di uguale lunghezza come in realt\u00e0 si pu\u00f2 evincere comparandolo con lo scheletro di un attuale coniglio. Probabilmente viveva in tane scavate nella terra, come molti lagomorfi attuali. Le orecchie, probabilmente, erano abbastanza lunghe, e la dentatura analoga a quella degli attuali conigli. \nUna delle specie pi\u00f9 note \u00e8 Palaeolagus haydeni."}
{"id": "1120276", "revid": "117727939", "url": "https://it.wikipedia.org/wiki?curid=1120276", "title": "Meconio", "text": "Il meconio \u00e8 il termine utilizzato per descrivere le prime feci di un neonato. Diversamente dalle feci tardive, il meconio \u00e8 costituito dal materiale ingerito dal feto durante la vita intrauterina: liquido amniotico, cellule epiteliali intestinali, muco, bile e acqua. \u00c8 sterile, inodore, di consistenza vischiosa e colorito bruno-verdastro. Normalmente, la maggior parte dei neonati a termine emette meconio nella prime 24 ore di vita. La ritardata emissione del meconio oltre le prime 48 ore di vita \u00e8 sintomo suggestivo di diverse condizioni patologiche come la fibrosi cistica, la malattia di Hirschsprung o di alcune malformazioni intestinali.\nSignificato clinico.\nEmissione intrauterina di meconio.\nNormalmente il meconio \u00e8 trattenuto nell'intestino fetale fino a dopo la nascita, ma pu\u00f2 capitare che venga emesso in utero durante il travaglio o durante il parto, donando una colorazione bruno-verdastra al liquido amniotico (liquido tinto). Il meconio emesso nel liquido amniotico potrebbe essere ingerito ed inalato dal feto. Nel secondo caso, se il meconio inalato fosse in quantit\u00e0 sufficiente, potrebbe portare ad inattivazione del surfattante polmonare, ostruzione o infezione delle vie aeree. La fuoriuscita di liquido tinto secondariamente alla rottura delle membrane, durante il travaglio, \u00e8 un riconosciuto segno di sofferenza fetale. \nAlla nascita il neonato potrebbe presentarsi non vigoroso, ipotonico, con scarsa o assente attivit\u00e0 respiratoria e bradicardico e potrebbe necessitare di una rianimazione primaria tramite bronco aspirazione del meconio dalle vie aeree. In rari casi il quadro clinico pu\u00f2 complicarsi, evolvendo in una sindrome di aspirazione di meconio, infezioni, pneumotorace ed ipertensione polmonare.&lt;br&gt;\nRitardata emissione di meconio.\nPer ritardata emissione di meconio si intende l'emissione di meconio oltre le prime 48 ore di vita di un neonato a termine. Questa condizione \u00e8 spia di una difficolt\u00e0 del meconio a progredire lungo il canale digestivo oppure di uscirne tramite lo sfintere anale.\nLe condizioni cliniche che portano ad una difficoltosa progressione del meconio (\"ileo da meconio dinamico\") possono essere dovute o ad alterazioni della peristalsi (come ad esempio la malattia di Hirschsprung), malformazioni intestinali (come ad esempio nella malrotazione intestinale), oppure ad alterazioni della composizione del meconio stesso che diventa pi\u00f9 vischioso (come ad esempio nella fibrosi cistica).\nLe condizioni cliniche che rendono difficile o impossibile la fuoriuscita del meconio sono ad esempio, l'atresia anale ed altre malformazioni intestinali."}
{"id": "1120277", "revid": "254059", "url": "https://it.wikipedia.org/wiki?curid=1120277", "title": "Corrado III di Norimberga", "text": "Biografia.\nFiglio di Federico II e di Sofia, Contessa di Raabs, di Norimberga.\nDopo aver rinunciato ufficialmente al titolo di Conte di Zollern, ottenne nel 1205 il Burgraviato di Norimberga, staccandosi dal governo associato con il fratello.\nSpos\u00f2 Cunegonda d'Asburgo dalla quale ebbe due figli che gli successero nel titolo."}
{"id": "1120278", "revid": "287204", "url": "https://it.wikipedia.org/wiki?curid=1120278", "title": "Grotta degli Olmi", "text": "La grotta degli Olmi \u00e8 situata nella Riserva naturalistica dell'Adelasia, nel comune di Cairo Montenotte, e si apre sul versante settentrionale dell'Appennino ligure del savonese ad una quota di circa 620 m s.l.m. in una posizione equidistante dalle cascine Chiappa, di Moglie d'Amore e del Rizzo.\nAccesso.\nLa grotta si raggiunge in circa un'ora di cammino percorrendo un sentiero che parte da quota 400 m s.l.m. dalla Cascina Caramellina (Rio Ferranietta, Ferrania - Savona).\nEsplorazione.\nLa cavit\u00e0, gi\u00e0 nota e parzialmente esplorata nei primi decenni del Novecento, \u00e8 stata rivisitata negli anni sessanta dal locale neo-costituito Gruppo Grotte Ferrania (poi Gruppo speleologico ferraniese) che ne ha scoperto ulteriori diramazioni laterali ed in profondit\u00e0 dove ha raggiunto il ramo attivo inferiore percorso da un torrente che risorge nella localit\u00e0 chiamata \"Acqua che bolle\" dove viene canalizzato nell'acquedotto pubblico. Durante le esplorazioni \u00e8 stata rilevata la presenza del \"Carabidae Sphodropsis Ghilianii\" spostando cos\u00ec il confine orientale pi\u00f9 avanzato di questo coleottero cavernicolo. Successivamente le esplorazioni sono riprese, specialmente a cura degli speleologi del gruppo savonese."}
{"id": "1120285", "revid": "399", "url": "https://it.wikipedia.org/wiki?curid=1120285", "title": "Corrado III, Burgravio di Norimberga", "text": ""}
{"id": "1120295", "revid": "6923", "url": "https://it.wikipedia.org/wiki?curid=1120295", "title": "Sinclairella dakotensis", "text": "La sinclairella (Sinclairella dakotensis) \u00e8 un mammifero estinto, appartenente agli apatoteri. Visse tra l'Eocene superiore e l'Oligocene inferiore (circa 37 - 30 milioni di anni fa) e i suoi resti fossili sono stati ritrovati in Nordamerica.\nDescrizione.\nNoto solo per il cranio, questo mammifero primitivo doveva avere un aspetto vagamente simile a quello di uno scoiattolo; la caratteristica pi\u00f9 rilevante della sinclairella, per\u00f2, \u00e8 data dagli enormi incisivi frontali, in particolare quelli della mascella superiore. Cresciuti a dismisura, questi grandi denti sporgevano oltre le mascelle e dovevano essere uno strumento efficacissimo per rompere gusci duri. In questo, i denti della sinclairella assomigliano a quelli dei roditori, ma sono decisamente pi\u00f9 sviluppati. Anche i denti inferiori mostrano un alto grado di sviluppo, ma senza raggiungere le dimensioni di quelli superiori. Il cranio, massiccio e compatto, doveva essere in grado di sopportare le pressioni esercitate da un morso \u201ctritatutto\u201d come quello operato dalle possenti mascelle.\nClassificazione.\nAltri animali simili alla sinclairella sono noti nei giacimenti eocenici di Europa e Nordamerica: in particolare \"Heterohyus\" del giacimento di Messel (Germania) \u00e8 conosciuto per esemplari completi magnificamente conservati, che mostrano altre specializzazioni negli arti anteriori. Forse questi animali, noti generalmente come apatemiidi (Apatemyidae), erano piccoli arboricoli dalle abitudini simili a quelle degli scoiattoli, che si nutrivano di vegetali dal guscio duro o di insetti forniti di uno spesso carapace."}
{"id": "1120304", "revid": "1793900", "url": "https://it.wikipedia.org/wiki?curid=1120304", "title": "Parco di Monza (Mariani)", "text": "Parco di Monza \u00e8 un dipinto a olio su tela e misura cm 84x111,5 eseguito nel 1888 dal pittore italiano Pompeo Mariani.\n\u00c8 conservato nei Musei Civici di Monza.\nQuesto quadro rappresentazione del Parco di Monza"}
{"id": "1120309", "revid": "2091899", "url": "https://it.wikipedia.org/wiki?curid=1120309", "title": "Personaggi di Tsubasa RESERVoir CHRoNiCLE", "text": "Questa voce raggruppa i personaggi del manga \"Tsubasa RESERVoir CHRoNiCLE\", opera delle CLAMP, e dei successivi adattamenti animati, quali il film \"Tsubasa Chronicle: la Principessa del Regno delle Gabbie per Uccelli\" e gli OAV \"Tsubasa TOKYO REVELATIONS\" e \"Tsubasa Shunraiki\".\nLa serie \u00e8 ambienta in un multiverso in cui i protagonisti viaggiano attraverso diversi mondi, incontrando spesso personaggi con lo stesso nome e lo stesso aspetto fisico, ma con una con una personalit\u00e0 e storia unica. La Principessa Tomoyo del \"Regno del Giappone\", per esempio, condivise la sua anima con Tomoyo Daidoji che vive nel \"Giappone moderno\" (la Terra attuale), con Tomoyo della \"Repubblica di Hanshin\", con Tomoyo del \"Mondo di Piffle\" e anche con la Principessa Tomoyo del \"Regno delle gabbie per uccelli\". \nProtagonisti.\nShaoran.\n \u00e8 il protagonista della serie. \u00c8 innamorato di Sakura e far\u00e0 di tutto per salvarle la vita. \u00c8 coraggioso, combattivo, altruista e molto abile nei combattimenti marziali. \nSakura.\n \u00e8 la principessa del Regno di Clow, \u00e8 innamorata di Shaoran ma non pu\u00f2 confessargli i propri sentimenti perch\u00e9 perde i propri ricordi (sotto forma di piume magiche). Shaoran parte con lei visitando vari mondi paralleli per cercare di ritrovare le sue memorie. \u00c8 la sorella di Touya, re del regno di Clow, mentre suo padre \u00e8 morto quando lei era piccola.\nKurogane.\n, il cui vero nome \u00e8 , \u00e8 un ninja del Regno del Giappone, abile spadaccino e combattente si unisce di malavoglia al gruppo con lo scopo di poter tornare nel suo mondo (da cui \u00e8 stato cacciato a causa del suo carattere sanguinario). Dona a Yuko la sua spada Ginry\u016b per poter viaggiare tra le dimensioni, ma promette di tornare a prenderla un giorno.\nFay D. Flourite.\n, il cui vero nome \u00e8 , \u00e8 un mago del regno di Celes, si unisce al gruppo per poter visitare nuovi mondi ed allontanarsi il pi\u00f9 possibile dal suo mondo. Ha creato Chii da una piuma di Sakura ed ha posto la ragazza a protezione di una vasca in cui giace il re Ashura in stato di coma. Su di lui vi sono due maledizioni: la prima lo costringe ad uccidere chiunque abbia un potere superiore al suo. \nLa seconda si realizza al suo ritorno nel regno di Celes: il mago, incapace di uccidere il re Ashura, \u00e8 costretto a chiudere i collegamenti tra il regno di Selece e qualsiasi altro regno. In realt\u00e0 il suo vero nome \u00e8 Yui ed ha preso il nome Fay dal fratello gemello, morto quando entrambi erano piccoli. I due gemelli infatti avevano enormi capacit\u00e0 magiche e per questo erano temuti da tutto il regno (compreso il re) e considerati come delle sciagure e maledizioni per il Paese. Per questo motivo furono separati e mentre uno fu posto sulla sommit\u00e0 di una torre, l'altro fu incarcerato nelle segrete del castello. Yui, affaticato dalla fame e dalla prigionia, cerc\u00f2 di salvare il fratello ma questi mor\u00ec, mentre il re divenuto folle uccise tutta la popolazione.\nA questo punto apparve un uomo (Fei Wong Reed) che promise a Yui un modo per salvare il fratello e gli annunci\u00f2 la venuta di qualcuno che lo avrebbe salvato, il re Ashura. Fei Wong Reed disse a Yui che per riportare in vita il fratello avrebbe dovuto viaggiare per lui con la principessa Sakura e Shaoran alla ricerca delle piume della ragazza.\nMokona Modoki.\n \u00e8 il nome dato a due creature create da Yuko. La versione bianca si chiama e pu\u00f2 viaggiare attraverso i mondi e comunicare con la strega. La versione nera, ha il potere di comunicare con la prima e che pu\u00f2 ricevere da questa qualsiasi dono per la Strega delle Dimensioni.\nShaoran / Tsubasa.\n, il cui vero nome \u00e8 \u00e8 il ragazzo da cui \u00e8 stato clonato Shaoran. In seguito diventa il protagonista della serie.\nSakura / Tsubasa.\n, il cuo vero nome \u00e8 \u00e8 la principessa del Regno di Clow, da cui \u00e8 stata clonata Sakura.\nMondi.\nRegno di Clow.\nIl \u00e8 il luogo in cui inizia la storia. La maggior parte dei personaggio sono ripresi da \"Card Captor Sakura\": \nRegno di Celes.\nIl \u00e8 un mondo in cui viene praticata la magia:\nRegno del Giappone.\nIl \u00e8 uno regno che ricorda molto il Giappone durante il periodo Edo:\nGiappone.\nIl Giappone designa il mondo in cui \u00e8 ambientato \"xxxHOLiC\", per cui molti personaggi di \"xxxHOLiC\" compaiono anche in \"Tsubasa\":\nRepubblica di Hanshin.\n \u00e8 un regno che somiglia molto al Giappone, sia dal punto di vista linguistico, sia geografico. Il nome \u00e8 infatti formato dal secondo ideogramma di e dal primo di . In questo mondo ogni persona ha un \"kudan\", cio\u00e8 uno spirito guida che \u00e8 capace di materializzarsi ed aiutare il possessore. Nel corso della storia, i tre ragazzi del gruppo verranno affiancati da tre \"kudan\". I personaggi che compagiono sono:\nRegno di Koryo.\nIl \u00e8 un mondo medievale. Compaiono:\nRegno di Jade.\n \nRegno di Piffle.\n \u00e8 un mondo molto tecnologico in cui compaio diversi riferimenti a \"Chobits\" e \"Angelic Layer\". In esso sono presenti:\nRegno delle gabbie per uccelli.\nIl appare solamente in \"Tsubasa Chronicle - Il film\"."}
{"id": "1120310", "revid": "254059", "url": "https://it.wikipedia.org/wiki?curid=1120310", "title": "Giovanni I di Norimberga", "text": "Figlio di Federico III e di Elisabetta di Andechs-Merania.\nNominato Burgravio di Norimberga alla morte del padre nel 1297, non si spos\u00f2 e non ebbe eredi quindi, alla sua morte, gli succedette il fratello Federico IV. "}
{"id": "1120311", "revid": "125858084", "url": "https://it.wikipedia.org/wiki?curid=1120311", "title": "Boss Hogg", "text": "Jefferson Davis Hogg \u00e8 un personaggio immaginario della serie televisiva statunitense \"The Dukes of Hazzard\", nota in Italia con il nome di Hazzard, in cui ricopre il ruolo dell'antagonista principale. \u00c8 stato interpretato da Sorrell Booke.\nE' l'avido e immorale commissario della contea di Hazzard e il capo politico della contea. Un ghiottone malvagio stereotipato, Boss Hogg indossa quasi sempre un abito tutto bianco con un cappello da cowboy bianco e fuma regolarmente sigari. Il suo omonimo \u00e8 Jefferson Davis, il Presidente degli Stati Confederati d'America. Boss Hogg \u00e8 uno dei soli tre personaggi ad apparire in ogni episodio della serie TV, gli altri sono Daisy Duke e lo zio Jesse Duke.\nDescrizione.\nBoss Hogg \u00e8 l'unico commissario della contea di Hazzard (carica elettiva un tempo diffusa negli Stati Uniti ma attualmente ammessa nel solo stato della Georgia, fra l'altro in solo otto contee per lo pi\u00f9 rurali), e quindi detiene tutti i poteri esecutivi e giudiziari della contea da lui amministrata. Essendo l'uomo pi\u00f9 ricco della contea, farebbe quasi tutto per mettere le mani su pi\u00f9 soldi, incluso eseguire molti schemi nefasti e criminali. \nHogg possiede la maggior parte delle propriet\u00e0 e delle attivit\u00e0 di Hazzard, direttamente o detenendo i mutui sulla terra. La sua brama di denaro lo spinge spesso a partecipare ad attivit\u00e0 criminali, di solito arruolando l'aiuto di soci, principalmente il suo braccio destro e complice, l'ottuso e maldestro sceriffo Rosco P. Coltrane. Insieme, i due complottano per incastrare la famiglia Duke per crimini che non commettono. Anche i vice di Rosco, Enos Strate e Cletus Hogg (cugino del boss), hanno aiutato Boss Hogg, sebbene Enos (e, in misura minore, Cletus) sono decisamente pi\u00f9 riluttanti a farlo. \n\u00c8 sposato con Lulu Coltrane, sorella dello sceriffo. Possiede una Cadillac bianca decappottabile con due corna di toro attaccate alla parte anteriore della macchina, siede sempre nei posti posteriori ed usa spesso come autista lo stesso Rosco. Ha anche un fratello gemello (sempre interpretato da Sorrell Booke) di nome Abraham Lincoln Hogg.\n\u00c8 sempre vestito di bianco con un completo corredato da cappello texano anch'esso bianco, cinturone in pelle e stivaletti a punta di pelle sempre bianchi. \u00c8 basso e molto corpulento, quando incontra delle difficolt\u00e0 e deve risolverle per concentrarsi mangia il suo cibo preferito che \u00e8 il fegato di maiale crudo.\nAvido, ingordo, immorale e interessato principalmente al suo portafoglio, Boss Hogg ha un'irrazionale antipatia per la famiglia Duke, in particolare Bo e Luke (i protagonisti della serie), da lui soprannominati \"I due Nipotastri\", cercando continuamente di incastrarli e di far loro revocare la libert\u00e0 condizionata. Tuttavia, non tollera che nessuno (nemmeno i Duke, nonostante la costante rivalit\u00e0 di Hogg con loro) venga ferito fisicamente nel processo (dimostrando che ha qualche scrupolo), rifiuta anche di avere a che fare con droghe illegali, indipendentemente dal denaro, rendendolo uno dei pochi cattivi televisivi con un tale senso di etica personale. Boss Hogg \u00e8 descritto in un'analisi come \"un cattivo inefficace, quindi divertente\".\nPossiede l'unica banca di tutta la contea, che concede prestiti a tassi esorbitanti. Oltre alla banca possiede anche numerose imprese ma il profitto maggiore lo trae dai traffici illeciti che conduce con successo; per mascherare i suoi affari illegali gode del pieno appoggio dello sceriffo della contea Rosco P. Coltrane, il quale gli fa da faccendiere e da factotum (oltre ad autista e cameriere), tutti compiti che svolge in cambio del famoso 10% del 50% del 50% dei proventi che in teoria Boss Hogg dovrebbe concedergli tutte le volte.\nIn giovent\u00f9 Boss Hogg e lo zio Jesse erano entrambi contrabbandieri e nemici-amici; si sono infatti sfidati diverse volte nella famosa \"corsa del contrabbandiere\", ossia una gara automobilistica che seguiva i sentieri tracciati dagli antichi contrabbandieri attraverso le montagne della Georgia (un revival storico della corsa del contrabbandiere viene effettuato durante la seconda stagione del telefilm (primo episodio), con Jesse e Boss Hogg che tornano a sfidarsi a distanza di 30 anni). Tra i due vi fu uno screzio circa 15 anni prima dell'et\u00e0 in cui \u00e8 ambientata la serie, proprio a causa del contrabbando, cosa che guast\u00f2 i loro rapporti; tutto ci\u00f2 si riflette sulla considerazione che Hogg ha nei confronti dei cugini Duke.\nInizialmente il personaggio \u00e8 stato creato come una nemesi corrotta e burbera per la battaglia della famiglia Duke, ma man mano che la serie si \u00e8 evoluta nella prima e nelle successive stagioni, Hogg si \u00e8 trasformato pi\u00f9 in un comico cattivo avido di denaro, pi\u00f9 intento ad arricchirsi rapidamente. Con questa evoluzione del personaggio, per la quale sono state poste le basi nel corso della prima met\u00e0 della stagione, \u00e8 arrivata l'unione pi\u00f9 stretta di Hogg e il maldestro sceriffo Rosco P. Coltrane, e quando l'abilit\u00e0 comica della coppia insieme \u00e8 diventata evidente e un elemento popolare della serie."}
{"id": "1120313", "revid": "1258", "url": "https://it.wikipedia.org/wiki?curid=1120313", "title": "Oca in pignatto", "text": ""}
{"id": "1120315", "revid": "765341", "url": "https://it.wikipedia.org/wiki?curid=1120315", "title": "Everybody Hertz", "text": "Everybody Hertz \u00e8 un album di remix del gruppo musicale francese AIR, pubblicato nel 2003.\nContiene 9 tracce del precedente album \"10000 Hz Legend\" remixate da altri artisti, pi\u00f9 un pezzo inedito."}
{"id": "1120316", "revid": "399", "url": "https://it.wikipedia.org/wiki?curid=1120316", "title": "Giovanni I, Burgravio di Norimberga", "text": ""}
{"id": "1120317", "revid": "53508", "url": "https://it.wikipedia.org/wiki?curid=1120317", "title": "Cartolina QSL", "text": "Una cartolina QSL \u00e8 una conferma scritta sia di una comunicazione bi-direzionale tra due stazioni di radioamatore o di operatore in banda cittadina (CB e PMR446), sia di una ricezione di un segnale radio emesso da una stazione radiofonica (in questo caso \u00e8 la conferma ad un rapporto d'ascolto) o televisiva.\nLe cartoline QSL possono anche confermare la ricezione di una comunicazione radio bi-direzionale da parte di un terzo operatore. Una tipica cartolina QSL presenta le stesse caratteristiche di dimensioni e materiale di una normale cartolina postale.\nIl termine \"QSL\" non \u00e8 un acronimo, ma una voce del \"codice Q\" utilizzato in telegrafia, e significa \"confermo il collegamento\". Spesso queste cartoline costituiscono oggetto di collezione da parte dei radioascoltatori e dei radioamatori.\nIl rapporto di ascolto viene normalmente corredato delle seguenti informazioni:\nDove non sia possibile per questioni organizzative la cartolina QSL cartacea, si possono usare l'email o altri servizi web, ufficiali e certificati oppure simbolici.\nNel caso di operatore in \"banda cittadina\" (CB) o PMR446, il MSE italiano non regolamenta i nominativi, perci\u00f2 pu\u00f2 essere scelto un nominativo di fantasia, costituito normalmente dal numero 1 che corrisponde a Italia, seguito dalla sigla della provincia di nascita, dalle iniziali di cognome e nome e dalle ultime due cifre della data di nascita; facoltativamente pu\u00f2 essere aggiunta una lettera o un numero che di solito \u00e8 la prima lettera dell'indirizzo email usata per i DX, ma che pu\u00f2 essere usata anche per risolvere conflitti di omonimia.\nPer esempio Rossi Mauro nato a La Spezia nel 1998 la cui e-mail eQSL \u00e8 pixie chiocciola vattelapesca punto xx, avr\u00e0 il nominativo 1+SP+RM+98+P cio\u00e8 1SPRM98P. Nel Comune di La Spezia potrebbe esserci anche Raimondi Marina nata lo stesso anno 1998 e dunque si pu\u00f2 risolvere il conflitto di omonimia cambiando la lettera facoltativa perch\u00e9 Marina ha un indirizzo email diverso. \nAlcuni CB si associano in gruppi informali o veri e propri club e in quel caso, al posto della sigla della provincia, usano la sigla del gruppo o club (di solito da 2 a 4 cifre) seguito da una sequenza di lettere e/o numeri secondo una regola interna del gruppo/club; In quel caso la sigla sar\u00e0 1+sigla club+identicativo socio e dunque il socio 234 del gruppo dei \"piccoli modulatori associati\" potrebbe essere 1PMA234.\nL'assenza di regole precise pu\u00f2 portare spesso a casi di omimia.\nVa ricordato che in Italia in \"banda cittadina\" non si possono fare DX con apparati non omologati o illegalmente potenziati."}
{"id": "1120318", "revid": "114621687", "url": "https://it.wikipedia.org/wiki?curid=1120318", "title": "Lesche", "text": "Biografia.\nSecondo la tradizione comunemente accettata nacque a Pirra sull'isola di Lesbo e oper\u00f2 attorno al 660 a.C. ( altre teorie lo inquadrano storicamente una cinquantina d'anni prima). Potrebbe anche esser nato a Mitilene, sull'isola di Lesbo, o avervi trascorso parte della sua vita e della sua carriera, dato che Proclo si riferisce a lui come \"Lesche di Mitilene\".\n\"Piccola Iliade\".\nIl suo perduto poema epico, la \"Piccola Iliade\" suddivisa in quattro libri, riprende la storia dell'Iliade di Omero e inizia con la contesa tra Odisseo e Aiace Telamonio per aggiudicarsi le armi di Achille. Si conclude secondo l'epitome di \"Proclo\" con la festa dei Troiani attorno al cavallo di legno , mentre secondo Aristotele termina con la caduta della citt\u00e0.\nAlcune antiche fonti attribuiscono invece l'opera a uno Spartano di nome Cinetone di Sparta oppure a Omero stesso."}
{"id": "1120323", "revid": "599013", "url": "https://it.wikipedia.org/wiki?curid=1120323", "title": "Qsl", "text": ""}
{"id": "1120324", "revid": "729019", "url": "https://it.wikipedia.org/wiki?curid=1120324", "title": "Germano Giustino", "text": "Intrapresa la carriera militare, Germano si dimostr\u00f2 un comandante di valore, raggiungendo i gradi di \"magister militum per Thracias\" (\"comandante in capo dell'esercito di Tracia\") e poi di \"magister militum praesentalis\" (\"generale al servizio dell'imperatore\") e fu designato come comandante della spedizione bizantina contro gli Ostrogoti. Essendosi imparentato con la linea reale Amala tramite la seconda moglie Matasunta e a causa dei risultati raggiunti nel corso della sua carriera, al momento della propria morte improvvisa, era considerato il principale candidato per la successione all'imperatore Giustiniano.\nBiografia.\nOrigini e inizio carriera.\nGermano nacque prima del 505, ed era il nipote dell'imperatore Giustino I (r. 518\u2013527) e cugino di Giustiniano I (r. 527\u2013565). Secondo quanto afferma Giordane nella sua \"Getica\", Germano discendeva dalla famiglia nobile romana degli Anicii. Non \u00e8 chiaro tuttavia in quale modo fosse imparentato a tale famiglia romana, e si potrebbe trattare di un espediente letterario per sottolinearne le nobili origini. Theodor Mommsen ipotizz\u00f2 che la madre di Germano potesse essere stata figlia di Anicia Giuliana. Nel corso del regno dell'imperatore Giustino I, suo zio, fu elevato a una posizione elevata nella corte bizantina (viene attestato come \"vir illustris\" in una lettera del 519 di Papa Ormisda a lui indirizzata), venendo infine nominato \"magister militum per Thraciae\". In questo ruolo, consegu\u00ec una vittoria netta sugli invasori Anti.\nEntro il 536, divenne console onorario e ricevette il rango di \"patricius\", oltre a ricoprire il grado militare di \"magister militum praesentalis\". Nello stesso anno, fu inviato in Nord Africa per subentrare a Salomone come comandante militare, con il compito di sedare un ammutinamento a larga scala delle truppe bizantine di stanza nella regione condotte da Stotzas. Durante il suo mandato in Africa, descritto da Procopio, consegu\u00ec un complessivo successo. Apparendo conciliante e pagando gli arretrati, riusc\u00ec a spingere una larga parte dell'esercito ammutinatosi a cessare la rivolta. Sconfisse successivamente i ribelli rimanenti sotto il comando di Stotzas nella Battaglia di Scalas Veteres combattuta nella primavera del 537 e stabilizz\u00f2 la situazione sventando una ulteriore cospirazione tra le proprie truppe e ripristinando la disciplina.\nGermano fu richiamato dall'imperatore Giustiniano nel 539, e spedito ad Antiochia nel 540 allo scoppio della Guerra lazica contro la Persia sasanide. Fu costretto dalla pesante inferiorit\u00e0 numerica nei confronti degli invasori Persiani a ritirarsi in Cilicia e non fu in grado di impedire il sacco catastrofico di Antiochia nello stesso anno. Nell'anno successivo, dal momento che Belisario assunse il comando delle operazioni sul fronte orientale, Germano fece ritorno a Costantinopoli.\nCospirazione di Artabane.\nEntro il 548 era riconosciuto come il parente dell'imperatore Giustiniano con la maggiore influenza a corte e sembrava il principale candidato a succedergli, anche se non fu mai proclamato ufficialmente suo erede al trono. Nello stesso anno, la sua posizione fu rafforzata ulteriormente dalla morte dell'imperatrice Teodora, che lo detestava profondamente. La sua influenza a corte era tanta che un complotto fu pianificato dall'insoddisfatto generale Artabane e il parente di questi, Arsace, per assassinare l'imperatore Giustiniano e sostituirlo con Germano. I cospiratori ritenevano che Germano avrebbe appoggiato i loro piani, dal momento che era recentemente entrato in contrasto con l'imperatore Giustiniano per la questione del testamento del fratello Boraide, da poco deceduto.\nI cospiratori in un primo momento comunicarono le loro intenzioni al figlio maggiore di Germano, Giustino. Questi a sua volta le rifer\u00ec al padre che di conseguenza si consult\u00f2 con il \"comes excubitorum\", Marcello. In modo da ottenere maggiori informazioni sui loro propositi, Germano incontr\u00f2 di persona i cospiratori, mentre un sottoposto fidato di Marcello, di nome Leonzio, ascoltava di nascosto la conversazione. Dopodich\u00e9 Marcello inform\u00f2 l'imperatore Giustiniano e i cospiratori vennero arrestati ma trattati con clemenza. In un primo momento anche Germano e i suoi figli furono sospettati ma vennero scagionati dalle testimonianze di Marcello e dei comandanti Costanziano e Buze.\nAlto comando e morte.\nNel frattempo, la guerra gotica in Italia contro gli Ostrogoti vedeva i Bizantini in difficolt\u00e0 contro la controffensiva del re ostrogoto Totila che aveva sottratto gran parte della penisola alle armate imperiali. Nel 549 Giustiniano decise di spedire un importante corpo di spedizione in Italia con Germano alla sua testa. Ben presto, tuttavia, cambi\u00f2 idea e nomin\u00f2 al suo posto il \"patricius\" Liberio, prima di annullare la spedizione.\nNel 550, tuttavia, Giustiniano rivalut\u00f2 le proprie scelte e nomin\u00f2 Germano come comandante supremo delle operazioni belliche in Italia: il compito del generale era quello di mettere fine alla resistenza di Totila, re dei Goti in Italia. Ponendo i propri quartieri generali a Serdica (odierna Sofia, Bulgaria), cominci\u00f2 ad allestire un esercito. Secondo Procopio, la sua fama era tale da spingere molti soldati, sia Bizantini sia barbari, a reclutarsi volontariamente. Persino una invasione slava con obiettivo Tessalonica, secondo le fonti, avrebbe cambiato direzione attaccando la Dalmazia alla notizia della sua assunzione del comando in Tracia. L'azione militare venne affiancata da una mossa propagandistica che si sperava avrebbe significativamente ridotto la resistenza oppostagli dagli Ostrogoti: Germano si spos\u00f2 per la seconda volta prendendo per moglie Matasunta, l'ex regina dei Goti, nipote (abiatica) di Teodorico il Grande e ultima erede superstite della dinastia reale degli Amali, dando inizio ad una possibile unificazione di Romani e Goti sotto un'unica dinastia e indebolendo la posizione di Totila. I resoconti coevi suggeriscono con certezza che questa mossa, combinata con le notizie dei preparativi di una imponente spedizione, ebbe effetti sui Goti in Italia nonch\u00e9 sui numerosi disertori bizantini nelle loro fila, alcuni dei quali inviarono messaggi promettendo di tornare dalla parte bizantina al suo arrivo.\nInoltre questo matrimonio, avallato dallo stesso imperatore Giustiniano, rendeva Germano erede di entrambi gli stati romano-orientale e ostrogoto. Tuttavia, due giorni prima della prevista partenza dell'esercito, all'inizio dell'autunno del 550, cadde malato e mor\u00ec. La sua morte pose fine a ogni speranza di riconciliazione tra Goti e Romani in Italia e prolung\u00f2 il conflitto di alcuni anni fino alla vittoriosa spedizione di Narsete.\nGermano viene lodato dallo storico Procopio per la sua virt\u00f9, giustizia e generosit\u00e0, nonch\u00e9 descritto come un generale e un amministratore energico e capace.\nFamiglia.\nGermano aveva un fratello di nome Boraide e forse un altro di nome Giusto. Dal suo primo matrimonio con una nobildonna di nome Passara, ebbe due figli e una figlia:\nDal suo secondo matrimonio, con Matasunta, ebbe un figlio, anch'egli di nome Germano, nato postumo (fine del 550/inizio 551). Nient'altro di certo \u00e8 noto sul figlio Germano, anche se \u00e8 stata avanzata una possibile identificazione con il \"patricius\" Germano, un senatore di grande prestigio durante il regno di Maurizio (r. 582\u2013602) la cui figlia spos\u00f2 il figlio primogenito di Maurizio, Teodosio. Michael Whitby identifica il Germano pi\u00f9 giovane con Germano, genero di Tiberio II Costantino e di Ino Anastasia."}
{"id": "1120326", "revid": "1714743", "url": "https://it.wikipedia.org/wiki?curid=1120326", "title": "Federico IV di Norimberga", "text": "Biografia.\nFiglio di Federico III e di Elena di Sassonia figlia di Alberto.\nNominato Burgravio di Norimberga alla morte del fratello Giovanni I nel 1300, ottenne anche i burgraviati di Bayreuth e di Ansbach (1331).\nSpos\u00f2 Margherita di Carinzia ed alla sua morte gli succedette il figlio primogenito Giovanni II.\nMatrimonio e figli.\nSi spos\u00f2 prima del 2 agosto 1307 con Margherita di Gorizia-Tirolo, nipote del duca Mainardo della Carinzia. I loro figli furono:"}
{"id": "1120331", "revid": "1714743", "url": "https://it.wikipedia.org/wiki?curid=1120331", "title": "Giovanni II di Norimberga", "text": "Biografia.\nFiglio di Federico IV e di Margherita di Carinzia, ottenuti i titoli di burgravio di Norimberga, Bayreuth e Ansbach alla morte del padre, gli succedette l'unico figlio, Federico V.\nMatrimonio ed eredi.\nGiovanni spos\u00f2 Elisabetta di Henneberg, figlia di Bertoldo VII (1272-1340) \"il Saggio\" del Casato di Henneberg, dalla quale ebbe cinque figli:"}
{"id": "1120333", "revid": "125938434", "url": "https://it.wikipedia.org/wiki?curid=1120333", "title": "Enrico Papa", "text": "Biografia.\nDopo gli studi liceali a Brescia si trasferisce a Parigi dove frequenta l'\u00c9cole Internationale de th\u00e9\u00e2tre Jacques Lecoq; successivamente a Roma si iscrive alla Facolt\u00e0 di Scienze politiche a La Sapienza - Universit\u00e0 di Roma; nel contempo frequenta l'Accademia nazionale d'arte drammatica (Silvio D'Amico). Debutta in teatro con Gigi Proietti e Antonio Calenda al Teatro Stabile dell'Aquila, successivamente con la regia di Orazio Costa in \"Tre sorelle\" di Cechov al Teatro delle Arti di Roma.\nLavora in teatro con Giorgio Albertazzi, Luca Ronconi, Giorgio Strehler, Orazio Costa, Antonio Calenda, Gigi Proietti, Michele Placido, Nando Gazzolo, Giancarlo Sbragia, Sergio Fantoni,Virginio Puecher, Paolo Giuranna, Sandro Sequi, Lorenzo Salveti e al cinema con Giuseppe De Santis, Vittorio Taviani, Mario Monicelli, Ruggero Deodato, Luigi Magni, Carlo Verdone, Luca Verdone, Marco Risi, Giorgio Capitani, Castellano &amp; Pipolo, Damiano Damiani, Dino Risi, Francesco Massaro, Salvatore Samperi.\nDal 1994 e 2004 \u00e8 stato docente di giornalismo televisivo presso la Scuola Rai.\nNel 2014 ha fondato il \"Centro di poesia Sant'Emiliano\" poi \"Centro italiano di poesia.\""}
{"id": "1120341", "revid": "287204", "url": "https://it.wikipedia.org/wiki?curid=1120341", "title": "Bullet (Misfits)", "text": "Bullet \u00e8 il primo EP, nonch\u00e9 la seconda pubblicazione, del gruppo punk Misfits. \u00c8 stato auto-prodotto e distribuito dalla Plan 9 Records, casa discografica di propriet\u00e0 della band, con il numero di catalogo PL1001. Registrato nel gennaio 1978 presso lo studio di registrazione C.I. Recording, \u00e8 uscito in commercio nel giugno dello stesso anno.\nLa copertina ed alcuni dei testi del disco hanno come soggetto l'omicidio di John Kennedy. L'interesse del cantante Glenn Danzig riguardo alla vita e la morte di Kennedy, nonch\u00e9 alla vedova, Jackie O, ha ispirato sia le tracce che la copertina. Quest'ultima raffigura una foto di Kennedy in una macchina decappottabile con uno schizzo rosso sangue dietro la testa.\nJerry Only e Bobby Steele, membri del gruppo, hanno dichiarato che \"We Are 138\" \u00e8 basata sul film di George Lucas del 1971, \"THX 1138\", ci\u00f2 nonostante Danzig neghi, anche se alcuni dicono che egli neghi solo per contraddire Jerry. \"Hollywood Babylon\" pare essere basata sull'omonimo libro di Kenneth Anger.\nLe tracce sono state registrate nella sessione per \"Static Age\", album che non \u00e8 stato pubblicato per oltre vent'anni."}
{"id": "1120345", "revid": "436907", "url": "https://it.wikipedia.org/wiki?curid=1120345", "title": "Vasco Extended Play", "text": "Vasco Extended Play \u00e8 il primo EP del cantautore italiano Vasco Rossi, pubblicato l'11 maggio 2007 dalla EMI.\nDescrizione.\nContiene due versioni del singolo di lancio \"Basta poco\", in precedenza acquistabile esclusivamente via internet, e il video della canzone, i cui protagonisti sono nati da disegni del figlio di Rossi, Luca Rossi Schmidt.\nIl brano \"La compagnia\" \u00e8 scritto da Mogol e Carlo Donida per Marisa Sannia e reinterpretato da Lucio Battisti nel 1976."}
{"id": "1120347", "revid": "1001457", "url": "https://it.wikipedia.org/wiki?curid=1120347", "title": "Viktor Amazaspovich Ambartsumian", "text": ""}
{"id": "1120354", "revid": "984922", "url": "https://it.wikipedia.org/wiki?curid=1120354", "title": "Ricardo Fuentes", "text": ""}
{"id": "1120362", "revid": "6340", "url": "https://it.wikipedia.org/wiki?curid=1120362", "title": "Extented play", "text": ""}
{"id": "1120365", "revid": "138197", "url": "https://it.wikipedia.org/wiki?curid=1120365", "title": "Giacomo Zabarella", "text": ""}
{"id": "1120369", "revid": "21880", "url": "https://it.wikipedia.org/wiki?curid=1120369", "title": "Staphylococcus xylosus", "text": "Lo Staphylococcus xylosus \u00e8 un batterio appartenente alla famiglia delle \"Staphylococcaceae\", genere \"Staphylococcus\", cocco disposto in gruppi irregolari, Gram positivo, a basso contenuto in G + C, fortemente alotollerante, con diametro cellulare da 0,5 a 1,5 \u00b5m, cresce in un range molto ampio di temperatura (da 8 a 45\u00a0\u00b0C), aerobio o anaerobio facoltativo, novobicina resistente, coagulasi negativo, in grado di moltiplicarsi in matrici con pH superiore a 4,5, ha forte attivit\u00e0 nitrato reduttasica, proteolitica e lipolitica. Le condizioni ottimali di crescita sono: Aw 0,98, 32\u00a0\u00b0C di temperatura e concentrazione salina di 0,4 - 0,6M.\nLa presenza di questo microrganismo \u00e8 documentata in moltissimi salami di ogni parte del mondo, e spesso \u00e8 utilizzato proprio come starter per la produzione di questi alimenti, in quanto svolge molteplici attivit\u00e0 metaboliche che si ripercuotono sulla qualit\u00e0 e sicurezza del prodotto finito."}
{"id": "1120376", "revid": "827882", "url": "https://it.wikipedia.org/wiki?curid=1120376", "title": "Feast (The Creatures)", "text": "Feast \u00e8 il primo album del duo inglese voce-batteria The Creatures, pubblicato il 20 maggio 1983.\nIl disco.\nI Creatures, gruppo formato dalla cantante e dal batterista di Siouxsie and the Banshees, Siouxsie Sioux e Budgie, erano nati nel 1981 e avevano pubblicato un EP, \"Wild Things\". Nel 1983, fra l'uscita degli album dei Banshees \"A Kiss in the Dreamhouse\" e \"Nocturne\", i Creatures registrarono e pubblicarono il loro primo album di studio completo, che raggiunse la posizione n. 17 delle classifiche britanniche. Il critico Ned Raggett l'ha descritto come \"una lussureggiante, esperienza tropicale\".\nCon il loro primo album, la band ha abbracciato l'exotica, tra cui \"onde che si infrangono sulle spiagge\", \"effetti sonori trovati dalla natura\" e canti in lingua hawaiana locale. Il duo decise di scegliere il posto dove registrare le canzoni prendendo a caso un punto su una mappa: il risultato furono lo stato americano delle Hawaii, e questa scelta si riflette in alcuni pezzi come \"Inoa'Ole\" (che significa \"Senza nome\" in lingua hawaiana), \"Gecko\", \"Festival Of Colours\" e \"A Strutting Rooster\".\"Ice House\" era ispirata a un dramma televisivo, \"Dancing on Glass\" \u00e8 basata su un musical indiano e il particolare suono che si sente \u00e8 dato da Siouxsie e Budgie che ballano con scarpe pesanti su specchi rotti. I singoli \"Miss the Girl\" (ispirato al romanzo \"Crash\" di J. G. Ballard) e \"Right Now\" (cover di una canzone di Mel Torm\u00e9) raggiunsero rispettivamente il n. 21 e il n. 14 (fu il singolo dei Creatures di maggior successo in assoluto) delle classifiche.\n\"Feast\" \u00e8 stato completamente rimasterizzato nel 1997 e ristampato come parte della raccolta \"A Bestiary Of\".\nTracce.\nTesti di Sioux, musiche dei Creatures, tranne ove indicato."}
{"id": "1120391", "revid": "78273", "url": "https://it.wikipedia.org/wiki?curid=1120391", "title": "Sigismund Graf Kollonitsch", "text": ""}
{"id": "1120393", "revid": "53588", "url": "https://it.wikipedia.org/wiki?curid=1120393", "title": "Rimostranza del 1610", "text": ""}
{"id": "1120394", "revid": "96483105", "url": "https://it.wikipedia.org/wiki?curid=1120394", "title": "Paradosso di Moore", "text": "Il paradosso di Moore \u00e8 un paradosso formulato nel 1942 da George Edward Moore che tratta dell'assurdit\u00e0 di affermare una proposizione e contemporaneamente affermare di non crederci.\nDetta \"p\" una generica proposizione, il paradosso si pu\u00f2 formulare nel seguente modo: \"p, ma io non credo che p\"; oppure: \"Io credo che p, ma non p\". Nella formulazione tipica di questo paradosso, questo si traduce in \"piove ma io non ci credo\". Come si pu\u00f2 osservare entrambe le frasi descrivono uno stato di cose possibile, e prese separatamente non contengono alcun errore logico. Tuttavia, nella loro interazione, perdono di senso ed hanno una paradossalit\u00e0 che, a detta del filosofo Ludwig Wittgenstein, \u00e8 molto prossima all'autocontraddizione perch\u00e9 affermare \"p, ma io non credo che p\", equivale a dire \"p, ma forse non p\".\nIl paradosso non si pone nel caso di una seconda o terza persona: l'affermazione \"piove ma egli non ci crede\" non ha alcuna paradossalit\u00e0. Il carattere paradossale, quindi, viene dall'affermazione in prima persona. Ci\u00f2 accade perch\u00e9, mentre in seconda o in terza persona si descrive uno stato di cose indipendente dalla prima proposizione essendo la descrizione di una credenza (il fatto che \"egli\" non creda che piove \u00e8 indipendente dal fatto che piova o meno), nel caso della prima persona ci\u00f2 non \u00e8 vero: \"io credo che p\" non \u00e8 la descrizione della mia credenza ma la sua espressione, e quindi equivale ad affermare direttamente \"p\", giungendo all'autocontradditoriet\u00e0 di affermare e negare allo stesso tempo una medesima proposizione (che va contro il principio di non contraddizione)."}
{"id": "1120395", "revid": "767487", "url": "https://it.wikipedia.org/wiki?curid=1120395", "title": "Storie di Virginia", "text": "Le Storie di Virginia sono un dipinto a tempera su tavola (86x165 cm) di Sandro Botticelli, databile al 1498 circa e conservato nell'Accademia Carrara di Bergamo. La tavola fa coppia con le \"Storie di Lucrezia\" all'Isabella Stewart Gardner Museum di Boston.\nStoria.\nI due pannelli facevano parte di una delle \"spalliere\" documentate verso il 1500 in casa Vespucci a Firenze (oggi palazzo Incontri)\nDescrizione e stile.\nLa scena ha come tema fondamentale l'onore violato, ispirato al racconto di Tito Livio: Virginia, dopo essere stata rapita da Marco Claudio (a sinistra), viene dichiarata schiava di Appio Claudio dai Decemviri (al centro). Il padre ed il marito della donna, per\u00f2, dapprima chiedono clemenza, poi, per preservare l'onore della donna, la uccidono (a destra), il che innesca la rivolta dei Romani (al centro in primo piano). Si tratta di un tema di solito destinato a ambienti privati ad uso femminile, come le camere da letto.\nLa scena \u00e8 ambientata in una grandiosa architettura, riccamente decorata come nella \"Calunnia\" (altra opera della fase tarda) e probabilmente adombra anche il tema politico della liceit\u00e0 della rivolta contro la dittatura, legato alla situazione fiorentina di quegli anni, con la cacciata di Piero il Fatuo e l'instaurarsi della Repubblica savonaroliana."}
{"id": "1120400", "revid": "2373", "url": "https://it.wikipedia.org/wiki?curid=1120400", "title": "Fiore a sei petali", "text": "Il fiore a sei petali (detto anche: \"rosa dei pastori\", \"rosa carolingia\", \"rosa celtica\", \"stella-fiore\", \"stella rosetta\", \"fiore delle Alpi\", \"stella delle Alpi\", \"sole delle Alpi\"), \u00e8 una figura geometrica avente simmetria esagonale.\nIl nome \"Fiore della vita\" del motivo geometrico in cui si possono inscrivere alcuni fiori a sei petali \u00e8 moderno, diffuso da pubblicazioni del movimento New Age e comunemente attribuito a Drunvalo Melchizedek che inizi\u00f2 a usarlo nei seminari che anticiparono la pubblicazione del suo libro \"The Ancient Secret of the Flower of Life\" (1999), ma \u00e8 un errore pensare che tutti i fiori a sei petali siano uguali. Alcuni come quelli del pavimento a mosaico della Domus dell'Ortaglia hanno un cerchio interno, a cui sono attaccati i sei petali, che li rendono diversi da altri fiori a sei petali che possono invece essere inscritti in una griglia di cerchi sovrapposti. Inoltre, anche se alcuni fiori a sei petali possono essere inscritti nel \"Fiore della vita\", esistono nei reperti archeologici romani e preromani fiori con numeri differenti di petali come quelli a otto petali del mosaico con fascia a girali di Libarna che lasciano chiaramente intendere che la griglia di cerchi sovrapposti modernamente chiamata \"Fiore della vita\" non \u00e8 l'origine prima di queste decorazioni.\nNella decorazione architettonica e plastica \u00e8 nota la presenza di questa figura simbolica in molte parti del mondo, e in area Italica sin dall'VIII secolo a.C.; successivamente ha avuto larga diffusione dal Medioevo fino ai giorni nostri.\nDiffusione.\nIl fiore a sei petali si trova rappresentato in diverse parti del mondo con differenti significati.\nSue rappresentazioni si trovano in edifici, oggetti d'arte (in legno, bronzo, vetro) e manoscritti di numerosissime culture:\nItalia.\nI rinvenimenti del simbolo del fiore a sei petali su manufatti antichi in Italia includono:\nIn tutto l'arco alpino, il fiore a sei petali \u00e8 motivo ricorrente in varie rappresentazioni decorative, intagliato su varie tipologie di oggetti in legno: collari delle pecore (\"canaure\"), scatole del formaggio (\"rescun\"), pettini, eccetera, e in pietra: sovrapporta, stipiti, e altro ancora.\n\u00c8 presente anche in Val Camonica, nell'iconografia Longobarda e in genere in tutta l'area di influenza celtoligure.\nDurante il Medioevo, questo simbolo decorativo, avr\u00e0 larga diffusione sulle architetture civili e religiose lungo tutta la fascia montana e pedemontana dell'Appennino, lungo le antiche vie Francische, pi\u00f9 o meno collegate con i diverticoli alla via Francigena, e intorno al XIII-XIV secolo lo ritroviamo, erratico, anche sulle architetture religiose dei Cavalieri del Tempio, come in San Bevignate a Perugia dove due stelle-fiore sono scolpite ai lati del portale principale della chiesa.\nLa persistenza della stella-fiore nella decorazione architettonica dei secoli successivi \u00e8 attestata in tutta l'Italia peninsulare e nelle isole. \u00c8 diffuso anche in Campania, in particolare sull'isola d'Ischia, dove \u00e8 una tipica decorazione degli architravi degli antichi edifici del centro storico di Forio con varianti poco significative e sempre secondo uno schema erratico e quasi mai facente parte di un vero e proprio stilema decorativo.\nLa stella-fiore non fa parte dei simboli dell'araldica italiana.\nSignificato simbolico.\nSecondo alcuni, \u00e8 la rappresentazione del fiore primaverile del narciso o giunchiglia. Questo fiore spunta dai pascoli alpini solo a primavera ad annunciare la buona stagione solare: per questo motivo \u00e8 diventato gi\u00e0 dalla preistoria dell'uomo simbolo di rinascita, rigenerazione, gioia e speranza. \u00c8 un simbolo direttamente collegato ai primitivi culti del sole Per questo motivo il simbolo lo troviamo spesso accompagnato alle figure del toro e del serpente. \u00c8 proprio per la sacralit\u00e0 e il valore che ha questo fiore che da millenni le popolazioni alpine vanno a raccogliere le giunchiglie. Vedasi per esempio la festa delle Giunchiglie di Logarghena nel Parco nazionale dell'Appennino Tosco-Emiliano. E sempre per questo motivo il suo profilo \u00e8 inciso nelle case e nei mobili alpini. L'ampia diffusione mondiale \u00e8 dovuta al fenomeno della internazionalizzazione dei simboli che ci arrivano dalla preistoria. Adottato poi dalla Chiesa, in epoca medievale, quale simbolo di risurrezione. Chiamato anche \"Sole delle Alpi\" appunto per l'ampia diffusione in tutto l'Arco Alpino.\nUsi moderni del simbolo.\nL'utilizzo moderno del simbolo include:\nUtilizzo politico e propriet\u00e0 del marchio.\nQuesto simbolo \u00e8 stato adottato dalla Lega Nord con la denominazione di sole delle Alpi e il suo utilizzo in quell'ambito risale agli anni novanta con Gilberto Oneto. Il partito lo ha proposto come bandiera della Padania poich\u00e9, secondo un'interpretazione politica, le sei punte potrebbero rappresentare i sei ceppi etno-linguistici presenti in Padania: i gallo-italici, i veneti, i tirolesi, i friulani, i ladini e gli occitani-arpitani.\nIl simbolo compare anche in uno stemma istituzionale: campeggia infatti (privo per\u00f2 della circonferenza di contorno) nella parte superiore dello stemma della Provincia di Lecco.\nNel 1999, la Editoriale Nord S.c.a.r.l., proprietaria del quotidiano \"La Padania\", ottiene la registrazione all'Ufficio Italiano Brevetti e Marchi della descrizione verbale del logo: \u201c\"Sole delle Alpi costituito da sei (raggi) disposti all'interno di un cerchio il cui raggio fornisce la cadenzatura dell'intera costituzione. I vertici dei sei petali intersecano i vertici di un ipotetico esagono iscritto nel cerchio\"\u201d. Nel 2001 viene registrato, sempre dalla stessa societ\u00e0, il \u201cmarchio figurativo\u201d, cio\u00e8 il simbolo vero e proprio.\nSecondo Rosanna Sapori, ex consigliere comunale leghista e giornalista di Radio Padania Libera, il marchio sarebbe oggi di propriet\u00e0 di Silvio Berlusconi, che lo avrebbe ottenuto in cambio del salvataggio del Credieuronord, banca leghista in via di fallimento, recuperata da Gianpiero Fiorani.\nSimboli affini.\nSimboli simili e con significato affine possono essere ritrovati in vari contesti eurasiatici, dall'India alla Scandinavia, via Siculi di Transilvania (vedi anche il simbolo internazionale degli Zingari o la Runa di Hagall norrena)."}
{"id": "1120401", "revid": "22643", "url": "https://it.wikipedia.org/wiki?curid=1120401", "title": "Clemens August Graf von Galen", "text": ""}
{"id": "1120403", "revid": "767487", "url": "https://it.wikipedia.org/wiki?curid=1120403", "title": "L'uomo dell'anno", "text": "L'uomo dell'anno (\"Man of the Year\") \u00e8 un film del 2006 diretto da Barry Levinson, con Robin Williams, Christopher Walken, Laura Linney, Lewis Black e Jeff Goldblum. \u00c8 uscito negli USA il 13 ottobre 2006 e in Italia l'11 maggio 2007.\nWilliams interpreta il ruolo di Tom Dobbs, conduttore di un talk show, vagamente ispirato alle figure di Jon Stewart, Bill Maher, e Stephen Colbert, che in seguito a un'inaspettata richiesta del pubblico, decide di candidarsi alla presidenza degli Stati Uniti.\nTrama.\nTom Dobbs \u00e8 un popolarissimo comico, conduttore di un talk show politico-satirico. A seguito di un commento di una spettatrice e di oltre otto milioni di e-mail, nonch\u00e9 spinto dal suo manager Jack Menken, decide di candidarsi come indipendente alla presidenza degli Stati Uniti d'America. Dopo una campagna elettorale che non prevede \"spot\" televisivi e si conclude con una sua grandiosa partecipazione al dibattito tra i candidati, riesce a prevalere sugli altri due molto pi\u00f9 accreditati avversari, il presidente uscente Kellogg (democratico) e il senatore Mills (repubblicano).\nIl voto si \u00e8 svolto in forma elettronica tramite un innovativo software sviluppato dalla societ\u00e0 Delacroy. Eleanor Green, una programmatrice dell'azienda, scopre che la vittoria di Dobbs \u00e8 dovuta a un \"bug\" del programma, che gli ha attribuito voti non suoi, e ne informa i suoi capi. Preoccupati delle ripercussioni sull'azienda, i vertici aziendali decidono di screditarle la Green, facendola passare per una psicotica tossicodipendente, pretesto per il suo licenziamento.\nEleanor riesce comunque a mettersi in contatto con Dobbs, che non nasconde una certa attrazione per la donna, e gli rivela la verit\u00e0. Dobbs ne parla con il suo manager Menken che, al di l\u00e0 dei dubbi sulla credibilit\u00e0 della programmatrice, lo esorta a non perdere la grande occasione di guidare il Paese.\nQuando la Delacroy cerca di uccidere la Green, Dobbs svela in diretta televisiva di non essere il presidente designato scelto dal popolo e di avere capito, sedendosi alla scrivania presidenziale nella Sala ovale, che la sua vocazione non \u00e8 il potere, ma sbertucciare i potenti.\nI dirigenti della Delacroy sono arrestati per frode e Kellogg \u00e8 rieletto presidente. Dobbs torna a condurre il suo talk show, pi\u00f9 popolare che mai, con al fianco Eleanor Green, produttrice e moglie, e conquista la copertina della rivista TIME come uomo dell'anno.\nProduzione.\nIl film \u00e8 stato girato a Toronto, ad Hamilton in Ontario e in parte a Washington. Inizialmente il regista Barry Levinson aveva pensato ad Howard Stern per il ruolo di Tom Dobbs. Impossibilitato a conciliare gli impegni gi\u00e0 presi con i tempi delle riprese, Stern dovette rinunciare."}
{"id": "1120404", "revid": "726373", "url": "https://it.wikipedia.org/wiki?curid=1120404", "title": "Potere esecutivo (romanzo)", "text": "Potere esecutivo \u00e8 un romanzo techno-thriller scritto nel 1996 da Tom Clancy ed \u00e8 il sequel del libro \"Debito d'onore\" scritto due anni prima dallo stesso autore con personaggio principale Jack Ryan.\nTrama.\nUn jumbo jet giapponese kamikaze ha appena distrutto il Campidoglio a Washington uccidendo il Presidente degli Stati Uniti d'America, ministri e deputati del Congresso, i membri della Corte Suprema, i capi dell'esercito, dell'aviazione e della marina. In questo scenario Jack Ryan che poco prima aveva accettato la carica di vice presidente, viene nominato capo della Casa Bianca. Jack Ryan deve anche affrontare l'Iran che ordisce con altre potenze un vasto complotto contro gli Stati Uniti d'America.\nParte di questo complotto porter\u00e0 ad un attacco biologico (con una variante del virus ebola) che colpir\u00e0 numerose citt\u00e0 americane, fra cui Chicago, dando inizio a una spaventosa epidemia. Jack Ryan sapr\u00e0 gestire queste difficolt\u00e0 e ristabilir\u00e0 l'ordine nel paese.\nTemi principali.\nTom Clancy in \"Potere esecutivo\" ci vuol comunicare che il pericolo per gli Stati Uniti d'America non viene dall'estero, ma dall'impreparazione dello stato ad affrontare il terrorismo, dalla corruzione, e dall'inettitudine della burocrazia. Il libro precorre la tecnica dell'utilizzo suicida di aerei di linea sui palazzi istituzionali americani ben cinque anni prima degli attentati dell'11 settembre 2001 e affronta, preconizzando i successivi attentati all'antrace, l'ipotesi di un attacco terroristico interno fatto con armi biologiche."}
{"id": "1120406", "revid": "116487050", "url": "https://it.wikipedia.org/wiki?curid=1120406", "title": "Ultimo miracolo e morte di san Zanobi", "text": "L'Ultimo miracolo e morte di san Zanobi \u00e8 un dipinto a tempera su tavola (66x182 cm) di Sandro Botticelli, databile al 1500-1505 circa e conservato nella Gem\u00e4ldegalerie Alte Meister di Dresda.\nDescrizione e stile.\nLa tavola decorava probabilmente una spalliera in un'abitazione privata, magari di un prelato, o la sede di una confraternita. Il soggetto \u00e8 infatti la storia di san Zanobi, vescovo di Firenze vissuto nel IV secolo. Le fonti sono la \"Vita di san Zanobi\" di Fra Clemente Mazza, pubblicata per la prima volta nel 1487. Fa parte di una serie di quattro dipinti che alcuni indicano come uno degli ultimi lavori svolti dal Botticelli.\nIn questa scena in particolare si vede a sinistra un bambino che \u00e8 stato travolto da un carro tra lo sgomento degli astanti; sua madre allora, una vedova, lo porta da Zanobi che lo fa rivivere (al centro; il miracolo \u00e8 sottinteso perch\u00e9 il santo non appare, ma un suo diacono che accompagna dentro e fuori dalla sua abitazione); sulla destra infine si vede Zanobi sul letto di morte che benedice tutti, inginocchiati attorno a lui.\nLa scena \u00e8 scandita dalle architetture, con i singoli \"atti\" che si svolgono rispettivamente in una strada cittadina, con una porta e un paesaggio lacustre sullo sfondo, nell'entrata laterale della casa di Zanobi, nell'entrata monumentale con arco di trionfo e nella stanza del santo, rappresentata come un'ariosa loggia rinascimentale. Particolarmente azzeccata \u00e8 la costruzione prospettica, con felici invenzioni come la complessa gradinata o la stanza di Zanobi.\nLa narrazione \u00e8 vivace, ben calibrata nell'interazione tra le varie scene, con alcuni brani molto espressivi enfatizzati dai gesti drammatici, come nell'incidente e nel precipitoso trasporto del fanciullo morto. I giochi di linea sono ormai antinaturalistici, soprattutto nei panneggi, uniti ai colori brillanti e al tono astratto dell'architettura ricordano esempi del primo Quattrocento fiorentino, secondo uno stile volutamente arcaizzante tipico dell'ultima produzione dell'artista. Alcuni dettagli sono di vivo realismo, come la piccola natura morta sopra la spalliera del letto di Zanobi o il passaggio di un gatto sul cornicione del primo palazzo a sinistra."}
{"id": "1120408", "revid": "228587", "url": "https://it.wikipedia.org/wiki?curid=1120408", "title": "Ferrania", "text": ""}
{"id": "1120410", "revid": "22643", "url": "https://it.wikipedia.org/wiki?curid=1120410", "title": "Franz Xaver Altgraf von Salm-Reifferscheidt-Krautheim", "text": ""}
{"id": "1120412", "revid": "287204", "url": "https://it.wikipedia.org/wiki?curid=1120412", "title": "Eugammone di Cirene", "text": "Biografia.\nEugammone viene comunemente indicato come nato a Cirene, fondata intorno al 630 a.C. da coloni dori di Tera (attuale Santorini), sicch\u00e9 andrebbe posto quantomeno alla fine del VII secolo a.C. Si ritiene, comunque, che sia vissuto intorno al 567 a.C., secondo una notizia di Eusebio.\nOpere.\nAd Eugammone viene attribuita la paternit\u00e0 del poema epico chiamato \"Telegonia\". Secondo Clemente Alessandrino rub\u00f2 il poema al leggendario poeta Museo; questa affermazione probabilmente significa che Eugammone si limit\u00f2 a scrivere una preesistente epica tradizionale.\nAd Eugammone di Cirene viene attribuita anche la paternit\u00e0 della leggenda dell'aquila dei venti che guid\u00f2 Chirone, ma i testi sono estremamente frammentari ed andati perduti."}
{"id": "1120414", "revid": "22643", "url": "https://it.wikipedia.org/wiki?curid=1120414", "title": "Karl August Graf von Reisach", "text": ""}
{"id": "1120417", "revid": "30300", "url": "https://it.wikipedia.org/wiki?curid=1120417", "title": "Pro Tour", "text": ""}
{"id": "1120418", "revid": "701660", "url": "https://it.wikipedia.org/wiki?curid=1120418", "title": "Nativit\u00e0 mistica", "text": "La Nativit\u00e0 mistica \u00e8 un dipinto a tempera su tela (108,5x75 cm) di Sandro Botticelli, datato 1501 e conservato nella National Gallery di Londra.\nStoria.\nL'opera \u00e8 l'unica firmata e datata da Botticelli; nonostante ci\u00f2 la sua storia \u00e8 piuttosto oscura. Si pensa che fosse originariamente destinata alla devozione privata di qualche famiglia nobiliare fiorentina ed \u00e8 spesso citata come ultimo capolavoro dell'artista, prima di un periodo di inattivit\u00e0 prima della morte, testimoniato anche da una lettera a Isabella d'Este del 1502. Dal punto di vista stilistico si nota una consapevole \"regressione\": la prospettiva \u00e8 sconvolta; le figure, seppure in movimento, sono rigide, innaturali e proporzionate in modo non realistico, bens\u00ec gerarchico; i colori sono violenti mentre la linea, da fluida e sinuosa che era, si fa spezzata e nervosa.\nVenne acquistata dal museo londinese nel 1848.\nDescrizione.\nIl titolo di \"Nativit\u00e0 mistica\" \u00e8 stato assegnato dalla critica moderna per sottolineare il complesso simbolismo della scena.\nLa grotta.\nIl soggetto della tela \u00e8 la nativit\u00e0 di Cristo, interpretata come un'adorazione del Bambino da parte di Maria con Giuseppe, dei pastori e dei Magi tra cori angelici. Al centro si trova la grotta della nativit\u00e0, forata sul dietro per lasciar intravedere il bosco e coperta da una tettoia di paglia retta da tronchi, con il Bambino al centro su un giaciglio coperto da un telo bianco, la giganteggiante Vergine a destra e l'adorante e meditante Giuseppe a sinistra; dietro si vedono il bue e l'asinello, simboli tradizionali di ebrei e pagani che assistettero all'evento senza prendervi parte.\nGli angeli nella met\u00e0 inferiore.\nIl resto delle figure \u00e8 disposto in maniera strettamente ritmica, generando simmetrie e andamenti che hanno la cadenza di un balletto. A sinistra un angelo vestito di rosa accompagna i tre re Magi; a destra uno vestito di bianco indica il Bambino a due pastori. Entrambi tengono in mano rami d'ulivo, simbolo di pace. In basso, ai piedi di un sentierino tra rocce scheggiate, tre gruppi mostrano l'abbraccio e il bacio di comunione tra angeli e personaggi laureati, quindi virtuosi, mentre sul terreno cinque diavoletti fuggono spaventati trafiggendosi coi loro stessi forconi e ricacciandosi nelle profondit\u00e0 attraverso le crepe del suolo: si tratta probabilmente di una visione profetica della liberazione dell'umanit\u00e0 dal male.\nGli angeli nella met\u00e0 superiore.\nSopra la tettoia tre angeli, con le vesti che ricordano i colori delle tre Virt\u00f9 teologali (da sinistra bianco per la Fede, rosso per la Carit\u00e0 e verde per la Speranza) intonano un canto reggendo un corale tra le mani. Pi\u00f9 in alto, oltre il boschetto che circonda la grotta, fatto di slanciati alberelli disposti a semicerchio, e il cielo azzurrino, si apre un fulgido brano di paradiso, su fondo oro, dove un gruppo di dodici angeli inscena un vorticoso carosello tenendosi per mano e reggendo rametti d'ulivo a cui sono appesi nastri svolazzanti e corone. Questo fantastico girotondo venne probabilmente ispirato da una reale sacra rappresentazione messa in scena da Filippo Brunelleschi in San Felice in Piazza. Si tratta di una ricreazione dell'Annunciazione, in cui dei fanciulli stavano sospesi nel vuoto, sostenuti da una struttura dorata a forma di cupola, simulando un coro angelico. Questo tipo di rappresentazione ebbe un successo tale che venne a lungo replicata per cui non \u00e8 escluso che Botticelli l'avesse potuta osservare direttamente. Il disegno conservato agli Uffizi e noto come Lunetta con tre angeli volteggianti potrebbe essere preparatorio alle tre figure di angeli cantori.\nInterpretazioni.\nL'opera combina il tema della nascita di Cristo con quello della sua seconda venuta, cio\u00e8 il ritorno sulla Terra prima del Giudizio Universale come promesso nel Libro della Rivelazione. In quell'occasione si assister\u00e0 alla completa riconciliazione tra gli uomini e Dio, come sembrano preannunciare le figure abbracciate in primo piano. Oppure le tre coppie potrebbero indicare i mezzi per vincere la presenza del male, ovvero la fratellanza e, tramite l'esempio degli angeli, la preghiera.\nSicuramente il soggetto venne ispirato dalla situazione religiosa e politica fiorentina all'alba del nuovo secolo, memore ancora dei tragici eventi che avevano visto la calata di Carlo VIII, la cacciata di Piero de' Medici dalla signoria della citt\u00e0 e la presa di potere del partito di Girolamo Savonarola. Botticelli in particolare dovette essere molto colpito dalla figura del frate ferrarese, e in tutte le sue opere dell'ultima fase, dagli anni ottanta in poi, si assiste a un ripiegamento verso forme sempre pi\u00f9 drammaticamente religiose, ricche di significati escatologici e caratterizzate da convenzioni stilistiche volutamente arcaizzanti, che lasciarono sostanzialmente isolato l'artista nel panorama artistico dell'epoca.\nIl \"pathos\" che si respira nel quadro \u00e8 eloquente e ricorda il canto del partito savonaroliano \"Al vaglio, al vaglio, venite tutti quanti e con amari pianti\". Non mancano per\u00f2 elementi della cultura umanistica, come la scritta in greco che corre lungo l'estremit\u00e0 superiore della tavola, che riporta la data e alcuni riferimenti alle condizioni dell'Italia in quel frangente, che vengono definite \"torbide\". Per molti studiosi l'iscrizione sarebbe un riferimento indiretto al Savonarola e all'avverarsi delle sue profezie catastrofiche.\nStile.\nLa tela \u00e8 caratterizzata da colori squillanti ripetuti ritmicamente (come nelle vesti alternate degli angeli) e da una disposizione estremamente libera delle figure, ormai lontana dalla rigida geometria prospettica della cultura fiorentina del primo Quattrocento. Numerosi sono gli elementi arcaizzanti, a partire dal fondo oro, per proseguire con le proporzioni gerarchiche, che rimpiccioliscono gli angeli rispetto alla Sacra Famiglia, fino alla presenza dei cartigli legati ai rami d'ulivo.\nLo spazio invece appare notevolmente dilatato, grazie allo stratagemma di aprire un varco nella grotta e di disporre i personaggi su pi\u00f9 piani, che aumenta il senso di profondit\u00e0. Se forti sono le simmetrie e i ritmi di fondo, nel dettaglio gli atteggiamenti dei personaggi sono i pi\u00f9 vari e creano un dinamismo che non manca mai nelle opere dell'artista. Forte \u00e8 la componente visionaria, che contraddice per\u00f2 proprio questa attitudine a forme conservatrici, dal cui contrasto scaturisce la particolarit\u00e0 del dipinto.\nSimbologie.\nIl cerchio degli angeli rappresenta la danza della vita, simbolo di fecondit\u00e0 e rigenerazione spirituale. Il motivo della caverna \u00e8 strettamente correlato alla missione terrena di Cristo, il Salvatore delle anime dei giusti. Alla vista del Redentore i demoni fuggono dalla superficie terrestre per rifugiarsi nell'oscurit\u00e0 degli Inferi. In basso, il ramoscello di olivo e l'abbraccio degli angeli simboleggiano la pace universale, che si diffonder\u00e0 sulla terra dopo la venuta del Salvatore."}
{"id": "1120420", "revid": "1372005", "url": "https://it.wikipedia.org/wiki?curid=1120420", "title": "Emilio Papiniano", "text": "Biografia.\nSuo compagno di scuola fu l'imperatore Settimio Severo, di cui influenz\u00f2 la politica nel campo del diritto; ricopr\u00ec importanti magistrature, fra cui la prefettura del pretorio, prima dignit\u00e0 dopo quella del principe, e l'imperatore morendo gli raccomand\u00f2 i suoi figli Caracalla e Geta.\nCaracalla, avendo ucciso suo fratello Geta per regnare solo, ordin\u00f2 a Papiniano di comporre un discorso onde scusare il fratricidio presso il Senato romano. Papiniano rifiut\u00f2 e rispose che era cosa assai pi\u00f9 facile commettere un parricidio che scusarlo, e che era un secondo parricidio l'accusare un innocente ucciso. Caracalla sdegnato lo fece decapitare nell'anno 213.\nSan Girolamo d\u00e0 a Papiniano la stessa autorit\u00e0 nel diritto civile che ha san Paolo nel sacro.\nLa sua vasta produzione (trentasette libri di \"Quaestiones\", diciannove libri di \"Responsa\") condizion\u00f2 profondamente la giurisprudenza e le legislazioni successive, anche quelle che si diedero i Germani dopo la caduta dell'autorit\u00e0 romana in occidente.\nCitato nei libri dei \"Digesta\" redatti dai funzionari di Giustiniano nel famoso \"Corpus\". \nTeodosio II nel suo \"Codex\" del 438 accoglie nel I libro, titolo IV (\"De responsis prudentium\") la cosiddetta \"legge delle citazioni\" (che costituiva la seconda parte dell\"'oratio in senatu habita\" da Valentiniano III nel 426) attribuendo efficacia legale agli scritti di Papiniano, Paolo, Ulpiano, Modestino e Gaio e prevedendo che se la maggioranza degli autori fosse stata in disaccordo avrebbe prevalso il punto di vista di Papiniano, che non per nulla sar\u00e0 ricordato da Giustiniano come \"sublime, di tutti il pi\u00f9 eccellente\"."}
{"id": "1120423", "revid": "767487", "url": "https://it.wikipedia.org/wiki?curid=1120423", "title": "Concorde Affaire '79", "text": "Concorde Affaire '79 \u00e8 un film del 1979, diretto da Ruggero Deodato che si firm\u00f2 con lo pseudonimo Roger Deodato.\nUscito l'anno prima del controverso \"Cannibal Holocaust\", \"Concorde Affaire '79\" era nato con ambizioni alte ed un cast internazionale, ma ebbe comunque un costo molto basso.\nPu\u00f2 essere considerato come una versione italiana delle celebre saga cinematografica hollywoodiana di \"Airport\" (comprendente quattro film girati tra il 1970 ed il 1980).\nTrama.\nUn volo di collaudo di un Concorde che parte da Londra diretto a Caracas precipita in mare, vicino alle Antille. Un giornalista sospetta subito di un sabotaggio, e va alla ricerca di una hostess superstite, per avere maggiori informazioni. Alla fine scopre che una multinazionale vuole screditare il nuovo modello di jet.\nProduzione.\nVenne realizzato in Martinica, a New York, Londra, Roma e Parigi.\nAccoglienza.\nDistribuito nel circuito cinematografico italiano il 23 marzo 1979, la pellicola ebbe un certo successo commerciale, seppur non straordinario, in virt\u00f9 dei bassi costi di realizzazione: fu il 96\u00ba miglior incasso della stagione cinematografica 1978-1979."}
{"id": "1120424", "revid": "111509730", "url": "https://it.wikipedia.org/wiki?curid=1120424", "title": "Regate ad Argenteuil", "text": "Regate ad Argenteuil \u00e8 un dipinto a olio su tela (48x75\u00a0cm) realizzato nel 1872 dal pittore francese Claude Monet. \u00c8 custodito nel Mus\u00e9e d'Orsay di Parigi, che ne \u00e8 in possesso dal 1986.\nDescrizione.\nNel 1871 Monet si trasfer\u00ec ad Argenteuil, dove si ritrov\u00f2 insieme ad altri pittori impressionisti, quali Pierre-Auguste Renoir, Alfred Sisley e Camille Pissarro. Sempre secondo lo stile dell'osservazione dal vero e della pittura \"en plein air\", Monet raffigura una regata velica sulla Senna, nei pressi del paese. Il pittore elimina il colore nero, (sar\u00e0 una caratteristica peculiare del suo stile) e restituisce una luminosa visione delle barche accostando tratti orizzontali di colore puro. Questa tecnica \u00e8 ancor pi\u00f9 evidente nei riflessi che si producono sull'acqua, dove vibranti si stagliano le forme delle vele, della riva verdeggiante e delle case.\nCollegamenti esterni.\n Mus\u00e9e d'Orsay \u2013 sito ufficiale"}
{"id": "1120427", "revid": "22643", "url": "https://it.wikipedia.org/wiki?curid=1120427", "title": "Karl Kajetan Graf von Gaisruck", "text": ""}
{"id": "1120429", "revid": "767487", "url": "https://it.wikipedia.org/wiki?curid=1120429", "title": "Il bacino di Argenteuil", "text": "Il bacino di Argenteuil \u00e8 un dipinto a olio su tela (60x80,50\u00a0cm) realizzato nel 1872 circa dal pittore francese Claude Monet. \u00c8 conservato nel Mus\u00e9e d'Orsay di Parigi.\nNel 1871 Monet si trasfer\u00ec ad Argenteuil."}
{"id": "1120430", "revid": "838137", "url": "https://it.wikipedia.org/wiki?curid=1120430", "title": "Kravany", "text": "Kravany pu\u00f2 riferirsi a diversi toponimi della Slovacchia:"}
{"id": "1120431", "revid": "77358", "url": "https://it.wikipedia.org/wiki?curid=1120431", "title": "Konrad Graf von Preysing Lichtenegg-Moos", "text": ""}
{"id": "1120433", "revid": "33689", "url": "https://it.wikipedia.org/wiki?curid=1120433", "title": "Play Cable", "text": ""}
{"id": "1120435", "revid": "287204", "url": "https://it.wikipedia.org/wiki?curid=1120435", "title": "G\u00f3rniczy Klub Sportowy Be\u0142chat\u00f3w", "text": "Il G\u00f3rniczy Klub Sportowy Be\u0142chat\u00f3w, meglio noto come GKS Be\u0142chat\u00f3w, \u00e8 una societ\u00e0 calcistica polacca con sede nella citt\u00e0 di Be\u0142chat\u00f3w. Milita nella I liga, la seconda serie del campionato polacco di calcio.\nStoria.\nIl GKS Be\u0142chat\u00f3w entr\u00f2 nella quarta divisione polacca nel 1977, anno della fondazione del club, e guadagn\u00f2 la promozione nella terza divisione dopo quattro anni, nella stagione 1981-1982. Dopo altri sette anni il club sal\u00ec in seconda divisione (stagione 1986-1987), prima di conquistare un posto nella massima divisione polacca nel 1992. Dopo un altro periodo in seconda divisione, la squadra torn\u00f2 in prima serie al termine della stagione agonistica 2004-2005.\nNella massima serie polacca la squadra ha chiuso la stagione 2005-2006 al 10\u00ba posto, con 37 punti, mentre ha chiuso quella 2006-2007 al secondo posto, guadagnandosi l'accesso alla Coppa UEFA."}
{"id": "1120437", "revid": "483325", "url": "https://it.wikipedia.org/wiki?curid=1120437", "title": "I papaveri", "text": "I papaveri (\"Les Coquelicots\") \u00e8 un dipinto del pittore francese Claude Monet, realizzato nel 1873 e conservato al Mus\u00e9e d'Orsay di Parigi.\nDescrizione.\nLa datazione dell'opera \u00e8 ascrivibile al 1873, anno in cui Monet si trasfer\u00ec ad Argenteuil, borgo sulle rive della Senna destinato a diventare per via della sua ricchezza di paesaggi luminosi il laboratorio all'aperto preferito degli impressionisti. Esposta per la prima nel 1874, in occasione della prima mostra impressionista svoltasi nei locali del fotografo Nadar, la tela \u00e8 oggi una delle pi\u00f9 celebri di Monet e dell'Impressionismo in generale.\nQuest'opera evoca la grazia campestre di una passeggiata in mezzo ai campi dell'\u00cele-de-France sotto il sole sudato di un pomeriggio estivo. Monet utilizza il rosso intenso e sfavillante dei papaveri, con cui punteggia a tratti il prato, per innalzare la brillantezza complessiva della gamma cromatica, ravvivata anche dal verde azzurrato che tinge i ciuffi d'erba accarezzati dal vento. Immerse nella costellazione di papaveri, sulla sommit\u00e0 della collina, troviamo poi due figure, mentre in basso vi sono Camille - moglie dell'artista - e il figliolo Jean che si avvicinano verso lo spettatore, creando un senso di movimento lungo il sentiero in discesa. L'effetto globale del dipinto, d'altronde, si avvale dalla spazialit\u00e0 immensa del campo, la quale \u00e8 solo apparente (essendo quello composto da zone tonali piatte) e dall'assoluta inconsistenza delle pennellate, finalizzate a restituire l\"'impressione\" pura dei papaveri (descritti, non a caso, da picchettature di enorme formato) e ad evocare vibranti effetti di luminosit\u00e0 cromatica.\nLa ritmica colorata intessuta dai papaveri, poi, si diluisce armoniosamente con le altre zone percettive dell'opera. L'intonazione generale \u00e8 molto delicata, grazie soprattutto alla pittura a olio su tela che dona al quadro morbidezza e delicatezza facendone risaltare i colori a pastello tenui e delicati. Nell'opera, poi, non vi \u00e8 alcuna traccia di disegno preparatorio e dunque il colore \u00e8 depositato direttamente sulla tela, con pennellate rapide e veloci: ci\u00f2 malgrado l'intera composizione poggia su una massiccia strutturazione obliqua, delineata come gi\u00e0 detto dalle figure discendenti dalla collina, e dalla direttrice orizzontale sullo sfondo che, seguendo la cortina di alberi, divide la parte inferiore dell'opera, in cui spiccano cromature pi\u00f9 intense del campo di papaveri, da quella superiore, dove si espande un cielo quasi completamente velato da grandi nuvole bianche sfilacciate dalla brezza leggera."}
{"id": "1120440", "revid": "767487", "url": "https://it.wikipedia.org/wiki?curid=1120440", "title": "Riposo sotto i lill\u00e0", "text": "Riposo sotto i lill\u00e0 \u00e8 un dipinto a olio su tela (50x65\u00a0cm) realizzato nel 1873 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIl \"pendant\" di questo quadro \u00e8 \"Lill\u00e0 al sole\"."}
{"id": "1120441", "revid": "87909", "url": "https://it.wikipedia.org/wiki?curid=1120441", "title": "Gilda del commercio", "text": ""}
{"id": "1120442", "revid": "22643", "url": "https://it.wikipedia.org/wiki?curid=1120442", "title": "Konrad von Preysing Lichtenegg-Moos", "text": ""}
{"id": "1120444", "revid": "87909", "url": "https://it.wikipedia.org/wiki?curid=1120444", "title": "Gilda del Commercio", "text": ""}
{"id": "1120445", "revid": "767487", "url": "https://it.wikipedia.org/wiki?curid=1120445", "title": "Kravany (Pre\u0161ov)", "text": "Kravany (in ungherese \"Erzs\u00e9beth\u00e1za\", in tedesco \"Kuhschwanz\") \u00e8 un comune della Slovacchia facente parte del distretto di Poprad, nella regione di Pre\u0161ov."}
{"id": "1120446", "revid": "1204077", "url": "https://it.wikipedia.org/wiki?curid=1120446", "title": "Lill\u00e0 al sole", "text": "Lill\u00e0 al sole \u00e8 un dipinto a olio su tela (50x65\u00a0cm) realizzato nel 1873 dal pittore francese Claude Monet. \u00c8 conservato nel Museo Pu\u0161kin di Mosca.\nQuesto dipinto \u00e8 il \"pendant\" di un altro dipinto di Monet \"Riposo sotto i lill\u00e0\".\nIl quadro rappresenta una scena di riposo sotto un cespuglio di lill\u00e0."}
{"id": "1120447", "revid": "1543377", "url": "https://it.wikipedia.org/wiki?curid=1120447", "title": "Neurolettico", "text": "Il termine neurolettico (o antipsicotico) indica una famiglia di psicofarmaci che agiscono su precisi obiettivi neurotrasmettitoriali (notoriamente diminuendo l\u2019attivit\u00e0 della dopamina nel cervello) e vengono principalmente utilizzati per il trattamento delle psicosi anche in fase acuta, della schizofrenia, della fase maniacale del disturbo bipolare e del disturbo borderline di personalit\u00e0, degli stati di agitazione e a volte nel disturbo depressivo. Vengono anche definiti sedativi maggiori (in contrapposizione alle benzodiazepine dette tranquillanti minori).\nSono storicamente raggruppati in due differenti classi in base al loro meccanismo di azione: quelli di prima generazione e quelli di seconda generazione, i quali presentano generalmente un miglior profilo di effetti collaterali e sono perci\u00f2 pi\u00f9 comunemente prescritti.\nStoria.\nNei primi del '900 si scopr\u00ec che un derivato dell'anilina, la prometazina, possedeva interessanti propriet\u00e0 sedative e antiallergiche. Da questa fu sintetizzata la clorpromazina che inizialmente fu utilizzata come sedativo fino a quando il medico francese Henri Laborit non scopr\u00ec di essere in grado di indurre una particolare forma di indifferenza agli stimoli ambientali senza alterare particolarmente lo stato di vigilanza (effetto atarassizzante). La clorpromazina fu perci\u00f2 sperimentata nel trattamento dei diversi stati di agitazione e divenne il primo neurolettico.\nA causa dell'enorme successo commerciale della clorpromazina, fu avviata la ricerca dei nuovi neurolettici che nel giro di una decina di anni port\u00f2 all'individuazione e alla messa a punto delle maggiori classi di antipsicotici oggi definiti \"tipici\" o di prima generazione: in tutto una ventina di Fenotiazine (prodotti assai simili strutturalmente alla Cloropromazina) e anche Tioxanteni, Dibenzazepine, il Butirrofenone, le Difenilbutilpiperidine e altre ancora.\nIn seguito si \u00e8 vista l'introduzione di nuovi antipsicotici, dotati di un'affinit\u00e0 ad ampio spettro per i siti dopaminergici e serotoninergici, definiti perci\u00f2 \"atipici\" o di seconda generazione e dotati di un diverso profilo di effetti collaterali: ne fanno parte risperidone, clozapina, olanzapina, quetiapina. Questi nuovi antipsicotici sembrano determinare con frequenza minore i sintomi extra piramidali e sono efficaci nel trattamento dei sintomi sia positivi che negativi (anche se in misura minore) cos\u00ec come delle psicosi gravi e croniche.\nNegli ultimi anni, nuove classi di farmaci definiti genericamente antipsicotici di terza generazione o \"multimodali\" sono entrati nella pratica clinica e caratterizzati da un ancor pi\u00f9 complesso meccanismo di azione. Ne fanno parte aripiprazolo e cariprazina. La loro efficacia e sicurezza \u00e8 ancora oggetto di approfondimento.\nUsi medici.\nGli antipsicotici sono approvati per le seguenti condizioni:\nOltre alle predette finalit\u00e0 gli antipsicotici sono stati studiati come trattamento aggiuntivo o seconda scelta (anche se a volte con risultati non definitivi) per il trattamento del disturbo ossessivo-compulsivo (il risperidone in particolare), disturbo post-traumatico da stress, sindrome di Tourette, autismo ed agitazione in corso di demenza.\nIn bassi dosaggi sono utilizzati con discreto successo per il controllo del comportamento impulsivo e dei sintomi cognitivo-percettivi nel disturbo borderline e nella schizotipia; sono poi utili come detto nella sindrome di Tourette e sindromi dello spettro autistico. Tuttavia sono considerati farmaci di seconda linea per via degli effetti collaterali.\nLe prove a favore dell'uso degli antipsicotici per altri utilizzi off-label come disturbo ossessivo-compulsivo (ad eccezione del risperidone), disturbo post-traumatico da stress, demenza e disturbi della personalit\u00e0 sono di scarsa qualit\u00e0 e perci\u00f2 il loro uso non ne \u00e8 raccomandato se non come farmaci di ultima scelta, specie quando il rischio di effetti collaterali gravi come disturbi metabolici e cardiocircolatori, del movimento e sedazione sono importanti.\nSecondo le ultime ricerche, non sono utili nel trattamento dell'aggressivit\u00e0 negli adulti con demenza, nei disturbi del comportamento alimentare e nei disturbi della personalit\u00e0. Anche se specie quelli con propriet\u00e0 antistaminiche e sedative sono a volte prescritti per il trattamento dell'insonnia, non sono indicati per tale uso in quanto non vi sono evidenze cliniche a favore del loro impiego. L'interferenza con la trasmissione dopaminergica pu\u00f2 poi generare insonnia come effetto collaterale paradosso.\nNon sono raccomandati per l'uso nei giovani (se non per psicosi, gravi disturbi pervasivi di personalit\u00e0, comportamento violento anche nei soggetti con disabilit\u00e0 psichica quando altri trattamenti non hanno sortito benefici). In questi casi si raccomanda la valutazione individuale del farmaco da utilizzare in base, primariamente, al profilo di effetti collaterali e alla tollerabilit\u00e0 per ogni singolo paziente.\nSchizofrenia.\nL'effetto principale di un trattamento con antipsicotici \u00e8 quello di ridurre i cosiddetti sintomi \"positivi\" della schizofrenia, ovvero deliri e allucinazioni. Tuttavia gli studi indicano che conseguentemente all'assunzione di neurolettici, specie quelli di prima generazione, peggiorano gli episodi di apatia, mancanza di affetto emotivo, mancanza di interesse nelle interazioni sociali (sintomi negativi della schizofrenia) mentre dal punto di vista cognitivo si possono avere effetti come pensieri disordinati e una ridotta capacit\u00e0 di pianificare ed eseguire attivit\u00e0. In generale, l'efficacia del trattamento con antipsicotici nella schizofrenia sembra aumentare con la gravit\u00e0 dei sintomi di base. Le applicazioni di questi farmaci nel trattamento della schizofrenia includono il trattamento del primo episodio di psicosi, la successiva terapia di mantenimento e il trattamento di episodi ricorrenti di psicosi acuta.\n\u00c8 doveroso ricordare che i neurolettici non curano il disturbo all'origine, bens\u00ec dovrebbero attenuare i sintomi esteriori della malattia, quali deliri, allucinazioni e disforia. L'utilizzo come profilassi in soggetti con sintomi prodromici \u00e8 utile per ridurre i sintomi del disturbo ma non sembra modificarne in modo significativo il decorso.\nDisturbo bipolare.\nGli antipsicotici sono usati comunemente nel trattamento di prima linea degli episodi maniacali e misti associati a disturbo bipolare, spesso in combinazioni con stabilizzanti dell'umore come litio o valproato. Il motivo di questa combinazione \u00e8 il ritardo terapeutico degli stabilizzatori dell'umore di cui sopra (per ottenere gli effetti terapeutici del valproato sono di solito necessari circa cinque giorni dall'inizio del trattamento, mentre il litio solitamente richiede almeno una settimana prima di dare gli effetti terapeutici).\nAlcuni antipsicotici atipici (olanzapina e quetiapina) si ritiene che siano efficaci in monoterapia nel trattamento della depressione bipolare e dei deliri maniacali, cio\u00e8 senza l'aggiunta di altri farmaci di supporto.\nMeccanismo di azione e somministrazione.\nGli antipsicotici presentano un'azione prevalentemente antidelirante e antiallucinatoria.\nPossono essere somministrati per via orale, intramuscolare o endovenosa: in particolare le forme farmaceutiche che richiedono iniezione vengono utilizzate o quando \u00e8 necessario ottenere un rapido effetto per il trattamento delle crisi acute, oppure per la somministrazione dei farmaci depot cio\u00e8 delle formulazioni a lunghissima durata d\u2019azione che permettono somministrazioni del farmaco molto distanziate nel tempo, da utilizzare ad esempio nel trattamento di pazienti con scarsa aderenza al trattamento.\nA dosaggi adeguati riducono il delirio, le allucinazioni, le anomalie comportamentali degli psicotici favorendone il reinserimento sociale. Se assunti da un soggetto non psicotico, non producono uno stato di sedazione quanto piuttosto un'estrema indifferenza agli stimoli ambientali e un fortissimo appiattimento emotivo (effetto atarassizzante).\nI siti d'azione principali dei farmaci antipsicotici sono le vie dopaminergiche mesocorticali, tuberoinfibulari e nigrostriatali, in particolare sono di interesse clinico quelle che dal livello mesencefalico si proiettano verso l'area del pensiero situata nella corteccia mentre l'interferenza con le altre \u00e8 alla base di effetti collaterali come rispettivamente disturbi endocrini e del movimento.\nI bersagli sono i recettori della dopamina che vengono inibiti, in particolare \u00e8 il blocco dei recettori D2 post sinaptici a generare i maggiori effetti terapeutici (gli altri target dopaminergici sono i recettori D1, D3, D4).\nI farmaci neurolettici vengono classicamente divisi in due categorie: \nRecentemente \u00e8 stata proposta una nuova classe per raccogliere i farmaci come l'aripiprazolo che si comportano come agonisti parziali dei recettori dopaminergici piuttosto che come antagonisti puri, definendoli antipsicotici di terza generazione. Nonostante l'incidenza di effetti collaterali extrapiramidali e discinesia tardiva sia pi\u00f9 elevata tra gli antipsicotici di prima generazione, anche nelle altre classi possono comunemente verificarsi tali effetti collaterali.\nEffetti indesiderati.\nGli effetti collaterali sia di tipo fisico che di tipo neuropsichiatrico descritti per questa classe di farmaci sono numerosi ed a volte irreversibili, perci\u00f2 la scelta di sottoporre un paziente ad un trattamento con antipsicotici deve necessariamente passare per un'attenta valutazione del rapporto rischi-benefici. Per tale motivo si raccomanda di utilizzarli solo nei casi strettamente necessari, alla dose minima e per il tempo minimo necessari, al fine di poter provocare meno effetti collaterali, alcuni dei quali anche potenzialmente gravi come le sindromi metaboliche e i danni neurologici. Tuttavia, specie i farmaci di pi\u00f9 recente commercializzazione, sono generalmente ben tollerati e mostrano una buona tollerabilit\u00e0 in particolare nel trattamento a breve e medio termine.\nIncidenza e gravit\u00e0 degli effetti collaterali dipendono oltre che dal tipo di molecola utilizzata e dal dosaggio, anche dalla sensibilit\u00e0 individuale e dalla durata del trattamento. Quelli pi\u00f9 comunemente riportati includono:\nMeno comunemente possono verificarsi:\nGli antipsicotici possono provocare anche la discinesia tardiva, una patologia iatrogena spesso irreversibile caratterizzata da movimenti involontari o semivolontari rapidi simili a tic, lente contorsioni muscolari di lingua, volto, collo, del tronco, dei muscoli della deglutizione e della respirazione. Un altro aspetto generalmente poco indagato sono gli effetti collaterali sulla sfera emotiva dei pazienti sottoposti a trattamento che in alcuni casi possono essere confusi come un sintomo della patologia trattata e non identificati come un effetto collaterale della terapia. Questi effetti riguardano soprattutto depressione, attacchi d\u2019ansia (disforia da neurolettici), blocco delle funzioni cognitive, emotive e volitive (che in termini psicoanalitici potrebbe venire descritto come una perdita di funzioni dell'Io).\nAltri effetti collaterali riguardano l'incremento del rischio di morte per qualsiasi causa nei pazienti con demenza trattati con antipsicotici. Uno studio ha rilevato che l'istituzione di un trattamento a base di aloperidolo negli anziani conduce ad un incremento del rischio di morte del 30% nei 6 mesi successivi.\nRisultati delle ricerche scientifiche sugli effetti dei neurolettici sulla massa cerebrale.\nDiverse ricerche scientifiche, indicano l\u2019esistenza di un nesso causale tra l'uso prolungato dei neurolettici e il restringimento della massa cerebrale. Uno studio del 2012 ha evidenziato che la perdita di materia grigia \u00e8 maggiore nei pazienti trattati cronicamente con i tipici rispetto a quelli trattati con gli atipici, ma in entrambi i casi le variazioni erano evidenziabili. In sintesi gli studi indicano che:\nA causa di questi e altri effetti indesiderati, alcuni dei quali potenzialmente non reversibili, l'utilizzo di antipsicotici \u00e8 sconsigliato al di fuori dei casi strettamente necessari, utilizzandoli per il tempo minimo e alla dose minima efficace. Per quel che riguarda la reversibilit\u00e0 dei danni causati da farmaci neurolettici \u00e8 necessario sospendere il trattamento per poter avere dei miglioramenti significativi che tuttavia variano a seconda della tipologia di farmaco assunto.\nClassificazione.\n\"Terza generazione\".\nAltri composti che non sono chimicamente o farmacologicamente correlati agli antipsicotici hanno mostrato in diversi studi potenziale neurolettico, tra questi ci sono farmaci approvati per altri disturbi psichiatrici (come il tofisopam) o composti di derivazione naturale come la sarcosina.\nTabelle comparative.\nComparazione tra tipici ed atipici.\nNonostante i numerosi studi, non \u00e8 ancora chiaro se gli antipsicotici tipici forniscano dei vantaggi clinicamente significativi in termini di efficacia ed una minore tollerabilit\u00e0 rispetto agli atipici. Il numero di pazienti che abbandonano il trattamento a causa degli effetti collaterali (quando utilizzati a bassi dosaggi) e la compliance terapeutica non mostrano differenze tra tipici ed atipici.\nNel 2005, \u00e8 stato condotto un vasto studio comparativo (\"CATIE\") tra alcuni dei pi\u00f9 utilizzati antipsicotici atipici rispetto alla perfenazina (un antipsicotico tipico). Ne \u00e8 risultato che nessun antispicotico atipico ha mostrato una maggior efficacia rispetto alla perfenazina, ne una minor quantit\u00e0 di effetti collaterali. Tuttavia il numero di pazienti che hanno interrotto il trattamento a causa di effetti collaterali (extrapiramidali) era maggiore tra i trattati con perfenazina che non tra quelli trattati con gli atipici (8% contro 2%). \u00c8 stata tuttavia sottolineata una differente tollerabilit\u00e0 individuale.\nRisperidone, quetiapina, olanzapina e clozapina potrebbero essere, tra gli atipici, i maggiormente efficaci. Clozapina \u00e8 particolarmente efficace specie per i pazienti che non rispondono ad altri trattamenti ma comporta significativi effetti collaterali per cui \u00e8 considerata di seconda scelta.\nIn generale, quelli di prima generazione sembrano comportare un maggior rischio di disturbi del movimento e discinesia tardiva mentre quelli di seconda generazione un pi\u00f9 elevato rischio di sindromi metaboliche e diabete. La scelta deve perci\u00f2 essere effettuata in base alla tollerabilit\u00e0 individuale e al peculiare profilo di effetti collaterali di ogni singola molecola.\nAttivit\u00e0 fisica e neurolettici.\nL'assunzione di farmaci antipsicotici accresce il rischio di disordini metabolici, come iperglicemia, aumento di peso e squilibri ormonali.\nPer contrastare questi rischi, l'ACSM (Associazione Americana Medicina Sportiva), suggerisce un programma d\u2019esercizio fisico di almeno tre sessioni a settimana di 20-60 minuti. \nI programmi di allenamento strutturati in ambiente supervisionato, seppur in grado di assicurare livelli ottimali di attivit\u00e0 fisica, presentano alcuni svantaggi come ad esempio la necessit\u00e0 di personale specializzato, spazi e attrezzature adeguate che comportano dei costi elevati.\nUn\u2019alternativa valida ai programmi di allenamento strutturati, pu\u00f2 essere rappresentata dall\u2019introduzione nel proprio stile di vita della pratica sportiva individuale di moderata intensit\u00e0. Questo tipo di allenamento pu\u00f2 risultare pi\u00f9 adatto e in definitiva pi\u00f9 efficace negli individui con gravi patologie, grazie alla migliore gestione degli spazi individuali, del proprio tempo e anche i minori costi."}
{"id": "1120448", "revid": "87909", "url": "https://it.wikipedia.org/wiki?curid=1120448", "title": "Alleanza Corporativa", "text": ""}
{"id": "1120450", "revid": "118031", "url": "https://it.wikipedia.org/wiki?curid=1120450", "title": "Papiniano", "text": ""}
{"id": "1120453", "revid": "119051527", "url": "https://it.wikipedia.org/wiki?curid=1120453", "title": "\u010ceskoslovensk\u00e9 st\u00e1tn\u00ed dr\u00e1hy", "text": "Le Ferrovie dello Stato cecoslovacche (acronimo \u010cSD, in lingua ceca: \"\u010ceskoslovensk\u00e9 st\u00e1tn\u00ed dr\u00e1hy\", ) erano un'azienda ferroviaria di propriet\u00e0 dello Stato cecoslovacco. Nel 1992 vennero divise in Ferrovie ceche (\"\u010cesk\u00e9 dr\u00e1hy\") e Ferrovie della Repubblica Slovacca (\"\u017deleznice Slovenskej republiky\") in seguito alla divisione in due dello stato.\nStoria.\nLa societ\u00e0 fu creata nel 1918, dopo la fine della Prima guerra mondiale e dopo il collasso dell'Impero austro-ungarico. Per effettuare il servizio vennero riciclate le vetture e le infrastrutture delle Ferrovie imperiali dello Stato austriaco.\nNel 1930 la Cecoslovacchia possedeva 13.600 km di ferrovia (la quinta rete pi\u00f9 estesa d'Europa), di cui l'81% erano statali (\u010cSD); la tendenza era quella di nazionalizzare anche tutte le ferrovie private. La maggior parte delle infrastrutture era concentrata nelle regioni industriali delle Terre ceche. L'87% della rete era a singolo binario; nella societ\u00e0 erano impiegate 135.000 persone (l'1% della popolazione).\nQuando la Cecoslovacchia fu divisa nel 1939, il Protettorato di Boemia e Moravia form\u00f2 la compagnia \"Ferrovie boeme-morave\" (in lingua ceca \"\u010ceskomoravsk\u00e1 dr\u00e1ha\", in tedesco: \"B\u00f6hmisch-M\u00e4hrische Bahn\"), poste sotto il controllo della Deutsche Reichsbahn (DRB). Nello stato slovacco, fu fondata la compagnia Slovensk\u00e9 \u017eeleznice (S\u017d). Nel 1945, con la fine delle ostilit\u00e0, fu riformata la \u010cSD.\nDopo la dissoluzione della Cecoslovacchia (alla fine del 1992) la compagnia fu divisa in due: le Ferrovie ceche (\"\u010cesk\u00e9 dr\u00e1hy\") e le Ferrovie della Repubblica slovacca (\"\u017deleznice Slovenskej republiky\"). Le infrastrutture immobili furono assegnate allo Stato di appartenenza, mentre il resto fu diviso in proporzione 2:1."}
{"id": "1120454", "revid": "287204", "url": "https://it.wikipedia.org/wiki?curid=1120454", "title": "Il carnevale al boulevard des Capucines", "text": "Il carnevale al boulevard des Capucines (\"Le Boulevard des Capucines\") \u00e8 un dipinto del pittore francese Claude Monet, realizzato nel 1873 e conservato al Museo Pu\u0161kin di Mosca.\nDescrizione.\nL\"'oeuvre\" di Monet si articola su un ampio ventaglio di temi e soggetti da rappresentare: nei suoi dipinti, infatti, troviamo non solo la quiete agreste dei campi smaglianti di papaveri e dei corsi d'acqua, ma anche gli sfavillanti luoghi urbani della Belle \u00c9poque frequentati dall'uomo moderno. Ovviamente le folle brulicanti e chiassose che invadevano i \"boulevards\" parigini, quelle ampie strade animate dal verde degli alberi e dal rincorrersi di caff\u00e8 e ristoranti, non potevano mancare nella produzione artistica di un uomo che, per usare una felice espressione coniata da Charles Baudelaire, voleva essere un \u00abpittore della vita moderna\u00bb:\n\"Il carnevale al boulevard des Capucines\" raffigura il boulevard des Capucines da una terrazza dello studio del fotografo Nadar: possiamo immaginare che Monet abbia posato il cavalletto allo stesso livello dei due gentiluomini con cilindro ritratti sulla destra. Si tratta di una visione molto suggestiva, con gli eleganti palazzi haussmanniani investiti da una calda luce dorata, gli scheletri nudi degli alberi che si ergono ritti nel cielo e il viale affollato dalla brulicante folla parigina intenta a festeggiare il carnevale passeggiando.\nQuest'opera, tuttavia, colpisce non solo per il tema - il quale, come si \u00e8 gi\u00e0 detto, \u00e8 straordinariamente moderno - ma anche per la tecnica: Monet, infatti, segmenta la gaudente atmosfera della \"ville lumi\u00e8re\" in rapidi colpi di luce e di colore. Il suo scopo era quello per l'appunto di studiare le modalit\u00e0 d'interazione del sole sul turbinio della calca: la sensazione allegra del movimento della folla, poi, \u00e8 ottenuta magistralmente da Monet, che non dipinge ogni particolare - procedura che gli avrebbe restituito un'immagine tediosa, priva di vita - limitandosi ad accennare le varie fisionomie con leggerissime linguette di colore: questa deliberata erosione dei contorni, va sottolineato, ha perfettamente senso, in quanto \u00e8 analoga a quello che noi vedremmo stando su un balcone elevato. In questo modo i volumi, che a breve distanza si frantumano in un accostamento di colori senza senso, acquistano da lontano una miracolosa quanto vibrante definizione. Questa grammatica pittorica, se all'osservatore odierno appare lirica ed innovativa, nel 1874 - quando l'opera esposta per la prima volta al pubblico - gener\u00f2 una tempesta di vituperi e di indignazione: non bisogna tuttavia sorprendersi, considerando che i critici accademici \"fin-de-si\u00e8cle\" valutavano la qualit\u00e0 di un'opera in base al loro livello di dettaglio. Alla visione di un'opera analoga dipinta da Camille Pissarro, non a caso, l'araldo dell\"'art pompier\" Louis Leroy si domand\u00f2: \u00abForse faccio questa figura quando cammino per i boulevard? Perdo le gambe, gli occhi e il naso per trasformarmi in una macchia informe?\u00bb. Ancora pi\u00f9 acre e sarcastica fu la critica che riserv\u00f2 invece all'opera di Monet, oggetto di derisione di un pittore pluripremiato fittizio che ne aveva cambiato il carattere bozzettistico per un'effettiva (e, in realt\u00e0, inesistente) trascuratezza pittorica:"}
{"id": "1120457", "revid": "11215", "url": "https://it.wikipedia.org/wiki?curid=1120457", "title": "Harold Mahoney", "text": ""}
{"id": "1120461", "revid": "298055", "url": "https://it.wikipedia.org/wiki?curid=1120461", "title": "Some Product - Carri on Sex Pistols", "text": "Some Product - Carri on Sex Pistols \u00e8 un album raccolta dei Sex Pistols pubblicato nel Regno Unito nel 1979 dalla Virgin Records.\nIl disco.\nLa raccolta venne pubblicata dopo l'abbandono del gruppo da parte di Johnny Rotten, e contiene interviste al gruppo (compresa la nota intervista a Bill Grundy) e pubblicit\u00e0 radiofoniche del periodo, e non include brani musicali."}
{"id": "1120463", "revid": "211774", "url": "https://it.wikipedia.org/wiki?curid=1120463", "title": "Colazione in giardino", "text": "Colazione in giardino \u00e8 un pannello decorativo, dipinto a olio su tela (160x201\u00a0cm) realizzato nel 1873 circa dal pittore francese Claude Monet. \u00c8 conservato nel Museo d'Orsay di Parigi.\nQuesta opera fu esposto alla seconda mostra degli impressionisti nel 1876.\n'Colazione in giardino' \u00e8 anche un celebre olio su tela del famoso pittore barlettano Giuseppe De Nittis"}
{"id": "1120479", "revid": "1543377", "url": "https://it.wikipedia.org/wiki?curid=1120479", "title": "Il cielo in una stanza (Giorgia)", "text": "Il cielo in una stanza \u00e8 una canzone di Giorgia, uscita sul mercato come CD singolo nell'estate 1999. In realt\u00e0, si tratta di un rifacimento di una celebre canzone scritta da Gino Paoli e interpretata originariamente da Mina.\nInformazioni sulla canzone.\nGiorgia ha ripreso questa famosa canzone del 1960 scritta da Gino Paoli, e l'ha reinterpretata e riarrangiata in versione pop e orecchiabile, con l'aggiunta di un pezzo \"rappato\" dopo il primo ritornello. La canzone \u00e8 stata utilizzata da Carlo Vanzina per l'omonimo film.\nTracce.\nNel CD singolo sono incluse anche due altri canzoni: si tratta di \"Como sabr\u00e9\", versione spagnola di \"Come saprei\" (il pezzo che ha fatto vincere a Giorgia il Festival di Sanremo 1995), e di una versione dal vivo di \"Ho voglia di ricominciare\" (brano del cd \"Mangio troppa cioccolata\").\nL'uscita di questo pezzo, che ha avuto un buon successo tanto da essere inserito nella compilation del Festivalbar, ha anticipato anche l'album \"Girasole\" di Giorgia."}
{"id": "1120492", "revid": "767487", "url": "https://it.wikipedia.org/wiki?curid=1120492", "title": "Rat Race (film)", "text": "Rat Race \u00e8 un film del 2001 diretto da Jerry Zucker e interpretato, fra gli altri, da Rowan Atkinson e Whoopi Goldberg. Riprende l'idea originale di \"Questo pazzo, pazzo, pazzo, pazzo mondo\" (1963) e del romanzo di Jules Verne \"Il testamento di uno stravagante\".\nTrama.\nIn un casin\u00f2 a Las Vegas, otto persone, che non hanno nulla in comune tra di loro, vengono baciate dalla fortuna: alle slot-machines vincono un gettone d'oro e vengono convocate nell'ufficio del direttore, il miliardario Donald Sinclair. Quest'ultimo \u00e8 un eccentrico personaggio che adora gli scherzi e le scommesse. Egli ha deciso di organizzare una pazza \"corsa all'oro\": a Silver City, nel Nuovo Messico, in una cassetta di sicurezza, di cui i partecipanti hanno la chiave, sono custoditi 2 milioni di dollari. Il primo che arriva vince il malloppo, e non ci sono regole. Inizialmente convinti che si tratti di un raggiro per bidonarli, il gruppo \u00e8 scoraggiato ad intraprendere la corsa, ma subito dopo, uno dopo l'altro fiutano l'occasione unica e si dirigono a Silver City, prendendo mezzi e percorsi diversi.\nTra avversit\u00e0 ed imprevisti comici e tragicomici, gli otto concorrenti proseguono e in alcuni casi vengono affiancati da altri personaggi, incontrati nei modi pi\u00f9 disparati. Intanto Sinclair segue il gruppo a distanza con gli altri scommettitori inventando gare assurde per loro su cui scommettere, per ingannare l'attesa. Alla fine, l'avvocato incaricato di piazzare il denaro nella cassetta di sicurezza viene sedotto da una donna e decide di fuggire con lei. I concorrenti si lanciano al suo inseguimento e finiscono per raggiungerlo mentre questi arriva nelle vicinanze di un concerto di beneficenza, e il denaro finisce sul palco; il presentatore e il pubblico erroneamente pensano ad una donazione, e uno dopo l'altro gli 8 si rassegnano; quando Sinclair e gli scommettitori irrompono sul palco chiedendo di sapere chi ha vinto, uno dei concorrenti si fa venire la brillante idea di punirli per le disavventure sue e degli altri, dichiarando al pubblico che i nuovi arrivati sono generosi donatori alla causa. Il film termina con i concorrenti che si esibiscono ballando sul palco mentre gli scommettitori sborsano grosse cifre di malavoglia."}
{"id": "1120494", "revid": "110157", "url": "https://it.wikipedia.org/wiki?curid=1120494", "title": "Filthy Lucre Live", "text": "Filthy Lucre Live \u00e8 un album dal vivo dei Sex Pistols, pubblicato nel 1996 dalla Virgin Records. L'album documenta la registrazione dell'esibizione tenutasi a Londra al Finsbury Park il 23 giugno 1996, durante il Filthy Lucre Tour."}
{"id": "1120497", "revid": "1610933", "url": "https://it.wikipedia.org/wiki?curid=1120497", "title": "Becco a cesoie africano", "text": ""}
{"id": "1120499", "revid": "8691394", "url": "https://it.wikipedia.org/wiki?curid=1120499", "title": "Thusia", "text": ""}
{"id": "1120500", "revid": "125986299", "url": "https://it.wikipedia.org/wiki?curid=1120500", "title": "Strada statale 7 bis di Terra di Lavoro", "text": "La strada statale 7 bis di Terra di Lavoro (SS 7 bis), conosciuta anche come \"via Nazionale delle Puglie\", \u00e8 una strada statale italiana che nasce storicamente come diramazione secondaria dell'Appia.\nStoria.\nLa strada statale 7 bis venne istituita nel 1935 con un tracciato congiugente Capua ad Avellino e passante per Napoli e l'area nolana; fino ad allora, tale tracciato era stato parte della SS 7 Via Appia, in tale occasione deviata su un nuovo tracciato passante per Caserta e Benevento.\nNel corso degli anni il percorso della SS 7 bis ha conosciuto diverse modifiche, negli anni settanta per snellire i livelli di traffico, il tratto odierno della via nazionale delle Puglie tra i comuni di Castello di Cisterna (\"corso Vittorio Emanuele\"), Brusciano (\"via Camillo Cucca\"), Mariglianella (\"via Guglielmo Marconi\") e Marigliano (\"corso Umberto I\"), su un nuovo percorso (ovvero \"via variante 7 bis\") lungo circa e parallelo ai sempre pi\u00f9 popolosi e trafficati centri abitati, il tratto \u00e8 tuttora fruibile anche se costellato di attivit\u00e0 commerciali e abitazioni, in alcuni punti (\"via Pimentel Fonseca\" a Brusciano e \"via XI Settembre\" a Marigliano) \u00e8 passata in gestione ai comuni, stessa sorte per la tratta da Capua a Teverola, fu declassificata e ceduta dall'ANAS alla regione Campania che a sua volta devolse la gestione alla provincia di Caserta. La stessa prassi \u00e8 stata adottata per le restanti tratte che pian piano sono state estinte dalla crescente urbanizzazione che ha investito gli hinterland di Napoli, Caserta e Avellino e che oggi vengono gestite dai comuni o dalle province attraversate.\nNegli anni del post terremoto fu infatti rivisto gran parte del vecchio tracciato, viene costruita una lunga variante a scorrimento veloce, divisa in due lotti Villa Literno-Acerra e Acerra-Nola, il totale ricongiungimento tra le due tratte ha dato vita all'Asse di Supporto Nola-Villa Literno, una strada extraurbana principale a scorrimento veloce lunga 45\u00a0km, che, oltre a mettere in comunicazione i comuni, rende pi\u00f9 fruibile il collegamento alle varie zone industriali che insistono sull'asse.\nPercorso.\nIl percorso riclassificato della SS 7 bis sostituisce pi\u00f9 della met\u00e0 del tracciato originario, ha inizio a Villa Literno presso lo svincolo della SS 7 quater Domitiana e procede verso est, lambendo i centri abitati di Casal di Principe, Villa di Briano, Frignano, Teverola, Gricignano d'Aversa, Succivo e le zone industriali di Caivano, Acerra e Pomigliano d'Arco.\nLa tratta superstradale termina poco dopo l'Interporto di Nola, dove la SS 7 bis prosegue sul vecchio tracciato parallelo all'autostrada A16 attraversando numerosi centri abitati del nolano per poi raggiungere la bassa Irpinia; la tratta conclusiva Avellino - Manocalzati (nota anche come \"Variante est\") assume anch'essa le caratteristiche di superstrada e confluisce nella SS 7 Appia che prosegue in direzione Calore di Venticano, ove ha inizio la SS 90 delle Puglie che conduce a Foggia.\nLa strada ha una lunghezza di 87,653 chilometri ed \u00e8 interamente gestita dal Compartimento dell'ANAS di Napoli."}
{"id": "1120502", "revid": "287204", "url": "https://it.wikipedia.org/wiki?curid=1120502", "title": "Fabian O'Neill", "text": ""}
{"id": "1120506", "revid": "339392", "url": "https://it.wikipedia.org/wiki?curid=1120506", "title": "Ferrovie cecoslovacche", "text": ""}
{"id": "1120507", "revid": "73125", "url": "https://it.wikipedia.org/wiki?curid=1120507", "title": "Gamma Orionis", "text": ""}
{"id": "1120511", "revid": "661526", "url": "https://it.wikipedia.org/wiki?curid=1120511", "title": "The Filth and the Fury", "text": ""}
{"id": "1120512", "revid": "466539", "url": "https://it.wikipedia.org/wiki?curid=1120512", "title": "Contea di Meagher", "text": "La contea di Meagher (in inglese Meagher County) \u00e8 una contea del Montana, negli Stati Uniti. Il suo capoluogo amministrativo \u00e8 White Sulphur Springs.\nStoria.\nLa contea di Meagher fu creata nel 1867 da parti delle contee di Chouteau e di Gallatin. In seguito alcune parti della contea vennero prese per creare le contee di Fergus e di Broadwater e per ingrandire quelle di Cascade, Lewis and Clark e di Sweet Grass. Il nome della contea deriva da Thomas Francis Meagher, detto \"Meagher of the Sword\", rivoluzionario irlandese che partecip\u00f2 alla guerra di secessione americana nell'esercito statunitense.\nGeografia fisica.\nLa contea ha un'area di 6.203 km\u00b2 di cui lo 0,13% \u00e8 coperto d'acqua. Confina con le seguenti contee:"}
{"id": "1120515", "revid": "38120", "url": "https://it.wikipedia.org/wiki?curid=1120515", "title": "Bau Bau (Nightmare Before Christmas)", "text": ""}
{"id": "1120517", "revid": "785863", "url": "https://it.wikipedia.org/wiki?curid=1120517", "title": "Vado, Vedo e Prendo", "text": ""}
{"id": "1120521", "revid": "933835", "url": "https://it.wikipedia.org/wiki?curid=1120521", "title": "Consoli di Trento", "text": ""}
{"id": "1120523", "revid": "15756", "url": "https://it.wikipedia.org/wiki?curid=1120523", "title": "Criosfera", "text": "La criosfera (dal greco \"kryos\" = ghiaccio, freddo) \u00e8 la porzione variabile di superficie terrestre coperta o intrisa di acqua allo stato solido e che comprende: le coperture ghiacciate di mari, laghi e fiumi, le coperture nevose, i ghiacciai, le calotte polari ed il suolo ghiacciato in modo temporaneo o perenne (permafrost).\nLa \"criosfera\" \u00e8 una parte integrante del sistema climatico globale con importanti connessioni e retroazioni generate attraverso la sua influenza sulla radiazione solare assorbita dalla superficie, sui flussi di umidit\u00e0, sulle nuvole, sulle precipitazioni, sull'idrologia e sulla circolazione atmosferica ed oceanica. Attraverso questi processi, gioca un ruolo significativo anche nella risposta al mutamento climatico globale ed una sua accurata modellizzazione \u00e8 parte fondamentale di ogni modello climatico.\nStruttura.\nL'acqua ghiacciata si forma sulla superficie della Terra principalmente come coltre di neve, ghiaccio di acqua dolce nei laghi e fiumi, banchise, ghiacciai, calotte polari, suolo temporaneamente ghiacciato e permafrost (terreno permanentemente ghiacciato). Il tempo di permanenza dell'acqua in ognuno di questi sottosistemi criosferici varia in modo considerevole. La coltre di neve e il ghiaccio d'acqua dolce sono essenzialmente stagionali e la maggior parte del ghiaccio nel mare, eccetto il ghiaccio nell'Artide centrale, dura solo pochi anni, se non \u00e8 stagionale. Una data particella d'acqua nel ghiacciaio, calotte polari, o ghiaccio terrestre, comunque, pu\u00f2 rimanere ghiacciato per 10-) anni o anche pi\u00f9, e il ghiaccio che si trova in profondit\u00e0 in zone dell'Antartide orientale pu\u00f2 avere un'et\u00e0 di circa un milione di anni.\nLa maggior parte del volume di ghiaccio nel mondo si trova nella regione antartica, principalmente nella calotta polare antartica orientale. In termini di estensione, tuttavia, la neve invernale e l'estensione del ghiaccio nell'emisfero boreale coprono l'area pi\u00f9 grande, che a gennaio corrisponde mediamente al 23% dell'area della superficie emisferica. La grande estensione dell'area e l'importante ruolo climatico di neve e ghiaccio, relativi alle loro uniche propriet\u00e0 fisiche, indicano che la capacit\u00e0 di osservare e modellare la neve e le estensioni di coltri di ghiaccio, spessore, e propriet\u00e0 fisiche (propriet\u00e0 radiative e termiche) \u00e8 di particolare significato per la ricerca climatica.\nCi sono diverse propriet\u00e0 fisiche fondamentali riguardo alla neve e al ghiaccio che modulano scambi di energia fra la superficie e l'atmosfera. Le propriet\u00e0 pi\u00f9 importanti sono l'indice di riflessione della superficie (albedo), la capacit\u00e0 di trasferire calore (diffusivit\u00e0 termica) e mutare stato (calore latente). Queste propriet\u00e0 fisiche, insieme all'irregolarit\u00e0 della superficie, l'emissivit\u00e0, e le caratteristiche dielettriche, hanno importanti implicazioni anche nell'osservazione della neve e del ghiaccio dallo spazio. Per esempio, l'irregolarit\u00e0 della superficie \u00e8 spesso il fattore dominante che determina la forza della radiazione di ritorno dei radar. Le propriet\u00e0 fisiche come la struttura del cristallo, densit\u00e0, estensione, e contenuto di acqua liquida sono fattori importanti che riguardano gli spostamenti di calore ed acqua e la dispersione dell'energia nelle microonde.\nLa riflettanza della superficie della radiazione solare in arrivo \u00e8 importante per l'equilibrio dell'energia in superficie (SEB, \"surface energy balance\"). Essa \u00e8 il rapporto di riflessione alla radiazione solare incidente, comunemente riferito come albedo. I climatologi sono innanzitutto interessati ad unificare l'albedo sulla porzione dell'onda corta dello spettro elettromagnetico (), che coincide con il principale input dell'energia solare. In genere, i valore di albedo per superfici coperte di neve non in fusione sono alti (~80-90%) tranne nel caso di foreste. Gli alti valori di albedo di neve e ghiaccio causano rapidi spostamenti nella riflettanza della superficie in autunno e primavera ad alte latitudini, ma il significato climatico globale di questo incremento \u00e8 spazialmente e temporaneamente modulato dalla copertura nuvolosa. (l'albedo planetario \u00e8 determinato principalmente dalla copertura nuvolosa, anche a causa delle piccole quantit\u00e0 di radiazione solare totale ricevuta ad alte latitudini durante i mesi invernali). L'estate e l'autunno sono periodi di nuvolosit\u00e0 medio-alta sull'Oceano Artico cos\u00ec la retroazione dell'albedo, associata con i grandi mutamenti stagionali nell'estensione della banchisa, \u00e8 fortemente ridotta. Groisman \"ed altri\" (1994) notarono che la coltre di neve mostrava la pi\u00f9 grande influenza sull'equilibrio radiativo della Terra nel periodo primaverile (da aprile a maggio) e che la radiazione solare era maggiore sopra le aree coperte di neve.\nLe propriet\u00e0 termiche degli elementi criosferici hanno anche importanti conseguenze climatiche. Neve e ghiaccio hanno una molto pi\u00f9 bassa diffusivit\u00e0 termica dell'aria. La diffusivit\u00e0 termica \u00e8 una misura della velocit\u00e0 con la quale le onde di temperatura possono penetrare una sostanza. Neve e ghiaccio hanno un ordine di grandezza molto meno efficiente nel diffondere il calore rispetto all'aria. La coltre di neve isola la superficie terrestre, e la banchisa isola il sottostante oceano, disaccoppiando l'interfaccia superficie-atmosfera rispetto al calore e ai flussi di umidit\u00e0. Il flusso di umidit\u00e0 da una superficie d'acqua viene eliminata anche da un sottile strato di ghiaccio, laddove il flusso di calore attraverso il sottile ghiaccio continua ad essere consistente fino a che esso non raggiunga uno spessore in eccesso di 30\u201340\u00a0cm. Ad ogni modo, anche una piccola quantit\u00e0 di neve sopra il ghiaccio ridurr\u00e0 drasticamente il flusso di calore rallentando il tasso della crescita del ghiaccio. L'effetto isolante della neve ha anche implicazioni maggiori per il ciclo idrologico. Nelle regioni non-permafrost, l'effetto isolante della neve \u00e8 tale che ghiaccia solo il suolo vicino alla superficie e il drenaggio delle acque profonde \u00e8 ininterrotto.\nMentre in inverno neve e ghiaccio agiscono per isolare la superficie dalle grandi perdite di energia, essi funzionano anche per rallentare il riascaldamento nella primavera ed estate a causa della grande quantit\u00e0 di energia richiesta per fondere il ghiaccio (il calore latente di fusione, a ). Tuttavia, la forte stabilit\u00e0 statica dell'atmosfera sopra aree di ampie distese di neve o ghiaccio tende a confinare l'effetto del raffreddamento immediato ad uno strato relativamente poco profondo, in modo che le anomalie atmosferiche associate sono di solito di breve durata e locali, su scala regionale. In alcune aree del mondo come l'Eurasia, tuttavia, \u00e8 noto che il raffreddamento associato con un pesante ammasso di neve ed umidi suoli primaverili giochi un ruolo nel modulare la circolazione dei monsoni estivi. Gutzler e Preston (1997) recentemente presentarono una dimostrazione per giustificare una simile retroazione della circolazione neve-estate nel Sud-Ovest degli Stati Uniti.\nIl ruolo della coltre di neve nel modulare i monsoni \u00e8 precisamente un esempio di una retroazione criosfera-clima a breve termine coinvolgendo la superficie terrestre e l'atmosfera. Dalla figura 1 \u00e8 possibile vedere che ci sono numerose retroazioni di criosfera-clima nel sistema globale del clima. Queste agiscono sopra un vasto campo di scale spaziali e temporali, dal raffreddamento locale stagionale delle temperature dell'aria alle variazioni su scala emisferica nelle calotte polari, nell'arco di tempo di migliaia di anni. I meccanismi di retroazione coinvolti sono spesso complessi e non compresi ancora completamente.\nNeve.\nLa coltre di neve \u00e8 la seconda area estensiva pi\u00f9 grande di ogni componente della criosfera, con un massimo di estensione areale media di circa 47 milioni di km\u00b2. La maggior parte dell'area terrestre coperta di neve (\"snow-covered area\", SCA) \u00e8 localizzata nell'emisfero boreale, e la variabilit\u00e0 temporale \u00e8 dominata dal ciclo stagionale; L'estensione della coltre di neve nell'emisfero boreale varia da 46.5 milioni di km\u00b2 a gennaio fino a 3.8 milioni di km\u00b2 in agosto. La SCA dell'inverno nordamericano ha mostrato un incremento per buona parte del secolo in gran parte come risposta a un incremento di precipitazioni.\nTuttavia, i dati satellitari disponibili mostrano che la coltre di neve invernale nell'emisfero boreale ha fornito poca variabilit\u00e0 interannuale nel periodo che va dal 1972 al 1996, con un coefficiente di variazione (COV=s.d./media) della coltre a gennaio inferiore a 0,04. Secondo Groisman \"ed altri\" la coltre di neve nella primavera dell'emisfero boreale (1994) mostrerebbe una diminuzione che tende a spiegare l'aumento delle temperature atmosferiche primaverili in questo secolo. Stime preliminari della SCA scaturite dai dati storici e ricostruiti \"in situ\" riguardo alla coltre di neve suggeriscono che questo sia il caso per l'Eurasia, ma non per l'America settentrionale, dove la coltre di neve primaverile \u00e8 rimasta vicino ai livelli attuali nella maggior parte del secolo. A causa della relazione intima osservata tra la temperatura dell'aria emisferica e l'estensione della coltre di neve riguardo al periodo dei dati satellitari, c'\u00e8 un interesse notevole nel monitoraggio dell'estensione della coltre di neve nell'emisfero boreale per rilevare e monitorare il mutamento climatico.\nLa coltre di neve \u00e8 un deposito estremamente importante nell'equilibrio idrologico, specialmente gli ammassi di neve stagionale nelle zone montagnose del mondo. Sebbene limitata in estensione, la neve stagionale delle montagne della Terra si estende a vantaggio della maggiore fonte del deflusso delle correnti dei corsi d'acqua e falde acquifere ricaricate su vaste aree di media latitudine. Per esempio, oltre l'85% del deflusso annuale del bacino del Colorado trae origine dalla fusione delle nevi. Il deflusso della fusione di neve proveniente dalle montagne della Terra riempie i fiumi e ricarica le falde acquifere delle cui rosorse idriche dipendono oltre un miliardo di persone.\nInoltre, oltre il 40% delle aree protette del mondo sono montane, attestando il loro valore sia come ecosistemi unici bisognosi di protezione che come aree di ricreazione per la specie umana. Ci si aspetta che il riscaldamento climatico risulti nei maggiori cambiamenti dovuti alla \"separazione\" di neve, alle precipitazioni piovose e al tempismo della fusione delle nevi, che avranno importanti implicazioni per l'uso e la gestione delle risorse idriche. Questi mutamenti implicano anche potenzialmente retroazioni in un arco di tempo pi\u00f9 lungo per il sistema climatico, attraverso mutamenti temporali e spaziali dell'umidit\u00e0 del suolo e il deflusso verso gli oceani. I flussi di acqua dolce originati dalla coltre di neve che vanno a defluire verso l'ambiente marino possono essere importanti, poich\u00e9 il flusso totale \u00e8 probabilmente della stessa grandezza delle catene montuose desalinizzate ed aree di detriti della banchisa. Inoltre, c'\u00e8 la tendenza associata di sostanze inquinanti precipitate che si accumulano nell'inverno artico con nevicate e sono rilasciate poi nell'oceano per ablazione della coltre della banchisa.\nBanchisa.\nLa banchisa copre buona parte degli oceani polari e si forma dal congelamento dell'acqua marina. I dati forniti dal satellite fin dagli inizi degli anni '70 rivelano una considerevole variabilit\u00e0 stagionale, regionale e interannuale nella banchisa che copre entrambi gli emisferi. Stagionalmente, l'estensione della banchisa nell'emisfero australe varia di un fattore di 5, da un minimo di 3-4 milioni di km\u00b2 a febbraio ad un massimo di 17-20 milioni di km\u00b2 a settembre. La variazione stagionale \u00e8 molto minore nell'emisfero boreale dove la natura limitata e le alte latitudini dell'Oceano Artico danno come risultato una coltre di ghiaccio perenne molto pi\u00f9 grande, e la terra circostante viene a delimitare l'estensione verso l'equatore del ghiaccio del periodo invernale. In questo modo, la variabilit\u00e0 stagionale dell'estensione del ghiaccio nell'emisfero boreale varia soltanto di un fattore di 2, da un minimo di 7-9 milioni di km\u00b2 a settembre ad un massimo di 14-16 milioni di km\u00b2 a marzo.\nLa coltre di ghiaccio mostra una variabilit\u00e0 interannuale su scala regionale molto pi\u00f9 grande di quanto faccia a livello emisferico. Per esempio, nelle regioni dei Mari di Okhotsk e del Giappone, l'estensione massima del ghiaccio diminuisce da 1,3 milioni di km\u00b2 nel 1983 fino a 0,85 milion di km\u00b2 nel 1984, una diminuzione del 35%, prima di ristabilizzarsi l'anno seguente intorno a 1,2 milioni di km\u00b2. Le fluttuazioni regionali in entrambi gli emisferi sono tali che per ogni periodo, di diversi anni di registrazione satellitare, alcune regioni mostrano una copertura di ghiaccio in diminuzione, mentre altre registrano una coltre di ghiaccio in aumento. L'andamento complessivo indicato nella registrazione delle microonde in modo passivo, dal 1978 fino alla met\u00e0 del 1995, mostra che l'estensione della banchisa artica \u00e8 in diminuzione del 2,7% per decennio. Un successivo lavoro indica che dal tardo ottobre del 1978 fino alla fine del 1996 l'estensione della banchisa artica \u00e8 diminuita del 2,9% per ogni decennio, mentre l'estensione della banchisa antartica \u00e8 aumentata del 1,3% per ogni decennio.\nCongelamento di fiumi e laghi.\nIl ghiaccio si forma su fiumi e laghi in seguito al raffreddamento stagionale. Le dimensioni delle masse di ghiaccio coinvolte sono troppo piccole e dunque esercitano soltanto effetti climatici localizzati. Ad ogni modo, i processi di congelamento/scioglimento avvengono su larga scala e i fattori atmosferici locali, come quello della considerevole variabilit\u00e0 interannuale, esistono nelle date dell'apparizione e scomparsa del ghiaccio.\nUna serie di lunghe osservazioni sul ghiaccio dei laghi pu\u00f2 servire come una documentazione climatica proxy e la monitorizzazione degli andamenti di congelamento e \"scioglimento\" possono fornire un indice stagionalmente specifico integrato e conveniente delle perturbazioni climatiche. Informazioni sulle condizioni del ghiaccio del fiume \u00e8 meno utile come un proxy climatico perch\u00e9 la formazione del ghiaccio dipende fortemente dal regime del flusso del fiume, il quale \u00e8 interessato da precipitazioni, scioglimento di neve e il deflusso dello spartiacque come pure pu\u00f2 essere soggetto a interferenza umana la quale direttamente modifica il flusso del canale, oppure indirettamente attraverso pratiche per l'utilizzo del suolo.\nIl congelamento del lago dipende dall'immagazzinamento del calore nel lago e dunque dalla sua profondit\u00e0, corso e temperatura di ogni afflusso, e gli scambi di energia fra acqua ed aria. L'informazione riguardo alla profondit\u00e0 del lago non \u00e8 spesso disponibile, sebbene qualche indicazione sulla profondit\u00e0 dei laghi poco profondi dell'Artico possa essere ottenuta da immagini fornite da radar aviotrasportato durante il tardo inverno e da immagini ottiche ottenute tramite strumentazione aviotrasportata durante l'estate. Il tempismo (\"timing\") dello scioglimento viene modificato dalla neve profonda sul ghiaccio come pure dal suo spessore e dall'afflusso d'acqua dolce.\nSuolo ghiacciato e permafrost.\nIl suolo ghiacciato (permafrost e il congelamento stagionale del suolo) occupa approssimativamente 54 milioni di km\u00b2 delle aree della terra dell'emisfero boreale (Zhang ed altri, 2003) e dunque ha la pi\u00f9 grande estensione areale di ogni componente della criosfera. Il permafrost (suolo ghiacciato perennemente) pu\u00f2 realizzarsi dove le \"temperature medie annuali dell'aria\" (MAAT, \"mean annual air temperatures\") sono inferiori a -1 o -2\u00a0\u00b0C ed \u00e8 generalmente persistente dove le MAAT sono inferiori a -7\u00a0\u00b0C. Inoltre, la sua estensione e spessore sono interessati dal contenuto dell'umidit\u00e0 nel suolo, copertura di vegetazione, neve profonda invernale e aspetto stagionale. L'estensione globale di permafrost non \u00e8 ancora completamente conosciuta in quanto prosegue anche sotto i mari freddi poco profondi, ma soggiace approssimativamente nel 20% delle aree della regione dell'emisfero boreale. Lo spessore supera i 600\u00a0m lungo la costa artica della Siberia del nord-est ed Alaska, ma, verso i margini, il permafrost diventa pi\u00f9 sottile ed orizzontalmente discontinuo.\nLe zone marginali saranno pi\u00f9 immediatamente soggette ad ogni scioglimento provocato da un andamento del riscaldamento. La maggior parte del permafrost attualmente esistente si \u00e8 formato durante le ere precedenti con condizioni pi\u00f9 fredde ed \u00e8 dunque residuale. Tuttavia, il permafrost pu\u00f2 formarsi sotto i climi polari del giorno d'oggi dove i ghiacciai arretrano o l'affioramento della terra espone il suolo disgelato. Washburn (1973) concluse che la maggior parte del permafrost permanente \u00e8 in equilibrio con il clima presente alla sua pi\u00f9 elevata superficie, ma i mutamenti alla base dipendono dal clima attuale e flussi di calore geotermico; diversamente, la maggior parte del permafrost \"discontinuo\" \u00e8 probabilmente instabile o \u201cin tale delicato equilibrio che il pi\u00f9 leggero mutamento climatico o di superficie produrr\u00e0 un drastico disequilibrio\u201d.\nSotto le condizioni di riscaldamento, la profondit\u00e0 in aumento dello strato attivo in estate ha impatti significativi sui regimi idrologici e geomorfici. La fusione e l'arretramento del permafrost \u00e8 stato riportato nell'alta Valle del Mackenzie e lungo il margine meridionale del suo verificarsi nel Manitoba, ma tali osservazioni non sono difficili da quantificare e generalizzare. Basato sui gradienti della latitudine media della temperatura dell'aria, uno spostamento medio verso nord del confine del permafrost meridionale da 50 a 150\u00a0km potrebbe essere previsto, sotto condizioni di equilibrio, per un riscaldamento di 1\u00a0\u00b0C.\nSoltanto una frazione della zona di permafrost \u00e8 costituit\u00e0 dal ghiaccio terrestre attuale. Il restante (permafrost secco) \u00e8 semplicemente suolo o roccia a temperature al di sotto del congelamento. Il volume di ghiaccio \u00e8 generalmente pi\u00f9 grande nella maggior parte degli strati superiori del permafrost e principalmente comprende ghiaccio poroso segregato nel materiale della Terra. Le misurazioni delle temperature dei fori praticati dalle sonde nel permafrost possono essere utilizzate come indicatori di mutamenti netti nel regime della temperatura. Gold e Lachenbruch (1973) dedussero un riscaldamento di 2-4\u00a0\u00b0C nell'arco di tempo che va da 75 a 100 anni a Cape Thompson, Alaska, dove il 25% del pi\u00f9 elevato permafrost spesso 400-m \u00e8 instable rispetto a un profilo di equilibrio della temperatura con la profondit\u00e0 (per la presente temperatura di superficie media annuale di -5\u00a0\u00b0C). Le influenze del clima marittimo possono avere influenzato questa valutazione, in un modo o nell'altro. A Prudhoe Bay dati simili implicano un riscaldamento di 1.8\u00a0\u00b0C negli ultimi 100 anni. Ulteriori complicazioni possono essere introdotte dai cambiamenti nelle profondit\u00e0 della coltre di neve e dalle perturbazioni naturali o artificiali della vegetazione in superficie.\nI potenziali andamenti del permafrost che disgela sono stati stabiliti da Osterkamp (1984), ovvero: due secoli o meno per un permafrost di 25 metri di spessore nelle zone discontinue ed interne dell'Alaska, considerando un riscaldamento che va da -0,4 a 0\u00a0\u00b0C in 3-4 anni, seguito da un successivo aumento di 2,6\u00a0\u00b0C. Sebbene la risposta della (profondit\u00e0 del) permafrost al mutamento di temperatura sia tipicamente un processo molto lento, c'\u00e8 una grande evidenza per il fatto che lo spessore dello strato attivo rapidamente risponde ad un mutamento di temperatura. Facendo una simulazione di riscaldamento o raffreddamento, il mutamento climatico globale avr\u00e0 un effetto significativo sulla durata dei periodi liberi dal gelo nelle regioni con suolo ghiacciato sia stagionalmente che perennemente.\nSotto il permafrost artico sono sigillate ampie riserve di metano, ed il suo scioglimento le liberer\u00e0 nell'atmosfera con influssi sul cambiamento climatico in quanto gas serra.\nGhiacciai e calotte polari.\nLe calotte polari sono le pi\u00f9 grandi sorgenti potenziali di acqua dolce, contenenti approssimativamente il 77% delle risorse dell'intero pianeta. Ci\u00f2 equivale a 80\u00a0m del livello mare, con l'Antartide in testa le cui riserve ammontano al 90%. La Groenlandia incide maggiormente nel rimanente 10%, con altre masse di ghiaccio e ghiacciai per meno del 0,5%. A causa della loro dimensione in relazione alle variazioni annuali di accumulo o fusione di neve, il tempo di permanenza dell'acqua in masse di ghiaccio pu\u00f2 estendersi a o 1 milione di anni. Di conseguenza, ogni perturbazione climatica produce risposte lente, che accadono nei periodi glaciali ed interglaciali. I ghiacciai della valle rispondono rapidamente alle fluttuazioni climatiche con tipici tempi di risposta di 10-50 anni. Tuttavia, la risposta di singoli ghiacciai pu\u00f2 essere asincrona rispetto alla stessa condizione climatica a causa delle differenze nella lunghezza del ghiacciaio, altezza, inclinazione, e velocit\u00e0 di spostamento. Oerlemans (1994) forn\u00ec la prova di un coerente ritiro del ghiacciaio su scala globale che potrebbe essere spiegato da una tendenza lineare di riscaldamento di 0,66\u00a0\u00b0C ogni 100 anni.\nMentre \u00e8 probabile che le variazioni dei ghiacciai abbiano effetti minimi sul clima globale, la loro recessione pu\u00f2 avere contribuito da un terzo a un mezzo all'aumento del livello del mare osservato nel XX secolo. Inoltre, \u00e8 estremamente probabile che tale estesa recessione del ghiacciaio come si \u00e8 attualmente osservato nella Cordigliera Occidentale del Nord America, dove i deflussi dai bacini ghiacciati vengono utilizzati per l'irrigazione ed energia idroelettrica, implicando significativi impatti idrologici e riguardanti l'ecosistema. L'effettiva pianificazione delle risorse idriche e l'attenuazione dell'impatto in tali aree dipende dallo sviluppo di una conoscenza sofisticata dello stato del ghiaccio nel ghiacciaio e il meccanismo che causa i suoi mutamenti. Inoltre, una chiara comprensione del meccanismo in azione \u00e8 cruciale per interpretare i segnali del mutamento globale che sono rilevabili nella serie di registrazioni riguardo all'equilibrio di massa del ghiacciaio nell'arco del tempo.\nCome per l'equilibrio di massa del ghiacciaio le stime riguardo alle grandi calotte polari portano un'incertezza del 20%. Studi basati sulle nevicate e riguardo alla massa prodotta tendono ad indicare che le calotte polari sono vicine all'equilibrio o emettono acqua negli oceani. Studi sul mare suggeriscono l'innalzamento del livello marino dall'Antartico o la rapida fusione basale delle piattaforme di ghiaccio. Alcuni autori hanno asserito che la differenza fra il tasso osservato dell'innalzamento del livello del mare (circa 2\u00a0mm/anno) e il tasso dell'innalzamento del livello del mare dovuto alla fusione dei ghiacciai montani, espansione termica dell'oceano, ecc. (circa 1\u00a0mm/anno o meno) \u00e8 simile allo squilibrio modellato sull'Antartico (circa 1\u00a0mm/anno di innalzamento del livello marino), suggerendo un contributo dell'innalzamento del livello proveniente dall'Antartico.\nLe relazioni fra clima globale e mutamenti nell'estensione del ghiaccio sono complesse. L'equilibrio della massa dei ghiacciai terrestri e delle calotte polari \u00e8 determinato dall'accumulazione di neve, soprattutto in inverno, e l'ablazione ottenuta nella stagione calda, dovuta principalmente alla radiazione di rete e ai turbolenti flussi di calore per fondere ghiaccio e neve dall'avvezione aria-caldo, Ad ogni modo, la maggior parte della regione antartica non ha mai sperimentato la fusione superficiale prima degli anni 2000. Dove le masse di ghiaccio terminano nell'oceano, i distacchi di iceberg sono i maggiori contributori alla perdita di massa. In questa situazione, il margine del ghiaccio pu\u00f2 estendersi dentro l'acqua profonda come una piattaforma galleggiante, come quello nel Mare di Ross. Nonostante la possibilit\u00e0 che il riscaldamento globale potrebbe apportare perdite al ghiacciaio della Groenlandia essendosi \"spostato\" per favorire la calotta polare antartica, c'\u00e8 maggiore preoccupazione riguardo alla possibilit\u00e0 che un ghiacciaio dell'Antartico Occidentale collassi. Il ghiacciaio dell'Antartico Occidentale \u00e8 fondato su roccia posta al di sotto del livello del mare, e il suo collasso ha il potenziale di innalzare il livello del mare di tutto il mondo di 6\u20137\u00a0m nel giro di poche centinaia di anni.\nLa maggior parte della scarico del ghiaccio dell'Antartico Occidentale avviene attraverso i cinque maggiori flussi glaciali presenti in quella parte della calotta, tra cui quelli penetranti nella barriera di Ross, il flusso glaciale Rutford, che alimenta la piattaforma glaciale Ronne-Filchner, sul Mare di Weddell, e i ghiacciai Thwaites e Pine Island, che entrano nel mare di Amundsen. Le opinioni sono discordi attualmente riguardo all'equilibrio di massa di questi sistemi, principalmente a causa dei dati limitati."}
{"id": "1120526", "revid": "92723", "url": "https://it.wikipedia.org/wiki?curid=1120526", "title": "Magnetosfera di Urano", "text": "Solamente grazie all'arrivo della sonda spaziale Voyager 2 nel 1986 si \u00e8 potuto effettuare una misurazione della magnetosfera di Urano e quindi scoprire l'esistenza di un campo magnetico su Urano il cui momento di dipolo ha un'intensit\u00e0 50 volte maggiore di quello terrestre, probabilmente a causa del suo rapido moto di rotazione.\nCaratteristiche.\nIl campo magnetico di Urano non si origina dal centro del pianeta, in quanto il suo dipolo magnetico \u00e8 spostato verso l'emisfero sud di circa un terzo del raggio del pianeta. La magnetosfera di Urano risulta pertanto fortemente asimmetrica, con l'intensit\u00e0 del campo magnetico sulla superficie che va da 0,1 gauss (10 microtesla) dell'emisfero meridionale e pu\u00f2 arrivare a 1,1 gauss (110 microtesla) nell'emisfero nord, ed una media in superficie di 0,23 gauss.\nIl campo magnetico di Urano ha una peculiare caratteristica: \u00e8 inclinato di 58,6\u00b0 rispetto all'asse di rotazione del pianeta, al contrario di quello terrestre e degli altri giganti gassosi, suggerendo che questa caratteristica potrebbe essere comune nei giganti di ghiaccio. La spiegazione per tale ipotesi \u00e8 che, a differenza dei campi magnetici della Terra e degli altri pianeti, che hanno campi magnetici generati nel loro nucleo, i campi magnetici dei giganti di ghiaccio sono generati dal movimento di materia a profondit\u00e0 relativamente basse, come ad esempio un oceano di acqua e ammoniaca.\nL'inclinazione del campo magnetico fa s\u00ec che i poli magnetici invece che trovarsi ai poli si trovano presso l'equatore. Il dipolo dista 0,3 raggi di \"Urano\" dal centro del pianeta verso l'emisfero nord; La magnetosfera di Urano risulta pertanto fortemente asimmetrica, con l'intensit\u00e0 del campo magnetico sulla superficie che va da 0,1 gauss (10 microtesla) dell'emisfero meridionale e pu\u00f2 arrivare a 1,1 gauss (110 microtesla) nell'emisfero nord, ed una media in superficie di 0,23 gauss. Il periodo di rotazione del dipolo \u00e8 di 17,24 ore, e rispetto a questo valore si misura la velocit\u00e0 dei venti atmosferici.\nIl campo magnetico \u00e8 dovuto all'effetto dinamo causato dal rapido movimento dei fluidi all'interno del pianeta, infatti attorno al suo nucleo, che misura 7\u00a0500\u00a0km di raggio, gira velocemente uno strato di idrogeno che l'elevata pressione ha reso liquido, conduttore e ionizzato, ed \u00e8 questo che determina la presenza del campo magnetico, che reagendo con il vento solare forma una serie di fasce di plasma lungo la direzione delle linee di forza, simili alle Fasce di van Allen terrestri, e l'incanalamento di questo plasma lungo questo percorso produce il fenomeno delle aurore polari presenti su Urano anche alle medie latitudini grazie all'anomala inclinazione del campo magnetico.\nLa magnetosfera, che circonda il pianeta, ingloba tutti i satelliti ed anelli che l'attraversano e ruota con lo stesso periodo di Urano; si estende inoltre per 590\u00a0000\u00a0km dalla parte dell'emisfero rivolto al Sole e per 6 milioni di km dalla parte in ombra.\nUna delle tante teorie della formazione del campo magnetico \u00e8 che probabilmente sia di origine fossile e, anche in parte, di origine interna, in pratica potrebbe essere un residuo dello stesso \"campo magnetico\" della nebulosa da cui ha avuto origine il Sistema Solare.\nNonostante lo strano allineamento, per altri versi la magnetosfera di Urano \u00e8 come quella degli altri pianeti, con un limite esterno che si trova a circa 23 raggi in direzione del Sole, una magnetopausa a 18 raggi di Urano. La struttura della magnetosfera uraniana \u00e8 diversa da quella di Giove e pi\u00f9 simile a quella di Saturno. La \"coda\" della magnetosfera di Urano si estende dietro il pianeta, in direzione opposta al Sole, fino ad una decina di milioni di chilometri, prendendo una forma a spirale a causa della rotazione del pianeta.\nIl flusso di particelle \u00e8 abbastanza alto da causare un'erosione dei satelliti in un intervallo di tempo molto rapido in termini astronomici, di 100.000 anni. Questa potrebbe essere la causa della colorazione uniformemente scura dei satelliti e degli anelli. Il fascio di particelle del campo magnetico sviluppa aurore visibili come archi luminosi attorno ai due poli magnetici, anche se, a differenza di Giove, le aurore di Urano sono poco significative, brevi e dall'aspetto puntiforme."}
{"id": "1120527", "revid": "1718925", "url": "https://it.wikipedia.org/wiki?curid=1120527", "title": "Politica del figlio unico", "text": "La politica del figlio unico (\u4e00\u5b69\u653f\u7b56) \u00e8 stata una delle politiche di controllo delle nascite attuata dal governo cinese nell'ambito della pianificazione familiare per contrastare il fortissimo incremento demografico del paese. Questa riforma, considerata in maniera controversa fuori dalla Cina perch\u00e9 la sua applicazione era spesso causa di abusi dei diritti umani, \u00e8 stata rivista anche all'interno della Cina dato che nel lungo periodo si \u00e8 dimostrata negativa a livello economico e sociale (ad esempio, ricorso all'aborto selettivo del sesso).\nDescrizione.\nLa prima fase, introdotta in modo organico dopo pochi anni dalla morte di Mao Zedong, dal suo successore Deng Xiaoping nel 1979 fu attuata con una legge che vietava alle donne di avere pi\u00f9 di un figlio. Questa politica avrebbe portato a un dimezzamento della popolazione nell'arco della vita media di una generazione di individui, via via pi\u00f9 lento col progressivo allungarsi della vita media. La legge fu poi modificata negli anni novanta con l'introduzione di sole sanzioni pecuniarie.\nQuesta legge fu considerata dai successori di Mao fondamentale dato che durante l'epoca maoista il paese aveva visto un incremento annuale di quasi 30 milioni di persone. Secondo i dati ufficiali, oggi la Cina \u00e8 popolata da pi\u00f9 di 1,4 miliardi di persone, ma si stima che un numero imprecisato di persone non siano registrate all'anagrafe. La politica del figlio unico \u00e8 stata abolita dalla Corte Suprema cinese nel 2013, mentre la normativa nazionale e locale scoraggia civilmente e penalmente un numero superiore a due.\nStoria.\nQuando nel 1949 nasceva la Cina comunista, Mao Tse-tung credeva fortemente nell'idea dell'autosufficienza e del popolo come simbolo della forza. La tradizione era quella delle famiglie numerose: un detto di Confucio recita \u201cPi\u00f9 bambini significa pi\u00f9 felicit\u00e0, i bambini avuti portano presto la felicit\u00e0\u201d. Furono introdotte forti politiche a favore della natalit\u00e0: sussidi per i bambini e la proibizione dell'aborto, della sterilizzazione e dei metodi contraccettivi.\nNel 1953 i divieti furono banditi, fu concesso l'uso dei contraccettivi e, in casi particolari, l'aborto; nel 1957 l'accesso all'aborto legale divenne pi\u00f9 facile. Nel 1962 il boom di nascite preoccup\u00f2 il governo, che decise di cominciare una politica di pianificazione familiare nelle aree urbane pi\u00f9 densamente popolate. Nel 1973 fu lanciata la prima vera politica di controllo delle nascite, la sovrappopolazione era ormai considerata \u201cun ostacolo allo sviluppo e alla modernizzazione\u201d. Cominci\u00f2 la prima campagna di educazione per le donne e le coppie il cui motto era Wan Xi Shao, ovvero il matrimonio e la gravidanza ad un'et\u00e0 pi\u00f9 avanzata (wan), un intervallo pi\u00f9 lungo (xi) tra un figlio e l'altro, e soprattutto meno figli (shao), due per coppia.\nNel 1975 si miglior\u00f2 l'attuazione delle politiche di controllo, si stabilirono degli obiettivi di crescita e furono introdotti piani collettivi di nascita a livello locale. Nel 1979 la Cina accoglieva circa un quarto della popolazione mondiale con a disposizione solo il 7% della superficie coltivabile, i due terzi dei cinesi avevano meno di trent'anni e la generazione del baby boom nata negli anni Cinquanta e Sessanta entrava nell'et\u00e0 riproduttiva. Il governo di Deng Xiao Ping var\u00f2 un ambizioso programma di riforme di mercato che avrebbe risposto alla stagnazione economica, e var\u00f2 una politica organica del controllo della natalit\u00e0, non pi\u00f9 limitata ad alcune province o zone ma su tutto il territorio nazionale.\nNel 1979 fu introdotta la regola del figlio unico, sperimentata gi\u00e0 precedentemente, e furono stabiliti i target di crescita nazionale che prevedevano una popolazione di 1,27 miliardi nel 2000 e il raggiungimento della crescita zero per lo stesso anno. La politica della pianificazione familiare consisteva in un insieme di regolamenti atti a controllare la giusta dimensione delle famiglie cinesi: i matrimoni ritardati, le gravidanze posticipate e l'attesa di un periodo abbastanza lungo (quattro o cinque anni) tra un figlio e l'altro, erano gli elementi principali. Per supportare un simile impianto e garantire il rispetto delle regole fu creata una nuova struttura verticale separata, la \u201cPianificazione Familiare\u201d, che fino ad allora era gestita localmente dal sistema sanitario.\nNel 1981 fu creata la \u201cCommissione di Stato per la Pianificazione Familiare\u201d, equivalente di un ministero, per coordinare le varie attivit\u00e0. La sua struttura si sviluppava ad ogni livello: province, citt\u00e0, distretti e contee, fino ai comitati di villaggio, tutti i livelli avevano uffici per la pianificazione familiare. Nel 1982, con la redazione della nuova costituzione, la pianificazione familiare e la necessit\u00e0 di limitare la crescita della popolazione diventarono elementi fondanti del sistema sociale cinese (artt. 25 e 49).\nA partire dagli anni ottanta il controllo statale fu leggermente ridotto e, nel 1984, fu concessa maggiore flessibilit\u00e0 a livello provinciale sulla possibilit\u00e0 di avere due figli. Negli anni novanta si stabilizzarono le varie politiche. Gli ufficiali che lavoravano per la pianificazione familiare erano trecentomila ai quali si affiancavano centinaia di migliaia di volontari o quadri, membri del partito. Furono incentivati i metodi contraccettivi per frenare il ricorso all'aborto indotto, e cominci\u00f2 a diventare importante la questione dell'invecchiamento della popolazione.\nIl 1\u00ba settembre 2002 la politica di pianificazione familiare \u00e8 diventata una legge nazionale dalla quale dipendono tutte le politiche provinciali. Dal settembre 2005 al marzo 2006 Chen Guangcheng \u00e8 stato posto agli arresti domiciliari dopo aver organizzato e promosso pubblicamente un'azione collettiva contro il governo della Prefettura di Linyi, (Shandong), per l'applicazione eccessiva della politica del figlio unico. \nNel 2013 la politica del figlio unico viene abolita: le famiglie cinesi potranno avere due figli senza incorrere nel pagamento di sanzioni, ma a partire dal terzo figlio permangono multe elevate , assieme alle politiche coatte di contenimento delle nascite.\nA seguito del censimento decennale condotto nel 2020 che ha rilevato che il ritmo di crescita annuale della popolazione cinese \u00e8 stato dello 0,53 per cento rispetto allo 0,57 per cento del decennio precedente (tasso di crescita pi\u00f9 lento da quando i censimenti decennali sono iniziati, nel 1953), il 20 agosto 2021 il Comitato permanente dell'Assemblea nazionale del popolo, il ramo legislativo del parlamento di Pechino, ha approvato gli emendamenti di modifica alla legge sulla Popolazione e la pianificazione familiare per consentire alle coppie di poter avere fino a tre figli; il pacchetto include anche misure di sostegno per le famiglie, che dovranno essere attuate con l'apporto del governo centrale e delle amministrazioni locali. I genitori con un terzo figlio non dovranno quindi pi\u00f9 pagare una multa, n\u00e9 essere puniti dalle loro unit\u00e0 di lavoro."}
{"id": "1120528", "revid": "119281310", "url": "https://it.wikipedia.org/wiki?curid=1120528", "title": "Jubilee (Sex Pistols)", "text": "Jubilee \u00e8 un album/raccolta dei Sex Pistols, pubblicato nel 2002 dalla Virgin Records. Il disco, pubblicato per celebrare il venticinquesimo anniversario del gruppo, raccoglie diversi singoli del periodo 1976-79, oltre a \"Pretty Vacant\" registrata dal vivo nel 1996 durante il Filthy Lucre Tour. \u00c8 presente inoltre una sezione \"enhanced\" che contiene tre video promozionali."}
{"id": "1120529", "revid": "122517919", "url": "https://it.wikipedia.org/wiki?curid=1120529", "title": "Pitting", "text": "L'erosione o corrosione alveolare (anche pitting o vaiolatura) rappresenta il fenomeno della comparsa sulla superficie di un materiale di piccoli danneggiamenti dalla morfologia caratteristica, per cause differenti dovute a: un attacco corrosivo localizzato, a carichi hertziani elevati oppure a cavitazione.\nCorrosione localizzata per pitting.\nLa corrosione localizzata per \"vaiolatura\" o corrosione per \"pitting\" (dall'inglese \"pit\": alveolo o foro) \u00e8 una tipologia di corrosione localizzata che si innesca quando lo strato passivante di ossidi insolubili che si forma sulla superficie dei metalli, a seguito del meccanismo elettrochimico viene \"rotto\" localmente per effetto degli ioni alogeni (principalmente cloro), determinando l'attivazione del processo di corrosione.\nIl \"pitting\" si pu\u00f2 innescare sia nei metalli a comportamento elettrochimico attivo quali le leghe ferrose (acciai al carbonio e debolmente legati, ghise) sia per quelli a comportamento passivo come l'acciaio inossidabile, le leghe ferro-cromo-nickel, le leghe di rame, le leghe di alluminio, alluminio, ecc.\nLa differenza tra i due comportamenti elettrochimici \u00e8 la seguente:\nPertanto anche i materiali come l'acciaio inossidabile, pur essendo resistenti alla corrosione generalizzata perch\u00e9 hanno una forte tendenza a passivarsi (gi\u00e0 se semplicemente esposti all'azione atmosferica), in presenza di ioni cloro capaci di rompere localmente lo strato passivante sono soggetti all'attacco localizzato per vaiolatura.\nFerri d'armatura.\n\u00c8 soggetto al pericolo di \"pitting\" anche il ferro di armatura del calcestruzzo armato.\nInfatti gli ioni cloro Cl- (ambiente marino, sali disgelanti) penetrando nella matrice cementizia, anche nel caso di calcestruzzo non carbonatato (pH 12,5 -13), possono dissolvere il film alcalino che protegge le armature innescando la corrosione del metallo sottostante.\nDi norma l'idrossido di ferro formatosi in ambiente molto basico (con pH &gt; 11), come si verifica nel calcestruzzo per effetto della presenza della calce, si presenta stabile, denso, compatto e aderente al sottostante supporto metallico e pertanto capace di passivarlo.\nMa in presenza di cloruri il film di ossidi diviene invece poroso, permeabile all'ossigeno e all'umidit\u00e0 e quindi non pi\u00f9 protettivo per il ferro sottostante (depassivazione del ferro).\nQuesta azione di distruzione del film protettivo, almeno in condizioni di pH elevato, avviene in forma localizzata nelle zone della superficie delle armature dove si raggiungono determinati tenori di cloruri\nSe tali tenori diventano eccessivi, l'attacco pu\u00f2 interessare zone pi\u00f9 estese, per cui la morfologia tipica del \"pitting\" \u00e8 meno evidente; il meccanismo comunque non cambia.\nLa corrosione per pitting nei calcestruzzi armati, non essendo accompagnata dalla formazione di ruggine, e quindi da distacco del copriferro, \u00e8 estremamente pericolosa in quanto il fenomeno non \u00e8 facilmente rilevabile a occhio nudo.\nPer le strutture esposte all'atmosfera si considera come tenore critico un contenuto di cloruri nell'intervallo di 0.4-1% in massa rispetto al cemento.\nQuesto valore pu\u00f2 cambiare significativamente in funzione dei seguenti parametri:\nMeccanismo di corrosione.\nIl meccanismo di corrosione per \"pitting\", inizia con la distruzione localizzata dello strato passivante di ossidi a causa dell'azione degli ioni cloro.\nLe zone dove il film viene a mancare funzionano da anodi (zona attiva) rispetto a quelle circostanti, (che presentando uno strato di ossidi ancora integro risultano indenni da corrosione) su cui invece ha luogo l'azione riducente (catodica).\nLa piccola estensione delle aree anodiche rispetto all'ampia zona catodica d\u00e0 luogo a un attacco localizzato che \u00e8 causa di formazione di vaiolature (in inglese \"pit\").\nLe vaiolature possono evolversi rapidamente fino alla perforazione del metallo stesso.\nUsura per fatica per pitting.\nIl pitting \u00e8 anche un fenomeno di fatica superficiale dovuto alla pulsazione della pressione di contatto tra i denti ingrananti di un ingranaggio, che pu\u00f2 produrre un deterioramento che si estende fino a impedire il buon funzionamento delle ruote dentate ed eventualmente anche rumore nella trasmissione.\nPer ottenere un buon funzionamento delle ruote dentate sotto carico \u00e8 importante limitare il danneggiamento superficiale; ci\u00f2 si ottiene limitando la pressione di contatto tra i denti.\nHertz \u00e8 stato il primo studioso a occuparsene, risolvendo il problema tramite la determinazione di una pressione di contatto \"limite\".\nLa teoria Hertziana fornisce il massimo valore della pressione di contatto pH in funzione dei raggi dei due cilindri e delle costanti elastiche E e v dei due materiali, che possono anche essere diverse tra loro.\nUsura per cavitazione.\nIl fenomeno si verifica per lo pi\u00f9 sulle pale di un'elica di un motore nautico o di una pompa. "}
{"id": "1120539", "revid": "110157", "url": "https://it.wikipedia.org/wiki?curid=1120539", "title": "The Very Best of Macy Gray", "text": "The Very Best of Macy Gray \u00e8 una raccolta di brani della cantante statunitense Macy Gray pubblicata il 30 agosto 2004 dalla Epic Records.\nIl disco.\nLa raccolta contiene undici brani estratti dai suoi primi tre album (compresi tre brani mai pubblicati come singolo), insieme a due inediti, \"Love Is Gonna Get Ya\" (lanciato come singolo radiofonico in Europa e pubblicato fisicamente solo in Danimarca e Paesi Bassi) e \"Walk This Way\" (cover del brano degli Aerosmith), tre remix e un brano in collaborazione con Fatboy Slim, gi\u00e0 pubblicato nell'album di quest'ultimo \"Halfway Between the Gutter and the Stars\"."}
{"id": "1120542", "revid": "287204", "url": "https://it.wikipedia.org/wiki?curid=1120542", "title": "Acqua &amp; Sapone (ciclismo)", "text": "La Acqua &amp; Sapone (codice UCI: ASA) era una squadra ciclistica maschile di ciclismo su strada italiana. Attiva nel professionismo dal 2004 al 2012, ebbe per otto stagioni licenza da Professional Continental Team, potendo perci\u00f2 partecipare di diritto alle gare dei Circuiti continentali UCI.\nLa squadra, fondata e diretta da Palmiro Masciarelli, partecip\u00f2 a cinque edizioni del Giro d'Italia, cogliendo sei vittorie di tappa e due successi nella classifica scalatori, entrambi con Stefano Garzelli, nelle edizioni 2009 e 2011.\nLo sponsor principale era Acqua &amp; Sapone, catena italiana di supermercati, specializzata nei prodotti di cura della persona e per la casa.\nStoria.\nLa squadra (ufficialmente Red Team S.r.l.) venne fondata nel 2004 da Palmiro Masciarelli, che assunse anche la carica di general manager. Tra i direttori sportivi vi furono, dal 2004 al 2012, Enrico Paolini, Bruno Cenghialta e Franco Gini. La sede del team era in Abruzzo, a Sambuceto, frazione di San Giovanni Teatino, in provincia di Chieti.\nNel 2006 e nel 2008 l'Acqua &amp; Sapone vinse la classifica a squadre del calendario UCI Europe Tour. Dal 2006 al 2009 la squadra utilizz\u00f2 biciclette De Rosa, dopo aver corso su biciclette marchiate Moser. Nel biennio 2010-2011 ha corso invece con cicli Bottecchia e nel 2012 con il marchio Focus. Il 2 ottobre 2012 la squadra \u00e8 stata sciolta.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\n\"Aggiornato al 27 maggio 2012\""}
{"id": "1120544", "revid": "767487", "url": "https://it.wikipedia.org/wiki?curid=1120544", "title": "The Trouble with Being Myself", "text": "The Trouble with Being Myself \u00e8 il terzo album della cantante statunitense Macy Gray, pubblicato nel 2003 dalla casa discografica Epic Records."}
{"id": "1120546", "revid": "77358", "url": "https://it.wikipedia.org/wiki?curid=1120546", "title": "Patto Molotov-von Ribbentrop", "text": ""}
{"id": "1120549", "revid": "73125", "url": "https://it.wikipedia.org/wiki?curid=1120549", "title": "Ismail Bouillaud", "text": ""}
{"id": "1120552", "revid": "2121138", "url": "https://it.wikipedia.org/wiki?curid=1120552", "title": "Deserto di Ordos", "text": "Il deserto di Ordos (in cinese: ) \u00e8 una regione desertica e stepposa situata sull'altopiano dell'Ordos nella parte meridionale della repubblica autonoma della Mongolia Interna, in Cina. L'Ordos \u00e8 un deserto \u00abmontano\u00bb; esso \u00e8 separato da quello del Tengger dallo Huang He (Fiume Giallo) e si spinge sino a una quota di 2000 m. Le dune che lo caratterizzano sono perlopi\u00f9 basse (tra i 3 e i 5 m di altezza) e il paesaggio in generale appare poco inciso dall'erosione fluviale. Per la presenza di resti archeologici e di altre evidenze di antichi climi pi\u00f9 umidi di quello attuale, gli scienziati cinesi considerano che alcuni deserti delle regioni centrali e orientali della Cina siano da mettere strettamente in relazione con la presenza e la diretta azione dell'uomo. In questo contesto il deserto di Ordos \u00e8 frequentemente citato come una delle aree pi\u00f9 desertificate della Cina. Sin dal IX sec. a.C. comunit\u00e0 di pastori hanno sfruttato le piane alluvionali dello Huang He e, con le loro povere attivit\u00e0 agricole, hanno distrutto il delicato equilibrio dell'ecosistema di steppa consentendo al deserto di svilupparsi. Le rovine della capitale della dinastia Xia (2205-1766 a.C.) e altre 11 grandi citt\u00e0 sono attualmente coperte dalle dune mobili dell'Ordos.\nOggi il deserto \u00e8 formato da vaste aree sabbiose con numerosi piccoli laghi, alcuni dei quali sono salati. Circa il 50% dell'Ordos \u00e8 rappresentato da paludi o da terreni agricoli coperti da vegetazione. Gli abitanti dell'Ordos, spinti dal desiderio di risanare la loro terra, hanno sviluppato un particolare metodo per stabilizzare le dune. Innanzitutto hanno piantato arbusti nel terzo inferiore del fianco sopravento delle dune. La vegetazione ha abbassato la velocit\u00e0 del vento alla base delle dune stesse, impedendo a gran parte della sabbia di muoversi verso la cresta della duna. L'elevata velocit\u00e0 del vento spiana le creste non pi\u00f9 alimentate dalla sabbia. A questo punto sulla superficie appiattita delle dune possono essere piantati alberi. In cinque anni questo metodo pu\u00f2 incrementare la copertura vegetale anche del 50-80%. Un'altra tecnica per bonificare il deserto utilizzata in molte aree sabbiose della Cina consiste nel costruire \"kulun\". Si tratta di recinti che consentono di controllare il pascolo e che permettono alla terra di riprendersi dopo gli abusi subiti. Il pascolo e il bosco interni al kulun fermano il vento e migliorano la qualit\u00e0 del terreno. I kulun possono essere costruiti per fornire foraggio, per controllare il movimento della sabbia o per tramutare aree palustri tra le dune in terre adeguate all'agricoltura."}
{"id": "1120561", "revid": "123155411", "url": "https://it.wikipedia.org/wiki?curid=1120561", "title": "Salvatore Di Benedetto", "text": "Biografia.\nNato da una facoltosa famiglia borghese di Raffadali, gi\u00e0 da studente in giurisprudenza, in pieno regime fascista ader\u00ec all'ideologia comunista, influenzato dal compaesano Cesare Sessa, che fu tra i fondatori del Partito Comunista d'Italia. Arrestato nel 1935 dal regime e condannato in quanto comunista al confino, scont\u00f2 la pena sull'isola di Ventotene, dalla quale veniva condotto in catene a Palermo per sostenere gli esami per il conseguimento della laurea in giurisprudenza.\nUna parte della sua condanna la scont\u00f2 nel Corno d'Africa, dove venne inviato ai lavori forzati per la costruzione delle strade e delle altre opere del regime fascista in seguito alla guerra d'Etiopia. Tornato in Italia non si ferm\u00f2 a Raffadali ma cerc\u00f2 di raggiungere il nord del paese allo scopo di mettersi in contatto con il Partito Comunista in clandestinit\u00e0 per preparare la lotta contro il fascismo.\nDurante il periodo della seconda guerra mondiale e, in particolare, dopo l'8 settembre 1943, fu tra gli organizzatori delle attivit\u00e0 del Partito Comunista Italiano nel nord e nel centro del paese. A Milano, entrato in contatto con i compagni comunisti partecip\u00f2 alla redazione clandestina de \"l'Unit\u00e0\", entrando in rapporti di collaborazione e di amicizia con Elio Vittorini, Pietro Ingrao, Renato Guttuso, Pompeo Colajanni, Mario Alicata, Ernesto Treccani, Gillo Pontecorvo, Celeste Negarville, Giansiro Ferrata, Giancarlo Pajetta.\nQueste vicende milanesi furono raccontate da Di Benedetto nei suoi libri, ma testimonianze significative se ne trovano anche in \"Diario in pubblico\" di Elio Vittorini, nella \"Storia del Partito Comunista Italiano\" di Paolo Spriano e nell'ultimo libro di Pietro Ingrao, \"Volevo la luna\" (2006), nel quale la figura di Salvatore Di Benedetto \u00e8 ricordata con commozione e con parole di profonda ammirazione. Le qualit\u00e0 di organizzatore di Di Benedetto ne fecero uno dei promotori delle iniziative della Resistenza milanese, in particolare della grande manifestazione del 25 luglio 1943 che segu\u00ec la caduta di Mussolini.\nTuttavia le autorit\u00e0 di polizia arrestarono i promotori di quella manifestazione e, tra questi, Salvatore Di Benedetto, insieme a Vittorini e Ferrata. Dopo la fortunosa liberazione, in seguito ai fatti dell'8 settembre 1943 Di Benedetto, tornato in clandestinit\u00e0, continu\u00f2 a essere tra i principali organizzatori dell'attivit\u00e0 clandestina del Partito Comunista Italiano in Lombardia, occupandosi di tenere i contatti tra la struttura del partito e le diverse brigate partigiane impegnate nella lotta contro la Repubblica di Sal\u00f2.\nPer queste sue capacit\u00e0 organizzative fu scelto per collaborare alla riorganizzazione del partito nel Lazio e a Roma in particolare. Si impegn\u00f2 cos\u00ec in attivit\u00e0 strettamente politica ma non trascur\u00f2 anche la partecipazione ad azioni dirette a sostegno dell'avanzata alleata. Durante una di queste azioni una bomba a mano gli esplose vicino al volto devastandoglielo e privandolo di un occhio. Durante la lunga convalescenza rafforz\u00f2 l'amicizia e l'amore con la donna che sarebbe stata la compagna di tutto il resto della sua vita, la giovane staffetta partigiana Vittoria Giunti.\nDopo aver partecipato alle feste per la Liberazione (in alcune foto lo si vede con il volto ancora fasciato dalle bende), torna in Sicilia per riprendere nella sua terra la lotta politica in previsione della nuova stagione che si stava gi\u00e0 profilando. Fu cos\u00ec uno dei protagonisti della lotta dei contadini siciliani per la conquista delle terre e l'abolizione del latifondo, combattendo una battaglia di occupazione delle terre a fianco dei contadini, mettendo cos\u00ec ancora una volta a rischio la sua vita, in un contesto, quello della provincia di Agrigento, nel quale la mafia uccise, nello stesso periodo, numerosi sindacalisti e uomini politici impegnati nella medesima battaglia. Questo coraggio e il suo ruolo nella conquista delle terre gli valsero da parte dei contadini raffadalesi un affetto che gli fu tributato per tutto il resto della sua vita.\nA Raffadali si impegna anche nella attivit\u00e0 politica nel paese, dapprima collaborando con Cesare Sessa, sindaco di Raffadali nel primo decennio del secondo dopoguerra e, poi, succedendogli nella carica di sindaco del paese a partire dal 1954, carica che mantenne per trent'anni, alternando gli impegni di sindaco del proprio paese di origine con gli impegni di deputato per svariate legislature del Partito Comunista Italiano.\nDa sindaco di Raffadali si fece promotore di innumerevoli iniziative di carattere sociale e culturale: alla sua azione politica si devono, ad esempio, l'istituzione della Biblioteca comunale, la creazione del \"Villaggio della Giovent\u00f9\", la creazione del Piano regolatore generale (primo comune della provincia). Gli interessi di Salvatore Di Benedetto furono molteplici in diversi campi. Fu scrittore, poeta, studioso di tradizioni popolari, raccoglitore di reperti archeologici (che don\u00f2 alla Biblioteca comunale per l'istituzione del Museo archeologico comunale di Raffadali, annesso alla biblioteca), collezionista di ceramiche.\nAppassionato studioso di storia locale, raccolse nella sua antica casa \"Il Palazzo Principe\" al centro del paese, storica residenza dei Principi di Montaperto,and\u00f2 ad abitarci, facendosi l'auto atto del palazzo in questione e occupandone l'immobile gratuitamente sottraendolo allo stato italiano, dopo le elezioni da sindaco,una ricchissima collezioni di libri rari e di studi, spesso inediti, sulla storia di Raffadali e della Sicilia. Negli ultimi anni si dedic\u00f2 ad altre attivit\u00e0. Si adoper\u00f2, da presidente della Biblioteca comunale, per il suo continuo aggiornamento, si impegn\u00f2, anche negli ultimi anni della sua vita, ormai molto anziano, a recarsi nelle scuole per raccontare ai giovani le sue esperienze partigiane e per testimoniare la passione per la libert\u00e0 che lo aveva portato a combattere tutte le sue battaglie.\nLa morte avvenne nel paese nat\u00eco durante i festeggiamenti del 1\u00ba maggio 2006, ma per espresso desiderio della famiglia le celebrazioni continuarono nonostante il lutto cittadino. Moltissimi concittadini si recarono nella camera ardente - allestita nella Biblioteca comunale - e parteciparono ai funerali; soltanto un mese dopo moriva anche la moglie Vittoria Giunti, che gli era stata vicina tutta la vita."}
{"id": "1120562", "revid": "112743814", "url": "https://it.wikipedia.org/wiki?curid=1120562", "title": "Johannes Althusius", "text": "Biografia.\n\u00c8 stato insegnante nella piccola universit\u00e0 riformata calvinista di Herborn, ma la sua era una formazione classica \"in utroque iure\". Il suo vero nome \u00e8 sconosciuto, perch\u00e9 nelle sue opere si firmava solo con la versione latinizzata.\n\u00c8 stato a capo del governo della citt\u00e0 di Emden dal 1604 fino alla morte.\nLa \"Politica Methodice Digesta\".\n\u00c8 famoso soprattutto per la sua opera del 1603 \"Politica Methodice Digesta, Atque Exemplis Sacris et Profanis Illustrata\" che lo hanno fatto considerare il primo vero pensatore federalista e un sostenitore della sovranit\u00e0 popolare. L'opera \u00e8 considerata l'atto di nascita del diritto pubblico moderno. Nel titolo \"Politica Methodice Digesta\" (scienza del diritto pubblico redatta in maniera sistematica), riprende il termine aristotelico \"politica\" come sinonimo di \"diritto pubblico\", un uso che rimarr\u00e0 quantomeno fino a Rousseau. L'impianto dell'opera \u00e8 rivoluzionario: niente pi\u00f9 metodo dialettico con un quesito e tutte le risposte per trovare alla fine la soluzione, ma un metodo dogmatico, una definizione che viene spiegata allegando fonti e dottrine (quasi tutte moderne). In pratica l'opera \u00e8 una serie di definizioni e fra una e l'altra, scritti con caratteri pi\u00f9 piccoli, gli \"excursus\" sulla definizione, come delle note. Nel 1614 ne pubblica una seconda edizione. \nNel 1602 aveva pubblicato lo scheletro del \"Politica Methodice Digesta\", la \"De regno recte instituendo ac administrando\", 75 definizioni, principi fondamentali di diritto pubblico e amministrativo, accompagnate a volte da cenni alle fonti\nL'opera di Althusius non \u00e8 solo una dottrina calvinista, ma \u00e8 una dottrina scientifica, con un forte recupero della centralit\u00e0 del diritto naturale in opposizione all'assolutismo francese e a Bodin (da cui prende moltissimo). Rifiuta che la legge sia totalmente nelle mani del sovrano e che al singolo resti solo la coscienza. Il sovrano non pu\u00f2 a suo piacimento cambiare la legge, perch\u00e9 non esistono leggi che non abbiano un contenuto morale. Se la legge \u00e8 moralmente adiafora\n, non \u00e8 una legge ma un capriccio. Una legge per essere tale deve avere un contenuto etico, contenuto della legge non pu\u00f2 non essere in qualche misura il diritto naturale, perci\u00f2 da questo contenuto etico sono legittimate le resistenze degli individui, qualora la norma avesse un contenuto pervertitore del diritto naturale.\nSempre in quest'opera Althusius dice che Dio ha creato l'uomo come creatura socievole fin dall'inizio. Il diritto nasce con la societ\u00e0 (\"ubi societas, ibi ius\" di Cicerone), con la relazione e la prima forma di relazione \u00e8 il \"coniugio\", l'incontro fra i due sessi: l'origine del diritto quindi sta nella creazione dell'uomo nella sua diversit\u00e0 di genere. Da l\u00ec nascono le formazioni sociali e da queste la formazione sociale pi\u00f9 complessa ed elaborata. Lo stato \u00e8 un corpo insieme di pi\u00f9 corpi, formazioni sociali (non di individui) e il vincolo che tiene assieme i corpi sociali \u00e8 il diritto; il diritto \u00e8 il sistema delle relazioni pattizie che tiene assieme la societ\u00e0, per cui ha natura fondamentalmente contrattuale, pattizia, che pu\u00f2 essere tacita (consuetudini) o esplicita, ma sempre contrattuale. \nSecondo Althusius la legge fondamentale dello Stato, il principio ordinatore, \u00e8 la distinzione tra governanti e governati.\nIl giurista tedesco afferma che l'uomo \u00e8 naturalmente socievole, perch\u00e9 tale \u00e8 stata creata da Dio. Societ\u00e0 e diritto sono coessenziali. Vale il brocardo \"Ubi societas, ibi ius\".\nImmagina un Eforato, una sorta di Corte Costituzionale, ispirandosi agli efori che nell'antica Sparta controllavano che il Re non eccedesse i propri limiti.\nPrevede il diritto di resistenza contro la tirannide."}
{"id": "1120563", "revid": "1632387", "url": "https://it.wikipedia.org/wiki?curid=1120563", "title": "Dimension Zero", "text": "I Dimension Zero sono stati un gruppo musicale svedese fondato nel 1996 da Jesper Str\u00f6mblad e Glenn Ljungstr\u00f6m, i due chitarristi degli In Flames in quel periodo (Ljungstrom uscir\u00e0 per via di divergenze musicali). Oltre a loro due si aggiunsero anche Hans Nilsson (dei Crystal Age) alla batteria e Jocke G\u00f6thberg alla voce.\nStoria del gruppo.\nNel 1995 la band pubblica il demo \"Screams from the Forest\" e nel 1997 l'EP \"Penetrations From the Lost World\".\nNel 1998 la band si scioglie in modo quasi definitivo, ma si ricompone nel 2000. Nel 2002 esce l'album \"Silent Night Fever\", capace di ricevere vasti consensi dalla critica. Sempre nel 2002 Daniel Antonsson si unisce alla formazione per sostituire Johansson, non rientrato nella band nel 2000.\nNel 2003 esce \"This Is Hell\", un lavoro che per\u00f2 non riesce a risaltare come il suo predecessore. Nell'agosto dello stesso anno Glenn Ljungstrom lascia la band. Dopo un lungo periodo di pausa, la band pubblica \"He Who Shall Not Bleed\" nel 2007, prima di decidere di sciogliersi nel 2008.\nNel maggio 2014 \u00e8 stato annunciato che il gruppo si riunir\u00e0 nuovamente per partecipare al Gothenburg Sound Festival, che si terr\u00e0 nel gennaio 2015."}
{"id": "1120568", "revid": "6923", "url": "https://it.wikipedia.org/wiki?curid=1120568", "title": "Amaro alle erbe alpine delle montagne di Cesana", "text": "LAmaro alle erbe alpine delle montagne di Cesana \u00e8 un amaro ottenuto tramite infusione in alcol etilico di erbe officinali spontanee.\nStoria.\nLa documentazione ne attesta la produzione nelle valli Susa gi\u00e0 agli inizi del XX secolo. In particolare sulle montagne di Cesana Torinese era tradizione raccogliere erbe officinali spontanee e successivamente, a livello familiare, farne infusi alcolici.\nCaratteristiche del prodotto.\n\u00c8 un liquore dal colore scuro, ambrato, con un indice alcolico pari a 33\u00b0.\nZona di produzione.\nLe erbe officinali vengono ancora raccolte sulle montagne di Cesana e successivamente lavorate in un liquorificio piemontese. L'amaro ottenuto pu\u00f2 essere gustato nei ristoranti di qualit\u00e0 della zona.\nMateriali e attrezzature.\nOltre all'alcool etilico, acqua e zucchero si usano erbe officinali (quali l'Achillea millefoglie, l'angelica, l'assenzio, la maggiorana, il timo) e spezie (chiodi di garofano).\nSi fanno macerare gli ingredienti e dopo ripetute filtrature, il liquido viene distillato fino alla gradazione alcolica di 35\u00b0.\nPer le varie operazioni si impiegano normalmente recipienti di acciaio inox."}
{"id": "1120571", "revid": "1305772", "url": "https://it.wikipedia.org/wiki?curid=1120571", "title": "Maderno", "text": ""}
{"id": "1120580", "revid": "119205478", "url": "https://it.wikipedia.org/wiki?curid=1120580", "title": "Never Mind the Bollocks/Spunk", "text": "Never Mind the Bollocks/Spunk \u00e8 un album doppio dei Sex Pistols, pubblicato nel 1996 dalla Virgin Records che contiene la ristampa del primo album del gruppo, \"Never Mind the Bollocks, Here's the Sex Pistols\", del bootleg Spunk, oltre a diverse demo."}
{"id": "1120581", "revid": "1573940", "url": "https://it.wikipedia.org/wiki?curid=1120581", "title": "Charsadda", "text": "Charsadda, ( \u0686\u0627\u0631\u0633\u0688\u0651\u06c1 in pashtu) citt\u00e0 situata nell'omonimo distretto, facente parte della provincia frontaliera di Nord-Ovest del Pakistan (North West Frontier Province). Si trova a circa 29 kilometri da Peshawar.\nPushkalavati.\nL'antico toponimo di Charsadda \u00e8 Pushkalavati che in urdu vuol dire Citt\u00e0 del Loto. La storia di questa citt\u00e0 \u00e8 molto antica, venne infatti fondata infatti approssimativamente al VI secolo a.C., e dalle sue origini fino al II secolo a.C. \u00e8 stata il capoluogo del distretto di Gandhara, capitale del Regno indo-greco. Le invasioni verificatesi nella regione di Charsadda sono innumerevoli. Tra le pi\u00f9 importanti vi furono quelle dei Persiani, dei Greci di Alessandro il Macedone, dai Mauryas, degli Sciti, dei Parti, dei Turchi e degli Hindu"}
{"id": "1120583", "revid": "117496780", "url": "https://it.wikipedia.org/wiki?curid=1120583", "title": "Arquebuse", "text": "L'arquebuse, anche conosciuto come alpestre, \u00e8 un distillato di erbe.\nStoria.\n\u00c8 possibile datare le fonti storiche che parlano dell'arquebuse intorno alla fine del secolo XVII. Sicuramente prodotto originariamente in Francia, nella zona di Lione e del Rhone-Alpes, nacque nei monasteri.\nIl significato del nome ha pi\u00f9 spiegazioni: dall'uso curativo sulle ferite da archibugio (anche se il liquore fu creato sicuramente assai prima dell'invenzione delle armi da fuoco) alla sensazione che si ha nello stomaco dopo averlo bevuto, a causa dell'alta gradazione alcolica.\nCaratteristiche del prodotto.\nLa gradazione alcolica di questo liquore \u00e8 elevata, e varia dai 30 ai 45\u00b0.\nIl colore varia dal giallo paglierino al verde chiaro.\nComponenti e modalit\u00e0 di preparazione.\nVariabile da produttore a produttore, la ricetta dell'arquebuse prevede 33 erbe, fra le quali il genep\u00ec, la verbena, la menta, la camomilla, la valeriana, l'issopo e infine il tanaceto, che ne \u00e8 l'ingrediente principale. Quest'ultimo, in piemontese viene anche chiamato \"erba di Arquibus\". &lt;BR&gt;\nLe erbe vengono fatte macerare, alcune secche, altre fresche, con l'alcool e dopo viene distillato il liquido ottenuto. Il liquore viene fatto invecchiare in botti di rovere.\nZona di produzione.\nAnticamente veniva prodotto in quasi tutto il Piemonte. Oggigiorno \u00e8 prodotto con il nome alpestre nella citt\u00e0 di Carmagnola (TO), dove viene considerato prodotto agroalimentare tradizionale."}
{"id": "1120584", "revid": "1745361", "url": "https://it.wikipedia.org/wiki?curid=1120584", "title": "Gioco motorio", "text": "Il gioco motorio \u00e8 un tipo di movimento in cui il bambino mette in campo il suo corpo al fine di favorire il passaggio dall'affettivo al cognitivo, dall'attivit\u00e0 libera a quella strutturata, dalla globalit\u00e0 all'analisi.\nPer perseguire questi obiettivi, vi sono quattro tipologie di gioco motorio:"}
{"id": "1120585", "revid": "3115", "url": "https://it.wikipedia.org/wiki?curid=1120585", "title": "Elisir d'erbe Barathier", "text": "Lelisir d'erbe Barathier \u00e8 un elisir che ha questo nome dal 1905, precedentemente era conosciuto come Amaro Cozie (dalle Alpi Cozie).\nStoria.\nL'attestazione dell'esistenza del prodotto \u00e8 scritta in francese (lingua molto usata nella zona della Val Germanasca) nel 1902. Nasce solo per il consumo familiare a Pomaretto (TO) e successivamente ampliato per la commercializzazione.\nCaratteristiche del prodotto.\nSette qualit\u00e0 di erbe e fiori vengono fatte macerare in alcool e non distillati. Il colore pu\u00f2 essere marrone scuro o giallo chiaro. Il colore pi\u00f9 scuro si ottiene semplicemente aggiungendo del caramello di zucchero. La versione scura \u00e8 quella originaria \nZona di produzione.\nViene prodotto a Pomaretto (TO), partendo dalle erbe raccolte nella Val Germanasca, o nelle vallate vicine: Val Chisone, Valle di Susa e Val Pellice, a un'altitudine variabile fra i 1500 e i 2600 metri.\nMateriali e attrezzature.\nIl prodotto viene lasciato a macerare in contenitori non porosi quali vetro o acciaio inossidabile, solo il confezionamento avviene con metodi pi\u00f9 meccanizzati."}
{"id": "1120586", "revid": "287204", "url": "https://it.wikipedia.org/wiki?curid=1120586", "title": "Elisir del prete", "text": "L'Elisir del prete \u00e8 un liquore composto da un infuso a base di erbe, radici e alcool.\nStoria.\nSi hanno notizie sin dall'Ottocento, quando veniva descritto per le sue virt\u00f9 digestive. Veniva considerato alla stregua di un medicinale per i benefici effetti che procurava.\nCaratteristiche del prodotto.\n\u00c8 un infuso concentrato di vari vegetali, lasciati macerare in una miscela di alcool e acqua. Filtrato pi\u00f9 volte viene distillato fino ad ottenere una gradazione di circa 50\u00b0.\n\u00c8 consumato come correttivo del caff\u00e8, oppure diluito in acqua calda e dolcificato con zucchero. Pi\u00f9 recentemente si hanno testimonianze di una domanda il 17 ottobre 1927 a cura dell'\"Ing. F. Simoni, Brevetti d'invenzione\" di Torino verso il Ministero dell'Economia nazionale di Roma, per tutelare un elisir il cui marchio venne originariamente depositato il 10 febbraio 1891.\nDopo vari brevetti, attualmente l'Elisir del Prete, \u00e8 di propriet\u00e0 della Albergian di Pragelato che ne ha rinnovato il brevetto nel 1993.\nMateriali e attrezzature.\nLe varie fasi di produzione vengono effettuate in contenitori di norma in acciaio inox, successivamente la commercializzazione del prodotto finale avviene in bottiglie di vetro da 70 cl."}
{"id": "1120588", "revid": "767487", "url": "https://it.wikipedia.org/wiki?curid=1120588", "title": "Shen Kuo", "text": "Fu il primo a descrivere la bussola ad ago magnetico; a seguito del suo lavoro in astronomia, fu anche il primo a formulare il concetto di \"vero nord\" legato alla declinazione magnetica, per aiutare la navigazione in mare. Formul\u00f2 un'ipotesi per la formazione della terra (geomorfologia), basandosi sull'osservazione di fossili marini trovati nelle Montagne di Taihang, della deposizione di limo, dell'erosione del suolo. Col suo collega, l'astronomo Wei Pu, studi\u00f2 il moto della Luna e svilupp\u00f2 diversi strumenti astronomici. Descrisse la stampa a caratteri mobili inventata da Bi Sheng (990-1051)."}
{"id": "1120590", "revid": "767487", "url": "https://it.wikipedia.org/wiki?curid=1120590", "title": "Bacino della Zeja", "text": "Il bacino della Zeja (russo \u0417\u0435\u0301\u0439\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u0301\u043b\u0438\u0449\u0435, \"Zejskoe vodochranili\u0161\u010de\") \u00e8 un lago artificiale russo, situato nell'estremo oriente siberiano poco a nord del confine cinese (Oblast' dell'Amur). Viene formato dal fiume omonimo e da alcuni suoi tributari, in seguito allo sbarramento costruito poco a monte della cittadina omonima. Il lago ha una superficie di circa 1.200 km2."}
{"id": "1120592", "revid": "75435", "url": "https://it.wikipedia.org/wiki?curid=1120592", "title": "Secondo libro di Baruc", "text": ""}
{"id": "1120593", "revid": "117661893", "url": "https://it.wikipedia.org/wiki?curid=1120593", "title": "Vincenzo Micocci", "text": "Biografia.\nVincenzo Micocci \u00e8 stato uno dei pi\u00f9 celebri discografici italiani: ha lavorato come direttore artistico alla RCA Italiana e alla Dischi Ricordi, dopodich\u00e9 \u00e8 stato il fondatore della Parade, della It e della Una sors coniunxit.\nL'ingresso nel mondo discografico.\nL'interesse di Vincenzo Micocci verso la musica inizia sin dall'infanzia, quando ascolta alla radio le poche incisioni di jazz che arrivano in Italia in quegli anni.\nDopo la maturit\u00e0 tecnica, per potersi pagare l'Universit\u00e0 (dove studia alla facolt\u00e0 di Lettere) inizia a lavorare presso il negozio di dischi dello zio (\"Musicalradio\", in via delle Convertite a Roma), occupandosi in particolar modo degli acquisti, e quindi trattando in prima persona con gli agenti delle case discografiche: ed \u00e8 proprio l'agente della RCA a segnalare Micocci a Ennio Melis, il direttore della casa discografica, per via del quantitativo di dischi venduti (superiori alla media di altri negozi) e soprattutto per il \"fiuto\" che dimostra, richiedendo moltissime copie di dischi di artisti come Harry Belafonte e Perry Como (entrambi distribuiti in Italia dalla RCA), ancora poco conosciuti in Italia ma che successivamente ebbero successo; Micocci viene assunto dalla casa discografica nel 1956.\nIl primo incarico che gli d\u00e0 Melis \u00e8 quello di quantificare le copie di dischi di importazione da stampare, ma di fronte ad una serie di previsioni azzeccatissime (Belafonte in Italia vender\u00e0, tra il 1956 e il 1957, circa 500.000 copie) lo nomina direttore artistico, ed insieme pianifica l'attivit\u00e0 per gli anni successivi: si decide quindi di dare il via alla costruzione di nuovi studi di registrazione (che avranno sempre sede in via Tiburtina, e che saranno inaugurati alla fine del 1961), si assumono come arrangiatori alcuni giovani musicisti (alcuni appena diplomati al Conservatorio Santa Cecilia di Roma, come Ennio Morricone, altri con esperienze in altre case discografiche, come Luis Bacalov, e si decide di sviluppare l'acquisizione di giovani cantanti italiani, per sviluppare in maniera maggiore il catalogo nazionale: tra i primi che vengono messi sotto contratto da ricordare Gianni Meccia (per cui viene coniato il termine cantautore), Nico Fidenco e Edoardo Vianello.\nNel portare avanti queste attivit\u00e0, Micocci non trascura la sua passione, il jazz, e riesce ad aprire e gestire una collana apposita che stampa in Italia molte incisioni americane di grandi artisti (come Jelly Roll Morton), alcune inedite per l'Italia, ma anche dischi di jazzisti italiani come Romano Mussolini o il romano Nunzio Rotondo.\nAltre attivit\u00e0.\nNel frattempo Micocci continua la sua attivit\u00e0 extra di giovane appassionato di musica, specialmente jazz: inizia a scrivere come critico musicale per le riviste \"Fiera letteraria\" e L'Espresso, e nel 1958 pubblicher\u00e0 per le edizioni Cappelli di Bologna il fondamentale volume \"Il libro del jazz\", scritto insieme a Salvatore Biamonte e ripubblicato pi\u00f9 volte nel corso dei decenni successivi, e sempre con Biamonte condurr\u00e0 in quegli anni la celebre trasmissione radiofonica \"Il Discobolo\", ricordata anche da Francesco De Gregori nella canzone \"Rollo &amp; His jets\".\nLavorer\u00e0 per la radio in molte altre trasmissioni, tra la fine degli anni cinquanta e i primi anni sessanta; da ricordare \"Il cielo non pu\u00f2 attendere\", \"Quattro passi fra la musica\" e \"Occasione in musica\"\nI successi alla RCA.\nGli artisti scoperti e messi sotto contratto per la RCA da Micocci riscuotono un grandissimo successo, e i loro dischi diventano i pi\u00f9 venduti in Italia in quegli anni; in particolare ricordiamo \"Il barattolo\" e \"Il pullover\" di Gianni Meccia e \"Legata a un granello di sabbia\" di Nico Fidenco (che supera le cinquecentomila copie), a cui bisogna aggiungere le prime colonne sonore composte da Carlo Rustichelli (celebre quella per il film \"Un maledetto imbroglio\", con la bella canzone \"Sinn\u00f2 me moro\"), Piero Umiliani ed Ennio Morricone.\nIl 1962 \u00e8 un anno pieno di soddisfazioni per Micocci: infatti alla fine del 1961 sono stati inaugurati gli studi di registrazione della RCA, siti in via Tiburtina, studi all'avanguardia che verranno quindi usati anche da artisti di altre case discografiche, e nello stesso anno Micocci mette sotto contratto due giovani promesse (che negli anni successivi domineranno le classifiche di vendita), la torinese\nRita Pavone e Gianni Morandi.\nProprio a causa di questi successi, poich\u00e9 il suo nome inizia a diventare noto nell'ambiente discografico, la Dischi Ricordi gli fa la proposta di sostituire come direttore artistico Nanni Ricordi, che per alcuni dissidi ha abbandonato la casa discografica di cui pochi anni prima era stato fondatore: Micocci accetta, ed abbandona Roma per trasferirsi a Milano.\nIl passaggio alla Ricordi.\nLa Ricordi sta attraversano un periodo di crisi dopo l'abbandono di Nanni Ricordi (a cui ha fatto seguito l'abbandono del suo collaboratore Franco Crepax, che \u00e8 passato alla CGD - Compagnia Generale del Disco), e molti artisti come Sergio Endrigo, Gino Paoli, Luigi Tenco (che prima realizza con Micocci \"Mi sono innamorato di te\") ed Enzo Jannacci hanno abbandonato la casa discografica (Paoli ed Endrigo seguiranno Nanni Ricordi alla RCA dove, curiosamente, verr\u00e0 chiamato proprio per sostituire Micocci).\nIl nuovo direttore artistico adotta una duplice strategia: da un lato valorizza alcuni artisti che, fino a quel momento, hanno avuto un ruolo di secondo piano all'interno dell'etichetta, come Ornella Vanoni, dall'altro ricerca e mette sotto contratto alcune nuove promesse che raggiungono presto il successo, come Wilma Goich con \"Le colline sono in fiore\" e, soprattutto, il romano Roberto Satti che, con il nome d'arte di Bobby Solo, partecipa al Festival di Sanremo 1964 con quella che diventa in poche settimane il disco pi\u00f9 venduto nella storia italiana fino a quel momento (e il primo a superare il milione di copie) \"Una lacrima sul viso\".\nCon l'esplosione del beat, Micocci intuisce il seguito che i complessi hanno presso i giovani, e mette sotto contratto alcuni nuovi esponenti di questo genere, come i \"Dik Dik\" e i \"Quelli\", strappando inoltre ad una casa discografica rivale, la Vedette, quello che diventa il gruppo simbolo del beat italiano: l'Equipe 84.\nMa il richiamo della citt\u00e0 di origine \u00e8 forte, per cui Micocci decide di ritornare a Roma, e nella primavera del 1966 si dimette da direttore artistico della Ricordi.\nLa Parade.\nIl progetto di Micocci \u00e8 da un lato quello di continuare la ricerca di nuovi talenti, dall'altro quello di diffondere discograficamente le grandi colonne sonore, mettendosi per\u00f2 in proprio: contatta quindi alcuni personaggi del mondo musicale conosciuti negli anni precedenti e, con Ennio Morricone, Nico Fidenco e il paroliere Carlo Rossi fonda una nuova casa discografica, la Parade.\nE ancora una volta il suo fiuto nello scoprire nuovi talenti non lo inganna: uno dei primi 45 giri pubblicati \u00e8 infatti quello di un giovane cantautore napoletano, che si chiama Edoardo Bennato; in particolare Micocci \u00e8 rimasto colpito dalla canzone \"Era solo un sogno\", ed aveva provato a contattare Bobby Solo per proporgliela ma, poich\u00e9 l'artista romano non \u00e8 interessato, il disco viene pubblicato dalla Parade.\nL'attivit\u00e0 continua negli anni successivi, e tra gli artisti scoperti e lanciati sono da citare il gruppo napoletano degli Alunni del Sole, la cantante casertana Nancy Cuomo e i Chetro &amp; Co. di Ettore De Carolis, uno dei primi gruppi psichedelici italiani.\nAll'inizio del 1970, per\u00f2, la casa discografica chiude: come ha raccontato lo stesso Micocci in molte interviste, la Parade era rappresentata da un avvocato che aveva il vizio del gioco e fece sparire del denaro, per cui i soci decisero la chiusura dell'azienda.\nMicocci decide di ritentare l'esperienza come discografico, ma appoggiandosi ad una grande casa discografica che da un lato gli garantisca una distribuzione capillare del prodotto e dall'altro possa rilevare i contratti degli artisti pi\u00f9 promettenti: nasce cos\u00ec la It.\nLa It.\nMicocci decide di fondare la It dopo aver preso degli accordi con Ennio Melis, in maniera tale che la RCA distribuisca i dischi della It (e della Mark Tre, sottoetichetta della casa madre): l'accordo prevede che, qualora lo ritenga opportuno, la casa madre possa rilevare il contratto e il catalogo degli artisti giudicati pi\u00f9 promettenti.\nPer la registrazione dei dischi si accorda invece con una vecchia conoscenza dei primi anni sessanta, Edoardo Vianello, che nello stesso anno ha aperto una sua casa discografica, l'Apollo Records, con uno studio di registrazione di sua propriet\u00e0, chiamato \"Studio 38\" (dove verranno registrati moltissimi dischi pubblicati dalla It).\nPer Micocci gli anni settanta diventano il periodo della scoperta dei cantautori, in particolar modo quelli della cosiddetta scuola romana: la It mette sotto contratto tra il 1970 e il 1971 alcuni nomi di giovani sconosciuti come Francesco De Gregori, Antonello Venditti, Giorgio Lo Cascio, Rosalino Cellamare, e in molti casi la RCA rileva il contratto e ristampa i dischi, a volte con differenze grafiche (\u00e8 il caso, ad esempio, di Theorius Campus di Francesco De Gregori e Antonello Venditti, di L'orso bruno di Venditti o di Alice non lo sa di De Gregori.\nCoadiuvato dal direttore artistico Michele Mondella (che in seguito passer\u00e0 anche lui alla RCA), Micocci espande il settore di azione della sua casa discografica al jazz, suo antico amore, pubblicando i dischi del sassofonista Mario Schiano, al rock progressivo con la pubblicazione dei dischi dei Pierrot Lunaire e dell'opera rock Eliogabalo, scritta dal torinese Emilio Lo Curcio, ma anche alle canzoni cantate da attori come Nino Manfredi (uno dei pi\u00f9 grandi successi di vendita \u00e8 la versione di \"Tanto pe' cant\u00e0 \" di Ettore Petrolini eseguita dal bravo attore romano) o Laura Betti, o a giovani interpreti come Fiorella Mannoia.\nNon tralascia, per\u00f2, la canzone d'autore, e tra i nomi nuovi scoperti e lanciati ricordiamo Rino Gaetano, Gianni Togni, Sergio Caputo, Grazia Di Michele, Enzo Carella e, negli anni ottanta, Amedeo Minghi, Mario Castelnuovo, Paola Turci, Stradaperta, e la sua ultima produzione nel 2001 per il duo napoletano Principe e Socio M. con la canzone Targato Na presente al festival di Sanremo.\nA partire dalla seconda met\u00e0 degli anni ottanta affianca alla conduzione dell'azienda il figlio Stefano e Francesco.\nLa Una sors coniunxit.\nUn'altra breve esperienza discografica che ebbe Micocci fu quella con la Una sors coniunxit (nota anche come \"Una\"), nata come etichetta per scoprire nuovi talenti della canzone d'autore alla fine degli anni settanta.\nIl nome pi\u00f9 noto tra quelli degli artisti pubblicati dalla \"Una\" \u00e8 quello di Goran Kuzminac, bravo chitarrista di finger-picking, che proprio con Micocci incise le sue canzoni pi\u00f9 celebri (come \"Stasera l'aria \u00e8 fresca\", \"Ehi, ci stai\" e \"Stella del nord\"). Gli altri artisti della Una sors coniuxit erano: Gaio Chiocchio, coautore di molti brani di Amedeo Minghi tra cui la celeberrima \"1950\", Alberto Beltrami con la discussa \"Non ti drogare\" del festival di San Remo 1980, Lino Rufo, Gepi Patota, Emilio lo Curcio, e anche Roberto Kunstler, paroliere e coautore di Sergio Cammariere.\nLa crisi.\nNel 1987 la BMG rileva la RCA internazionale e, quindi, anche la RCA Italiana: decide quindi di non rinnovare pi\u00f9 gli accordi con la It.\nLa famiglia Micocci cerca quindi nuovi partner, e li individua nel gruppo Virgin, etichetta discografica inglese nata nel 1973 che ha deciso alla fine degli anni ottanta di entrare nel mercato italiano con una propria filiale.\nIl tipo di accordo ricalca quello di vent'anni prima con la RCA, ma mancano, in questo periodo, i nomi di successo come erano stati anni prima Venditti e De Gregori: nei primi anni novanta Micocci tent\u00f2 il lancio di giovani cantautori come Marco Conidi o di cantanti come la molto dotata vocalmente Francesca Schiavo, ma i risultati furono inferiori alle aspettative.\nAutobiografia.\nNel 2009 il discografico pubblica una autobiografia dal titolo. \"Vincenzo io ti ammazzer\u00f2\", edita da Coniglio editore, in cui la prefazione \u00e8 scritta proprio da Alberto Fortis(ISBN 978-88-6063-190-9)\nNella cultura di massa.\nMicocci \u00e8 il protagonista della canzone \"Milano e Vincenzo\", scritta da Alberto Fortis nel 1978: in precedenza infatti il cantautore piemontese aveva contattato la It, registrando anche alcuni provini che per\u00f2 Micocci decise di non pubblicare, scatenando il risentimento di Fortis. Dopo oltre 32 anni, il 12 novembre 2010 Alberto Fortis \u00e8 ospite nel programma televisivo I migliori anni di Carlo Conti, in cui si esibisce con una versione modificata di \"Milano e Vincenzo\", cantando \"Vincenzo io ti abbraccer\u00f2\", una pubblica riconciliazione con il discografico scomparso una settimana prima."}
{"id": "1120594", "revid": "767487", "url": "https://it.wikipedia.org/wiki?curid=1120594", "title": "Salto (fiume)", "text": "Il Salto \u00e8 un fiume abruzzese e laziale e costituisce uno degli affluenti di sinistra del Velino.\nNasce nei piani Palentini, tra i comuni di Scurcola Marsicana e Magliano de' Marsi in Abruzzo, dalla confluenza del fiume Imele, le cui sorgenti si trovano a Verrecchie, ed il torrente R\u00e0fia presso i piani Palentini. Il corso d'acqua attraversa le province dell'Aquila e di Rieti formando lungo la valle del Salto il lago omonimo. Confluisce infine nel fiume Velino nei pressi della localit\u00e0 Casette di Rieti.\nDescrizione.\nHa una portata molto variabile nel corso dell'anno risentendo direttamente dei regimi precipitativi della zona del Cicolano e della Marsica.\nI suoi affluenti principali sono:\nNel 1940 il fiume venne sbarrato dalla diga del Salto dando luogo al bacino artificiale del lago del Salto.\nLa media e alta valle del Salto, ivi compresa la zona in cui si trova il lago artificiale, \u00e8 anche nota con il nome di Cicolano."}
{"id": "1120595", "revid": "103105306", "url": "https://it.wikipedia.org/wiki?curid=1120595", "title": "Hagen Koch", "text": "Allievo sottufficiale del reggimento di guardia fu incaricato di cartografare il percorso del muro di Berlino.\nBiografia.\nNell'agosto del 1961, ad appena 21 anni, divenne allievo sottufficiale del reggimento di guardia, incaricato di cartografare il percorso del muro di Berlino. Nel 1994 inaugur\u00f2 l'archivio del muro di Berlino."}
{"id": "1120599", "revid": "767487", "url": "https://it.wikipedia.org/wiki?curid=1120599", "title": "Bj\u00f6rn Gelotte", "text": "Biografia.\nGelotte \u00e8 entrato a far parte degli In Flames, considerata una delle pi\u00f9 rappresentative del panorama melodic death metal, nel 1995, per sostituire il batterista Daniel Erlandsson. Ha mantenuto tale ruolo nella formazione negli album \"The Jester Race\" e \"Whoracle\", per passare a chitarrista in seguito all'abbandono della band dell'allora titolare Glenn Ljungstr\u00f6m.\nIn passato ha collaborato con la band \"Sights\" e pi\u00f9 recentemente con All Ends (band in cui ha militato sua sorella Emma Gelotte) rivestendo il ruolo di compositore/produttore.\nGelotte ha sostenuto di non essere un chitarrista molto tecnico, di non conoscere molte scale e che lui e Jesper Str\u00f6mblad suonano solo quello che pensano si sposi bene con la parte ritmica. Ha inoltre aggiunto di non essere troppo spontaneo negli assoli: al contrario, ci deve pensare sopra e scrivere tutto.\nGelotte \u00e8 allergico al nickel e il contatto prolungato con le corde di chitarra che lo contengono gli provoca vesciche e ferite aperte alle dita. Finch\u00e9 non sono entrate in commercio corde senza nickel o con rivestimento protettivo, il chitarrista dice di aver ovviato al problema incollandosi sui polpastrelli lenti a contatto.\nNel marzo 2004 la classifica dei 100 migliori chitarristi heavy metal di tutti i tempi di Guitar World ha visto Bj\u00f6rn Gelotte e il collega Jesper Str\u00f6mblad classificarsi alla posizione numero 70, mentre Gelotte figura al numero 34 nella classifica dei migliori chitarristi metal stilata da Joel McIver."}
{"id": "1120615", "revid": "79454", "url": "https://it.wikipedia.org/wiki?curid=1120615", "title": "Mandelieu-La Napoule", "text": ""}
{"id": "1120619", "revid": "44627", "url": "https://it.wikipedia.org/wiki?curid=1120619", "title": "Matrice triangolare inferiore", "text": ""}
{"id": "1120623", "revid": "71155", "url": "https://it.wikipedia.org/wiki?curid=1120623", "title": "Althusius", "text": ""}
{"id": "1120624", "revid": "48479", "url": "https://it.wikipedia.org/wiki?curid=1120624", "title": "Chiesa Apostolica Armena", "text": ""}
{"id": "1120628", "revid": "58420", "url": "https://it.wikipedia.org/wiki?curid=1120628", "title": "Monti albani", "text": ""}
{"id": "1120630", "revid": "228587", "url": "https://it.wikipedia.org/wiki?curid=1120630", "title": "TeleReggio", "text": ""}
{"id": "1120633", "revid": "125297062", "url": "https://it.wikipedia.org/wiki?curid=1120633", "title": "Jesper Str\u00f6mblad", "text": "\u00c8 stato il chitarrista, nonch\u00e9 fondatore della melodic death metal band In Flames, con i quali ha suonato fino al 2010.\nHa suonato anche negli album \"Beware the Heavens\" dei Sinergy, \"The Book of Truth\" dei Ceremonial Oath e \"Glory to the Brave\" degli Hammerfall (con cui ha suonato come batterista e ha scritto alcuni brani presenti nei primi tre album). \u00c8 il fondatore anche della melodeath-thrash metal band Dimension Zero.\nNel 2010, dopo aver abbandonato gli In Flames, fonda la band The Resistance.\nnel 2021 fonda gli \"the halo effect\", assieme ad altri ex membri degli in flames"}
{"id": "1120637", "revid": "339392", "url": "https://it.wikipedia.org/wiki?curid=1120637", "title": "Spider Man", "text": ""}
{"id": "1120641", "revid": "775372", "url": "https://it.wikipedia.org/wiki?curid=1120641", "title": "Agenti (Matrix)", "text": ""}
{"id": "1120643", "revid": "282984", "url": "https://it.wikipedia.org/wiki?curid=1120643", "title": "Prambanan", "text": "Prambanan \u00e8 un complesso di templi induisti che si estende per chilometri, \u00e8 situato nell'isola di Giava (pi\u00f9 precisamente a circa 18 km da Yogyakarta), fu costruito all'incirca nell'850 d.C. da Rakai Pikatan, secondo re della dinastia Mataram (altre fonti riportano invece che il suo costruttore fosse Balitung Maha Sambu della dinastia Dinastia Sanjaya).\nStoria.\nIl re che volle fortemente questa costruzione (secondo la maggior parte delle fonti) fu Rakai Pikatan, secondo re della dinastia Mataram, egli si reputava la reincarnazione di Shiva e per questo dedic\u00f2 molta attenzione alla costruzione della struttura, inoltre a causa della sua convinzione dedic\u00f2 il tempio principale al culto del suo dio prediletto. Esattamente come Borobudur la costruzione fu abbandonata poche decine di anni dopo il suo completamento e venne danneggiata da diversi agenti atmosferici. solo nel 1918 vennero intrapresi dei lavori di ristrutturazione (sarebbe pi\u00f9 esatto parlare di \"ricostruzione\") che vennero ultimati nel 1953.\nIl Prambanan sorge poco lontano dal colossale tempio buddhista chiamato Borobudur costruito pochi anni prima dalla dinastia precedente: i Sailendra ., i due templi sono spesso accomunati per zona e periodo storico ma presentano differenze strutturali enormi, si potrebbe anche dire che sono l'esatto opposto, visto che Borobudur \u00e8 sviluppato in orizzontale e ha un aspetto massiccio mentre Prambanan \u00e8 sviluppato verso l'alto e possiede una forma slanciata.\nEntrambi questi monumenti sono stati dichiarati patrimonio dell'umanit\u00e0 dall'UNESCO nel 1991. Si calcola che in origine il complesso di templi fosse composte da ben 232 templi, in seguito si scopr\u00ec che molti di questi in realt\u00e0 non erano templi ma \"mausolei\" di antichi re, tuttavia non si hanno certezze perch\u00e9 a met\u00e0 del 1600 un terremoto devastante rovin\u00f2 parte delle strutture, una ricostruzione dei templi principali inizi\u00f2 nel 1918 e termin\u00f2 nel 1953, tuttavia un nuovo terremoto nel 2006 colp\u00ec l'isola di Giava e danneggi\u00f2 nuovamente le costruzioni, anche se con danni di lieve entit\u00e0, tuttavia rimase chiuso ai turisti per un periodo di tempo.\nIl complesso.\nIl complesso conta diversi templi, ma i pi\u00f9 famosi sono i tre principali dedicati rispettivamente a Brahm\u0101, Vishnu e Shiva, questi tre dominano la visuale in mezzo a tutti gli altri che vanno a formare una specie di \"corte\". In particolare il tempio di Shiva \u00e8 giustamente quello pi\u00f9 apprezzato da tutti, al punto che molti lo considerano il massimo monumento induista dell'Indonesia.\nIl tempio di Shiva.\nIl tempio di Shiva \u00e8 alto 47 metri e la sua pianta ricorda molto quella del precedente Borobudur, infatti anche qui la struttura \u00e8 divisa in livelli (6) Al primo dei sei livelli i bassorilievi molto lavorati (esattamente come il gi\u00e0 citato Borobudur) raccontano la storia del R\u0101m\u0101ya\u1e47a, all'interno del tempio vi \u00e8 una camera pi\u00f9 grande (chiamata camera principale), percorrendo la scalinata est si pu\u00f2 ammirare la statua di un bellissimo fiore di loto con al suo interno il dio Shiva dotato di quattro braccia. Nelle celle attigue alla principale ci sono diversi personaggi legati a Shiva: c'\u00e8 il suo maestro Agastya, poi in un'altra c'\u00e8 Durg\u0101, la consorte di Shiva, e infine il figlio di Shiva: Ganesh, caratterizzato dalle fattezze zoomorfe che comprendono elementi umani ed elementi animali (elefante).\nIl tempio di Brahm\u03b1.\nIl tempio dedicato al dio Brahm\u0101 \u00e8 nettamente pi\u00f9 piccolo di dimensioni rispetto a quello di Shiva, ne ricalca la struttura e le forme di arte, al suo interno vi \u00e8 una notevole statua del dio raffigurato con quattro teste, e sulle pareti sono anche qui presenti un numero notevole di bassorilievi che raffigurano le parti finali del Ramayana.\nIl tempio di Vishnu.\nIl tempio di Vishnu \u00e8 molto simile a quello di Brahma, presenta una statua del dio con quattro braccia nella stanza e bassorilievi sulle pareti, qui i bassorilievi riproducono in immagini la storia di Krishna, una divinit\u00e0-eroe la cui vita \u00e8 narrata nel poema epico Mah\u0101bh\u0101rata.\nAltri templi.\nSecondo gli studiosi di fronte ai tre templi principali dovevano esserci altri tre tempietti, dato non certo perch\u00e9 ne \u00e8 stato ritrovato intatto uno solo, vale a dire quello in fronte al tempio di Shiva, questa piccolissima struttura \u00e8 dedicata a Nandi (il toro, animale preferito del dio Shiva). Si suppone che gli altri dovessero essere dedicati al cigno, l'animale di Brahm\u0101 e all\"'uccello del sole\" Garu\u1e0da, l'animale di Vishnu."}
{"id": "1120646", "revid": "123230160", "url": "https://it.wikipedia.org/wiki?curid=1120646", "title": "Marsia (rivista)", "text": "Marsia \u00e8 stata una rivista di critica e letteratura, che fu pubblicata a Roma tra il 1957 e il 1959. La redazione era composta da Manlio Barberito, Luigi de Nardis, Alessandro Dommarco, Ariodante Marianni, Enzo Mazza. Tra i collaboratori vi figuravano: Giovanni Giudici, Emerico Giachery, Eurialo De Michelis, Ornella Sobrero, Alberico Sala, Giuseppe Cassieri, Andrea Zanzotto, Sergio Solmi, Attilio Bertolucci, Mario Picchi, Vittorio Sereni, Ferruccio Ulivi.\nSecondo il giudizio di Antonio Barbuto, la rivista ha occupato \u00abun posto di reale decoro culturale, bench\u00e9 ignorata nelle storie della letteratura secondonovecentesca e persino nei consuntivi dedicati ai \"cento anni di riviste\". Resta per\u00f2 un documento, con una sua particolare fisionomia, d'un momento significativo delle vicende dell'attivit\u00e0 culturale nell'Italia della seconda met\u00e0 degli anni Cinquanta, che si colloca in quell'area di ricerca e di rinnovamento contenutistico e formale che caratterizz\u00f2 larghi settori delle patrie lettere [...] cercando di rimanere fedele a una nozione alta di letteratura senza le false retoriche delle verit\u00e0 impossibili\u00bb."}
{"id": "1120647", "revid": "486946", "url": "https://it.wikipedia.org/wiki?curid=1120647", "title": "Lockheed 10 Electra", "text": ""}
{"id": "1120648", "revid": "767487", "url": "https://it.wikipedia.org/wiki?curid=1120648", "title": "Lu\u010divn\u00e1", "text": "Lu\u010divn\u00e1 (in ungherese \"Lucsivna\", in tedesco \"Lautschburg\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1321 con il nome di Lautspurg."}
{"id": "1120649", "revid": "767487", "url": "https://it.wikipedia.org/wiki?curid=1120649", "title": "Mengusovce", "text": "Mengusovce (in ungherese \"Menguszfalva\", in tedesco \"Mengsdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1398. Il suo nome significa \"villaggio di San Domenico\" divenuto, nel dialetto tedesco locale \"Meng\". "}
{"id": "1120651", "revid": "767487", "url": "https://it.wikipedia.org/wiki?curid=1120651", "title": "Mlynica", "text": "Mlynica (in ungherese \"Malompatak\", in tedesco \"M\u00fchlenbach\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1268 con il nome di Mylimbach.\nIl suo nome significa in slovacco, in ungherese e in tedesco \"Fiume dei mulini\". "}
{"id": "1120652", "revid": "15756", "url": "https://it.wikipedia.org/wiki?curid=1120652", "title": "Ricoprimento", "text": "In matematica, in particolare nella teoria degli insiemi, un ricoprimento o copertura di un insieme formula_1 \u00e8 una famiglia formula_2 di insiemi tali che formula_1 \u00e8 contenuto nell'unione degli elementi di formula_2.\nUn ricoprimento \u00e8 \"finito\" se \u00e8 costituito da un numero finito di insiemi. Un sottoricoprimento (o sottocopertura) di un ricoprimento formula_2 di formula_1 \u00e8 una sottofamiglia formula_7 che \u00e8 ancora un ricoprimento di formula_1.\nUn particolare tipo di ricoprimento \u00e8 una partizione, ovvero un ricoprimento formula_2 tale che ogni coppia di elementi di formula_2 \u00e8 disgiunta.\nTopologia.\nSe formula_1 ha anche una struttura di spazio topologico, un particolare tipo di ricoprimento sono i \"ricoprimenti aperti\", ovvero i ricoprimenti formati da insiemi aperti. L'importanza di tali ricoprimenti \u00e8 data dalla loro presenza nella definizione di spazio compatto: formula_1 \u00e8 compatto se ogni ricoprimento aperto ammette un sottoricoprimento finito. Varianti di questa definizione portano ai concetti di spazio paracompatto e di spazio di Lindel\u00f6f."}
{"id": "1120656", "revid": "110157", "url": "https://it.wikipedia.org/wiki?curid=1120656", "title": "\u0160trba", "text": "\u0160trba (in ungherese \"Csorba\", in tedesco \"Hochwald\" o \"Schirm\", in polacco \"Szczerba\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1280."}
{"id": "1120664", "revid": "60395", "url": "https://it.wikipedia.org/wiki?curid=1120664", "title": "Lepiota vittadinii", "text": ""}
{"id": "1120672", "revid": "287204", "url": "https://it.wikipedia.org/wiki?curid=1120672", "title": "Futbol'nyj Klub Rotor", "text": "Il Futbol'nyj Klub Rotor (), noto semplicemente come Rotor Volgograd o Rotor, \u00e8 una societ\u00e0 calcistica russa con sede nella citt\u00e0 di Volgograd. Oggi, dopo il fallimento dichiarato al termine della stagione 2013-2014, milita nella Prem'er-Liga, la massima serie del campionato russo di calcio.\nStoria.\nUnione Sovietica.\nFu fondato nel 1929 col nome di STZ Stalingrado. Part\u00ec dalla quarta serie del campionato sovietico di calcio fin dal 1936 col nome di Traktor e, nel 1938, la vinse: grazie anche all'accorpamento di tutti i livelli pass\u00f2 direttamente in prima serie. Mantenne la categoria per oltre dieci anni, ottenendo come miglior piazzamento un quarto posto nel 1939. Tra il 1948 e il 1958 assunse il nome di Torpedo, tornando poi al nome di Traktor. Scesa in seconda serie nel 1950, vi rimase per 20 anni, fino al 1969, quando sub\u00ec una nuova retrocessione.\nNegli anni '70 del XX secolo cambi\u00f2 nome altre due volte: tra il 1970 e il 1971 fu noto come Stal', tra il 1972 e il 1974 come Barrikady e dal 1975 Rotor; non va dimenticato, poi, che la stessa citt\u00e0 di Volgograd era nota fino al 1960 come \"Stalingrado\".\nOttenne l'accesso alla seconda serie solo nel 1981, per ottenere grazie al seconda posto del 1988, il ritorno in massima serie dopo quasi 40 anni. Retrocessa nel 1990 dopo appena due stagioni, l'anno successivo vinse l'ultima edizione della Pervaja Liga.\nRussia.\nNella met\u00e0 degli anni novanta era una delle migliori squadre russe e rivaleggiava con per la vittoria del campionato. Il Rotor giunse due volte secondo, nella stagione 1993 e nella stagione 1997. Nel 1995 la squadra elimin\u00f2 il dalla Coppa UEFA.\nNel anni duemila i risultati del Rotor non furono pi\u00f9 positivi. Nella stagione 2004, dopo un periodo di declino, la squadra, piazzatasi ultima in prima serie, retrocesse in seconda serie. Nell'inverno seguente gli fu revocato il titolo sportivo, ma la societ\u00e0 decise di non partecipare alle competizioni dilettantistiche.\nDopo diversi anni trascorsi nelle serie minori, il 19 maggio 2012, grazie al successo casalingo per 3-0 contro il Biolog-Novokubansk, il Rotor festeggi\u00f2 il ritorno in seconda serie. Dopo appena due stagioni in PFN Ligi, per\u00f2, il club retrocesse in terza serie. L'anno seguente, nel corso della stagione 2014/2015, il club abbandon\u00f2 le competizioni per fallimento; il 9 aprile 2015 fu fondata una nuova societ\u00e0 col nome di Rotor-Volgograd. La squadra, tornata dopo appena una stagione al calcio professionistico, vinse immediatamente il proprio Girone, salendo in seconda serie.\nAl termine della stagione 2017-2018 la squadra retrocesse sul campo, ma, a causa dei numerosi fallimenti, tutte le retrocessioni furono azzerate e il club pot\u00e9 iscriversi in seconda serie. Il 13 luglio 2018 il club torn\u00f2 alla storica denominazione di Rotor.\nRosa 2020-2021.\n\"Aggiornata al 27 gennaio 2021\""}
{"id": "1120674", "revid": "643662", "url": "https://it.wikipedia.org/wiki?curid=1120674", "title": "SC Rotor Volgograd", "text": ""}
{"id": "1120676", "revid": "643662", "url": "https://it.wikipedia.org/wiki?curid=1120676", "title": "Rotor Volgograd", "text": ""}
{"id": "1120677", "revid": "1543377", "url": "https://it.wikipedia.org/wiki?curid=1120677", "title": "Inibitore enzimatico", "text": "Con il termine inibitore enzimatico si indica una molecola in grado di instaurare un legame chimico con un enzima, diminuendone cos\u00ec l'attivit\u00e0. L'inibitore infatti pu\u00f2 intralciare l'enzima nella catalisi della sua reazione, per esempio impedendo al substrato di entrare nel sito attivo dell'enzima stesso.\nIl legame tra enzima ed inibitore pu\u00f2 essere reversibile o irreversibile. Gli inibitori irreversibili solitamente reagiscono con l'enzima, modificando chimicamente residui amminoacidici fondamentali per l'attivit\u00e0. Al contrario, gli inibitori reversibili si legano non-covalentemente e producono diversi tipi di inibizione a seconda che si leghino all'enzima, al complesso enzima-substrato, o ad entrambi.\nAgli enzimi possono legarsi anche molecole in grado di potenziarne l'attivit\u00e0, dette \"attivatori enzimatici\". Alcune di queste molecole non sono indispensabili per la catalisi, ma la loro presenza la facilita. Altri, come i cofattori (es. ioni metallici come calcio, ferro, manganese) e coenzimi (es. prodotti derivanti da vitamine), sono indispensabili e la loro assenza non rende possibile il meccanismo enzimatico. Quindi alcuni inibitori enzimatici possono anche competere per cofattori e coenzimi e ridurre l'attivit\u00e0 catalitica in questo modo.\nInibitori sintetici e naturali.\nDal momento che il blocco o l'inibizione dell'attivit\u00e0 enzimatica pu\u00f2 causare la morte selettiva di microrganismi patogeni o correggere uno sbilanciamento metabolico, la maggior parte dei farmaci in commercio sono proprio inibitori enzimatici. Per questo la loro scoperta e il loro miglioramento \u00e8 un settore importante della ricerca nel campo della biochimica e della farmacologia. Un inibitore enzimatico di carattere medicinale \u00e8 spesso giudicato in base alla sua specificit\u00e0 (la sua mancanza di legami con altre proteine) ed alla sua potenza (la sua costante di dissociazione, che indica la concentrazione necessaria ad inibire l'enzima). Un'elevata specificit\u00e0 e potenza assicurano che un farmaco avr\u00e0 pochi effetti collaterali e pertanto minore tossicit\u00e0. Inibitori comunemente usati in campo agro-alimentare sono molti fitofarmaci.\nGli inibitori enzimatici non sono per\u00f2 esclusivamente molecole sintetiche: essi sono spesso composti naturali, coinvolti nella regolazione del metabolismo. Ad esempio, gli enzimi di un pathway metabolico spesso sono inibiti dai prodotti finali del pathway stesso. Questo tipo di feedback negativo rallenta il flusso attraverso un pathway quando i prodotti cominciano a formarsi ed \u00e8 un'importante strategia per mantenere l'omeostasi in una cellula. Altri inibitori enzimatici cellulari sono proteine che si legano ed inibiscono uno specifico enzima bersaglio. Questo permette di controllare gli enzimi che potrebbero danneggiare la cellula, come le proteasi o le nucleasi. Un importante esempio \u00e8 l'inibitore della ribonucleasi, che si lega a questo enzima in uno dei pi\u00f9 stretti legami proteina-proteina conosciuti.\nInibitori enzimatici naturali possono anche essere veleni ed essere usati come difesa contro i predatori o come arma per uccidere una preda.\nInibitori reversibili.\nSono molecole che si legano non covalentemente all'enzima motivo per cui dopo la loro rimozione l'enzima torna ad essere funzionante.\nTipi di inibitori reversibili.\nGli inibitori reversibili si legano agli enzimi con interazioni non covalenti, come il legame idrogeno, l'interazione idrofobica ed il legame ionico. I legami multipli deboli tra l'inibitore ed il sito attivo si combinano per produrre legami forti e specifici. Al contrario dei substrati e degli inibitori irreversibili, gli inibitori reversibili generalmente non danno luogo a reazioni chimiche quando si legano all'enzima e possono essere facilmente rimossi per diluizione o dialisi.\nVi sono tre tipi di inibitori enzimatici reversibili, classificati in base all'effetto causato dalle variazioni in concentrazione del substrato enzimatico sull'inibitore.\nDescrizione quantitativa dell'inibizione reversibile.\nL'inibizione reversibile pu\u00f2 essere descritta quantitativamente nei termini del legame dell'inibitore all'enzima ed al complesso enzima-substrato, e dei suoi effetti sulle costanti cinetiche dell'enzima. Nel classico schema di Michaelis\u2013Menten, un enzima (E) si lega al suo substrato (S) per formare il complesso enzima-substrato ES. Durante la catalisi, questo complesso si rompe per rilasciare il prodotto P e l'enzima libero. L'inibitore (I) si pu\u00f2 legare a E o a ES con costanti di dissociazione \"K\"i o \"K\"i', rispettivamente.\nSe un enzima ha vari substrati, gli inibitori possono mostrare tipi differenti di inibizione a seconda del substrato in questione. Ci\u00f2 risulta dal sito attivo contenente due diversi siti di legame, uno per ciascun substrato. Per esempio, un inibitore pu\u00f2 competere con il substrato A per il primo sito di legame, ma essere un inibitore non competitivo rispetto al substrato B nel secondo sito di legame.\nMisurazione delle costanti di dissociazione di un inibitore reversibile.\nCome gi\u00e0 discusso, un inibitore enzimatico \u00e8 caratterizzato dalle due costanti di dissociazione: \"K\"i (relativa a E) e \"K\"i' (relativa al complesso ES).\nLa costante \"K\"i pu\u00f2 essere misurata direttamente con vari metodi; un metodo estremamente accurato \u00e8 la calorimetria isotermica di titolazione, in cui viene misurata la concentrazione dell'inibitore in una soluzione con enzimi ed il calore rilasciato o assorbito.\nLa costante \"K\"i', invece, \u00e8 difficile da misurare direttamente, dal momento che il complesso enzima-substrato ha vita breve ed \u00e8 suscettibile alla reazione chimica che forma il prodotto. Pertanto, la \"K\"i' \u00e8 talvolta misurata indirettamente, osservando l'attivit\u00e0 enzimatica su vari substrati e le concentrazioni dell'inibitore, e interpolando i dati in una equazione di Michaelis\u2013Menten modificata:\nove i fattori modificanti \u03b1 e \u03b1' sono definiti dalla concentrazione dell'inibitore e dalle due costanti di dissociazione\nCos\u00ec, in presenza dell'inibitore, l'effettiva \"K\"m e \"V\"max dell'enzima divengono rispettivamente (\u03b1/\u03b1')\"K\"m e (1/\u03b1')\"V\"max. In ogni caso, l'equazione di Michaelis-Menten modificata assume che il legame dell'inibitore con l'enzima abbia raggiunto l'equilibrio, il che pu\u00f2 essere un processo molto lento per gli inibitori con costanti di dissociazione molto basse (sub-nanomolari). In questi casi, \u00e8 pi\u00f9 pratico trattare l'inibitore come un inibitore irreversibile (come descritto in seguito); tuttavia, pu\u00f2 essere ancora possibile stimare cineticamente \"K\"i' se \"K\"i \u00e8 misurabile indipendentemente.\nGli effetti dei diversi tipi di inibitori enzimatici reversibili sull'attivit\u00e0 enzimatica possono essere visualizzati con rappresentazioni grafiche dell'equazione di Michaelis\u2013Menten, come il Lineweaver\u2013Burk ed il diagramma di Eadie-Hofstee. Per esempio, nel diagramma Lineweaver-Burk le linee dell'inibizione competitiva si intersecano sull'asse \"y\", mostrando che tali inibitori non influenzano \"V\"max. Similmente, le linee dell'inibizione non-competitiva si intersecano sull'asse \"x\", in quanto tali inibitori non influenzano \"K\"m. Tuttavia, pu\u00f2 essere difficile stimare \"K\"i e \"K\"i' accuratamente da tali grafici, motivo per cui si \u00e8 soliti stimare queste costanti facendo uso della pi\u00f9 affidabile regressione non lineare descritta in precedenza.\nEsempi di inibitori reversibili.\nDal momento che gli enzimi hanno lo scopo di legarsi saldamente ai loro substrati, e la maggior parte degli inibitori reversibili si legano al sito attivo dell'enzima, non sorprende come taluni di questi inibitori siano molto simili per struttura al substrato dell'enzima bersaglio. Un esempio di questa mimetica \u00e8 costituito dagli inibitori delle proteasi, come il ritonavir, una classe di farmaci antiretrovirali usati ad esempio per curare le infezioni da HIV. \nGli inibitori sono spesso in grado di imitare lo stato di transizione, l'intermedio di una reazione catalizzata dall'enzima. Questo assicura che l'inibitore sfrutti l'effetto stabilizzante dello stato di transizione dell'enzima, dando luogo ad una migliore affinit\u00e0 di legame (\"K\"i inferiore alla \"K\"m) rispetto al substrato. Un esempio di tale inibitore dello stato di transizione \u00e8 l'antivirale oseltamivir, che imita la natura planare dell'anello dello ione ossonio nella reazione dell'enzima virale neuraminidasi.\nTuttavia, non tutti gli inibitori reversibili mimano le strutture dei substrati. La struttura di un altro inibitore della proteasi dell'HIV come il tipranavir, ad esempio, non \u00e8 di tipo peptidico e non ha evidenti similitudini strutturali con il substrato. Questi inibitori non-peptidici possono essere pi\u00f9 stabili di quelli contenenti legami peptidici, in quanto non costituiscono substrato per le peptidasi e sono pi\u00f9 difficilmente degradati nella cellula.\nNell'ideazione dei farmaci occorre anche una valutazione attenta delle concentrazioni necessarie per indurre una competizione efficace. Ad esempio, \u00e8 possibile inibire le protein chinasi attraverso molecole con struttura chimica simile all'ATP (uno dei substrati di tali enzimi), ma tali farmaci dovranno competere con le alte concentrazioni di ATP della cellula. In alcuni casi, dunque, si preferisce mettere a punto inibitori delle protein chinasi che competono per il loro sito di legame con i relativi substrati proteici, presenti nelle cellule a concentrazioni molto inferiori alla concentrazione standard di ATP. Baster\u00e0 dunque una concentrazione molto minore di questo secondo tipo di inibitore per ottenere un risultato simile a quello indotto dal primo tipo di farmaco.\nInibitori irreversibili.\nTipi di inibizione irreversibile.\nGli inibitori irreversibili solitamente modificano covalentemente l'enzima, e l'inibizione non pu\u00f2 essere pertanto successivamente neutralizzata. Spesso tali inibitori contengono gruppi funzionali reattivi come aldeidi, aloalcani o alcheni. Questi gruppi elettrofili reagiscono con le catene laterali degli amminoacidi addotti covalenti. I residui modificati sono quelli con catene laterali contenenti gruppi nucleofili come l'ossidrile o il sulfidrile (ad esempio la serina, bersagliabile dal diisopropilfluorofosfato, la cisteina, la treonina o la tirosina).\nIl concetto di inibizione irreversibile \u00e8 in ogni caso diverso da quello di inattivazione irreversibile dell'enzima. Gli inibitori irreversibili sono solitamente specifici per una classe di enzimi e non inattivano tutte le proteine; non funzionano distruggendo la struttura proteica ma alterando specificamente il sito attivo del loro bersaglio. Gli inibitori irreversibili, dunque, non sono correlati a fenomeni legati a livelli estremi di pH o di temperatura, che causano solitamente la denaturazione aspecifica di tutte le strutture proteiche presenti in soluzione, oppure all'idrolisi aspecifica mediata dall'aggiunta nel mezzo di acido cloridrico concentrato caldo, che genera una rottura dei legami peptidici ed un rilascio di amminoacidi liberi.\nAnalisi dell'inibizione irreversibile.\nGli inibitori irreversibili formano un complesso reversibile non-covalente con l'enzima (EI o ESI), che reagisce per produrre un complesso covalentemente modificato e definito EI* o \"dead-end\" (\"senza uscita\"). Il rapporto a cui si forma EI* \u00e8 detto rapporto di inattivazione (o \"k\"inact). Dal momento che la formazione di EI pu\u00f2 competere con ES, il legame degli inibitori irreversibili pu\u00f2 essere evitato mediante competizione con un substrato o con un secondo inibitore reversibile.\nI meccanismi di legame e di inattivazione di questo tipo di reazione possono essere investigati incubando l'enzima e l'inibitore e misurando la quantit\u00e0 di attivit\u00e0 rimanente al trascorrere del tempo. L'attivit\u00e0 decresce in maniera dipendente dal tempo, di solito seguendo il decadimento esponenziale. Riportando questi dati in una equazione di rapporto si ottiene il tasso di inattivazione a quella concentrazione dell'inibitore. Questa operazione \u00e8 ripetuta a diverse concentrazioni dell'inibitore. Se un complesso reversibile EI \u00e8 coinvolto, il tasso di inattivazione sar\u00e0 saturabile e, disegnando la curva, si otterr\u00e0 la \"k\"inact e la \"K\"i.\nUn altro metodo largamente usato in queste analisi \u00e8 la spettrometria di massa. In questo caso un'accurata misura della massa dell'enzima originario non modificato e dell'enzima inattivato permette di calcolare la crescita in massa causata dalla reazione con l'inibitore e mostra la stechiometria della reazione. Questo \u00e8 indagabile usando uno spettrometro di massa MALDI-TOF. Una tecnica complementare, l'impronta digitale proteica, implica la digestione della proteina originaria e modificata mediante una proteasi come la tripsina. Ci\u00f2 produce un insieme di peptidi che possono essere analizzati con uno spettrometro di massa. Il peptide la cui massa cambia dopo la reazione con l'inibitore \u00e8 quello che contiene il sito di modificazione.\nCasi particolari.\nSpesso alcuni inibitori reversibili sono in grado di legarsi cos\u00ec strettamente al loro bersaglio da apparire come irreversibili. Questi inibitori mostrano costanti cinetiche simili a quelle degli inibitori irreversibili covalenti. In questi casi, alcuni di questi inibitori si legano rapidamente all'enzima nel complesso a bassa affinit\u00e0 \"EI\" e questo successivamente va incontro ad un pi\u00f9 lento riassestamento verso un complesso \"EI*\" legato molto saldamente. Tale comportamento cinetico \u00e8 definito \"legame lento\" Questo lento assestamento dopo il legame provoca spesso una modifica di conformazione, legata al fatto che l'enzima si stringe attorno alla molecola dell'inibitore. Esempi di inibitori a legame lento sono costituiti da importanti farmaci, come il metotrexato, l'allopurinolo e la forma attivata dell'aciclovir.\nEsempi di inibitori irreversibili.\nIl diisopropilfluorofosfato (DFP) \u00e8 un inibitore delle proteasi, che idrolizza il legame fosforo-fluoro lasciando il fosfato legato alla serina presente nel sito attivo, inibendo in modo irreversibile l'enzima. In modo analogo, il DFP reagisce anche col sito attivo dell'acetilcolinesterasi nelle sinapsi dei neuroni, ed \u00e8 quindi anche una potente neurotossina, la cui dose letale \u00e8 fissata a meno di 100\u00a0mg.\nUn altro esempio di inibitore irreversibile delle proteasi \u00e8 la iodoacetamide, che si lega ad un residuo di cisteina dell'enzima. Lo zolfo contenuto nell'aminoacido reagisce con tale inibitore, si forma un tioetere liberando acido ioidrico (HI). L'enzima quindi perde la sua attivit\u00e0.\nL'inibizione suicida \u00e8 un tipo inusuale di inibizione irreversibile che si ha quando l'enzima trasforma l'inibitore in una forma reattiva nel suo sito attivo. Un esempio \u00e8 l'\u03b1-difluorometilornitina (o DFMO), inibitore della biosintesi delle poliammine ed analogo dell'amminoacido ornitina, usato per trattare la tripanosomiasi africana (febbre del sonno). L'ornitina decarbossilasi pu\u00f2 catalizzare la decarbossilazione del DFMO invece che dell'ornitina. Conseguenza di tale reazione \u00e8 l'eliminazione di un atomo di fluoro, che converte questo intermedio catalitico nell'immina coniugata, una specie altamente elettrofila, che reagisce con un residuo di cisteina o di lisina nel sito attivo per inibire irreversibilmente l'enzima.\nDal momento che l'inibizione irreversibile d\u00e0 spesso luogo all'iniziale formazione di un complesso non-covalente \"EI\", \u00e8 talvolta possibile per un inibitore legarsi ad un enzima in pi\u00f9 di un modo. Per esempio, un inibitore chiamato \"mostarda di chinacrina\" pu\u00f2 inibire in due modi diversi la tripanotione reduttasi del protozoo \"Trypanosoma cruzi\". In un caso pu\u00f2 legarsi reversibilmente, nell'altro covalentemente, dal momento che reagisce con un residuo amminoacidico attraverso la sua azoiprite.\nScoperta e progettazione di inibitori.\nI nuovi farmaci sono il prodotto di una lunga fase di sviluppo, il cui primo passaggio \u00e8 spesso la scoperta di un nuovo inibitore enzimatico. In passato il solo modo per scoprire questi nuovi inibitori era l'approccio per \"prova ed errore\": si sottoponeva un enzima bersaglio all'azione di una gran variet\u00e0 di composti sperando di scoprire qualche utile interazione inibitoria. Questo metodo \u00e8 ancora utilizzato con successo ed \u00e8 stato ampliato dall'approccio della chimica combinatoria, che produce rapidamente un gran numero di nuovi composti, e dalle tecnologie HTS, che permettono di sfruttare queste ampie librerie di composti chimici come inibitori utili.\nRecentemente, si sta applicando un approccio alternativo: la progettazione farmacologica razionale, che utilizza la struttura tridimensionale del sito attivo enzimatico per individuare le molecole che possono agire da inibitori. Queste ipotesi sono poi verificate e uno dei composti testati diventer\u00e0 il nuovo inibitore. Questo nuovo inibitore viene poi usato per ottenere un complesso EI, che sar\u00e0 quindi analizzato per determinare, e successivamente ottimizzare, il tipo di legame che si instaura tra la molecola e l'enzima all'interno del sito attivo. Questo ciclo di prove e miglioramenti pu\u00f2 essere ripetuto fino a produrre un inibitore sufficientemente potente (con una costante di dissociazione di &lt;10\u22129 M).\nUsi degli inibitori.\nGli inibitori enzimatici si trovano in natura e sono anche sintetizzati artificialmente per usi nel campo della farmacologia e della biochimica. I veleni naturali sono anch'essi spesso degli inibitori enzimatici sviluppati per difendere piante e animali dai predatori. Queste tossine naturali includono alcuni dei composti pi\u00f9 velenosi ad oggi conosciuti. Gli inibitori artificiali sono spesso usati come farmaci, ma possono anche essere insetticidi come il malatione, erbicidi come il glifosato, o disinfettanti come il triclosan.\nFarmacologia.\nL'uso pi\u00f9 comune degli inibitori enzimatici \u00e8 rappresentato dalla sintesi di farmaci. Molti di essi, infatti, hanno come bersaglio enzimi umani e possono correggere alcune situazioni patologiche. Tuttavia, non tutti i farmaci sono inibitori enzimatici. Alcuni, come i farmaci antiepilettici, alterano l'attivit\u00e0 enzimatica causando una maggiore o minore produzione dell'enzima. Questi effetti sono chiamati \"induzione e inibizione enzimatica\" e derivano da alterazioni dell'espressione genica, che non sono legate all'inibizione enzimatica finora descritta. Altri farmaci interagiscono con bersagli cellulari diversi dagli enzimi, come i canali ionici o i recettori di membrana.\nUn esempio interessante di inibitore enzimatico medicinale \u00e8 il sildenafil, principio attivo del Viagra, (figura a destra) un trattamento comune per le disfunzioni erettili maschili. Questo composto \u00e8 un potente inibitore della fosfodiesterasi-5, l'enzima che degrada la molecola guanosina monofosfato ciclica. Questa molecola, che svolge funzione di segnale, provoca il rilassamento della muscolatura liscia e consente al sangue di affluire all'interno del corpo cavernoso, causando l'erezione. Il farmaco, abbassando l'attivit\u00e0 dell'enzima che blocca il segnale, mantiene quest'ultimo per un pi\u00f9 lungo periodo di tempo.\nUn altro esempio della somiglianza strutturale di alcuni inibitori ai substrati degli enzimi bersaglio \u00e8 rappresentato nella figura, dove si confronta il farmaco metotrexate con l'acido folico. L'acido folico \u00e8 la forma ossidata del substrato del diidrofolato reduttasi, un enzima fortemente inibito dal methotrexate. Il Methotrexate blocca l'azione del diidrofolato reduttasi fermando quindi la biosintesi della timidina. Questo blocco della biosintesi nucleotidica \u00e8 selettivamente tossica per le cellule che crescono rapidamente, e per questo motivo il methotrexate \u00e8 spesso usato nella chemioterapia.\nGli inibitori usati in farmacologia servono anche ad inibire gli enzimi necessari alla sopravvivenza dei microorganismi patogeni. Ad esempio, i batteri sono protetti da una spessa parete cellulare formata da peptidoglicani. Molti antibiotici come la penicillina e la vancomicina inibiscono gli enzimi che li producono. Questo provoca una perdita di resistenza della parete e la sua rottura. Nella figura, una molecola di penicillina si lega al suo bersaglio, la transpeptidasi del batterio \"Streptomyces\" R61.\nLa ricerca sui farmaci \u00e8 facilitata quando un enzima essenziale per la sopravvivenza di un patogeno \u00e8 assente, o presente in una forma molto diversa, nell'uomo. Nell'esempio sopra, gli esseri umani non producono peptidoglicani, e quindi gli inibitori di questo processo sono selettivamente tossici per i batteri. La tossicit\u00e0 selettiva degli antibiotici pu\u00f2 anche sfruttare le differenze nella struttura dei ribosomi batterici, o quelle relative alla biosintesi degli acidi grassi. Il concetto di tossicit\u00e0 selettiva risale agli studi pionieristici di chemioterapia condotti dal medico tedesco Paul Ehrlich nei primi anni del Novecento.\nControllo metabolico.\nGli inibitori enzimatici sono molto importanti anche nel controllo metabolico. Molti pathways metabolici nella cellula sono inibiti da metaboliti che controllano l'attivit\u00e0 enzimatica attraverso la regolazione allosterica o l'inibizione del substrato. Un esempio \u00e8 costituito dal pathway glicolitico. Questo pathway catabolico consuma glucosio e produce ATP, NADH e piruvato. Un passaggio chiave nella regolazione della glicolisi \u00e8 la reazione iniziale catalizzata dalla fosfofruttochinasi-1 (PFK1). Quando i livelli di ATP crescono, l'ATP si lega ad un sito allosterico nella PFK1 per abbassare la velocit\u00e0 di reazione dell'enzima; la glicolisi \u00e8 inibita e la produzione di ATP scende. Questo controllo basato su un feedback negativo aiuta a mantenere una concentrazione stabile di ATP nella cellula. Tuttavia, i pathways metabolici non sono regolati solo attraverso l'inibizione in quanto l'attivazione \u00e8 ugualmente importante. Rispetto alla PFK1, il fruttosio 2,6-difosfato e l'ADP sono esempi di attivatori allosterici.\nL'inibizione fisiologica degli enzimi pu\u00f2 anche essere prodotta da inibitori proteici specifici. Questo meccanismo avviene nel pancreas, che sintetizza molti precursori di enzimi digestivi noti come zimogeni. Molti di essi sono attivati dalla proteasi tripsina, perci\u00f2 \u00e8 importante inibire l'attivit\u00e0 della tripsina nel pancreas per prevenire l'\"autodistruzione\" dell'organo. Un modo in cui l'attivit\u00e0 della tripsina viene controllata \u00e8 la produzione di uno specifico e potente inibitore nel pancreas. Questo inibitore si lega saldamente alla tripsina, bloccando l'attivit\u00e0 che potrebbe danneggiare seriamente l'organo. Nonostante l'inibitore della tripsina sia una proteina, essa evita la sua idrolisi, come substrato dalla proteasi, escludendo l'acqua dal sito attivo della tripsina e destabilizzando lo stato di transizione. Altri esempi di inibitori enzimatici fisiologici proteici includono l'inibitore barstar della ribonucleasi batterica barnasi e gli inibitori delle protein fosfatasi.\nInibitori dell'acetilcolinesterasi.\nL'Acetilcolinesterasi (AChE) \u00e8 un enzima presente in tutti gli animali, dagli insetti all'uomo. \u00c8 essenziale per la funzionalit\u00e0 delle cellule nervose per la sua capacit\u00e0 di scindere il neurotrasmettitore acetilcolina nei suoi costituenti, l'acetato e la colina. Questo meccanismo \u00e8 pressoch\u00e9 unico tra i neurotrasmettitori dal momento che la maggior parte, tra cui la serotonina, la dopamina, e la norepinefrina, non \u00e8 scomposta, ma assorbita dalla membrana postisinaptica. Un gran numero di inibitori dell'AChE sono utilizzati sia in medicina che in agricultura. Inibitori competitivi reversibili, come l'edrofonio, la fisostigmina, e la neostigmina, sono usati nel trattamento della Miastenia gravis ed in anestesia. Altri esempi di inibitori dell'acetilcolinesterasi sono gli insetticidi di terza generazione, quali i carbammati e gli organofosfati.\nVeleni naturali.\nAnimali e piante, nel corso della loro evoluzione, hanno sviluppato la capacit\u00e0 di sintetizzare un'ampia gamma di sostanze velenose, tra cui metaboliti secondari, peptidi e proteine che possono agire quali inibitori. Le tossine naturali sono di solito piccole molecole organiche e sono cos\u00ec varie e diffuse che, probabilmente, vi sono inibitori naturali per la maggior parte dei processi metabolici. I processi metabolici cui si rivolgono i veleni naturali non interessano soltanto gli enzimi nei pathways metabolici, ma possono anche includere l'inibizione di recettori, proteine canale o strutturali nella cellula. Per esempio, il paclitaxel (taxolo), una molecola organica presente nel Taxus, si lega strettamente ai dimeri di tubulina e inibisce la loro unione nei microtubuli del citoscheletro.\nMolti veleni naturali agiscono come neurotossine che provocano paralisi e possono quindi condurre alla morte. Tali veleni sono usati sia come mezzi di difesa contro i predatori, sia per cacciare e catturare le prede. Alcuni di questi inibitori naturali, nonostante i loro attributi tossici, a dosi pi\u00f9 basse sono utili per usi terapeutici. Un esempio di neurotossina sono i glucoalcaloidi, presenti nella famiglia delle \"Solanaceae\" (patate, pomodori e melanzane), che sono inibitori dell'acetilcolinesterasi. L'inibizione di questo enzima causa una produzione incontrollata di acetilcolina, la paralisi muscolare e quindi la morte. La neurotossicit\u00e0 pu\u00f2 anche derivare dall'inibizione dei recettori; per esempio, l'atropina prodotta dall\"'Atropa belladonna\" funziona come un antagonista competitivo dei recettori dell'acetilcolina.\nNonostante molte tossine naturali siano metaboliti secondari, questi veleni includono anche peptidi e proteine. Un esempio di peptide tossico \u00e8 l'\u03b1-amanitina, presente nell'amanita falloide e in specie correlate. Si tratta di un potente inibitore enzimatico, che impedisce la trascrizione del DNA da parte dell'RNA polimerasi II. La tossina microcistina, presente nelle alghe, \u00e8 anch'essa un peptide ed \u00e8 un inibitore della protein fosfatasi. Questa tossina pu\u00f2 contaminare le fonti d'acqua dopo la fioritura algale ed \u00e8 un noto agente cancerogeno che pu\u00f2 anche causare emorragie epatiche acute e la morte, se assunta a dosi elevate.\nAnche le proteine possono essere veleni naturali, come l'inibitore della tripsina che si trova in alcune lenticchie, come mostrato nella figura sopra. Una classe meno comune di tossine \u00e8 rappresentata dagli enzimi tossici, che agiscono come inibitori irreversibili dei loro bersagli e modificano chimicamente i loro enzimi substrato. Un esempio \u00e8 dato dalla ricina, una potentissima tossina proteica rilevata nei chicchi del Ricinus communis. Questo enizima \u00e8 una glicosidasi che inibisce i ribosomi. Poich\u00e9 la ricina \u00e8 un inibitore catalitico irreversibile, una sola molecola di questo composto \u00e8 in grado di uccidere una cellula."}
{"id": "1120680", "revid": "131358", "url": "https://it.wikipedia.org/wiki?curid=1120680", "title": "Saturn Mosca", "text": ""}
{"id": "1120683", "revid": "716642", "url": "https://it.wikipedia.org/wiki?curid=1120683", "title": "M\u0101ris Verpakovskis", "text": "Biografia.\n\u00c8 figlio d'arte: suo padre Ilm\u0101rs era anch'egli calciatore in epoca tardo sovietica e aveva giocato una partita per la nazionale lettone.\nCarriera.\nClub.\nVerpakovskis, nato a Liep\u0101ja, cominci\u00f2 la sua carriera giovanile con la squadra locale del Baltika, in seguito rinominata Metalurgs Liep\u0101ja. Verso la fine del 2000, all'et\u00e0 di 21 anni, firm\u00f2 per la miglior squadra della Lettonia, il club di Riga dello Skonto.\nAlla sua prima stagione in Ucraina (2003-2004) Verpakovskis fu votato \"Giocatore dell'anno\" dai tifosi della Dinamo, ma perse il posto da titolare nella stagione 2004-2005. Alla fine della stagione 2006-2007 il club spagnolo del Getafe prese Verpakovskis in prestito per 6 mesi, corrispondendo al calciatore 250.000 dollari di stipendio e con la possibilit\u00e0 di acquisire definitivamente Verpakovskis nel luglio 2007, mese in cui il giocatore \u00e8 stato ingaggiato in prestito dall'Hajduk, nel campionato croato.\nNell'estate del 2008 torna alla fino all'agosto 2008 quando viene ceduto in prestito agli spagnoli del Celta Vigo. L'anno successivo viene ingaggiato dall'Ergotelis, squadra di Super League greca, in prestito per due anni. A giugno 2011 firma un contratto di un anno con l'opzione di rinnovarlo per un altro anno con l'FK Baku, militante nella Premyer Liqas\u0131 azera. Dopo aver rinnovato il contratto nell'estate del 2012, viene svincolato nel gennaio del 2013.\nIl 31 gennaio 2015 torna all'Ergotelis, questa volta in Football League, firmando un contratto della durata di 6 mesi, periodo durante il quale riesce a conquistare la promozione in Super League. A fine stagione la societ\u00e0 cretese annuncia il rinnovo fino a giugno 2014. Disputa la sua ultima partita il 27 gennaio 2014 contro il Panetolikos, prima di annunciare a fine match l'addio al calcio giocato.\nNazionale.\nDopo aver disputato partite nelle varie selezioni giovanili lettoni, ha esordito in nazionale maggiore il 9 giugno 1999, nella gara contro la valida per le qualificazioni al campionato europeo di calcio 2000: in appena 45 minuti di gioco (fu sostituito ad inizio ripresa da Mihails Miholaps) segn\u00f2 subito la sua prima rete.\nRaggiunse fama internazionale risultando il miglior cannoniere della Lettonia nelle vittoriosa campagna di qualificazione a Euro 2004, conclusasi con 6 gol in 10 partite e con la storica qualificazione all'Europeo. Le prestazioni di Verpakovskis nelle qualificazioni attirarono l'interesse di diverse societ\u00e0 dell'Europa occidentale e orientale: alla fine M\u0101ris firm\u00f2 un contratto di 5 anni con la nel dicembre 2003.\nNella fase finale di mise a segno un gol contro la Repubblica Ceca, ma questo non bast\u00f2 a impedire la sconfitta dei lettoni per 2-1. Verpakovskis con 29 reti \u00e8 divenuto il pi\u00f9 prolifico tra i calciatori della Nazionale lettone, superando lo storico record di \u0112riks P\u0113tersons che durava dall'epoca pre-sovietica."}
{"id": "1120684", "revid": "709565", "url": "https://it.wikipedia.org/wiki?curid=1120684", "title": "\u00a1Mucha Lucha!", "text": "\u00a1Mucha Lucha! \u00e8 un cartone animato statunitense prodotto da FWAK! Animation e Warner Bros. Animation.\nTrama.\n\"Mucha Lucha\" \u00e8 un cartone animato che tratta di wrestling messicano, la \"Lucha libre\". Protagonisti sono tre studenti: Rikochet, Buena Girl e la Pulce. Il primo \u00e8 un ragazzo patriottico, buono, ma irresponsabile e un po' sciocco; la seconda \u00e8 studiosa, onesta e diligente e il terzo \u00e8 subdolo (ma meno di quanto appaia) e non si lava mai. Frequentano la Scuola Internazionale di Lotta. I protagonisti si trovano sempre ad affrontare avventure anormali, con un antagonista sempre diverso. Ogni personaggio di Mucha Lucha non combatte in modo normale, infatti la lotta mascherata non prevede calci o pugni, e i personaggi come mosse hanno in genere delle trasformazioni; per esempio Rikochet diventa una biglia gigante, Buena Girl diventa un libro gigante e Pulce ha come mossa finale il \"Digerimento della Pulce\". Il giuramento della Lotta mascherata \u00e8: \"Per l'onore, per la famiglia, per la tradizione e per le ciambelle\", di cui ogni lottatore mascherato va pazzo."}
{"id": "1120685", "revid": "81646", "url": "https://it.wikipedia.org/wiki?curid=1120685", "title": "Inibizione enzimatica", "text": ""}
{"id": "1120686", "revid": "287204", "url": "https://it.wikipedia.org/wiki?curid=1120686", "title": "Maris Verpakovskis", "text": ""}
{"id": "1120689", "revid": "327773", "url": "https://it.wikipedia.org/wiki?curid=1120689", "title": "Trasfezione", "text": "La trasfezione \u00e8 il processo di introduzione di materiale biologico esogeno in cellule eucariotiche, nella gran parte dei casi di mammifero. \u00c8 pi\u00f9 frequente l'inserimento di materiale genetico, tra cui solitamente DNA e siRNA, ma, in generale, possono essere trasfettate anche proteine (come ad esempio anticorpi). Il processo e i metodi per attuarlo sono analoghi a quelli per la trasformazione batterica, che per\u00f2 riguarda batteri e, talvolta, le cellule vegetali.\nIl processo di trasfezione pu\u00f2 essere fatto:\nApplicazioni.\nLa trasfezione \u00e8 utile in tutti gli studi di genetica e biologia molecolare che vogliano ottenere informazioni sull'attivit\u00e0 e la funzione di determinati geni. Questo pu\u00f2 essere fatto, generalmente, in due modi: sovraesprimendo il gene in questione oppure silenziandolo.\nNel primo caso si induce quindi una produzione superiore al normale del prodotto genico inserendo ulteriori copie dello stesso gene, ad esempio. Nel secondo caso il gene invece sar\u00e0 \"bloccato\".&lt;br&gt; \nDue sono i metodi per silenziare un gene. \nIn tutti i casi le colture trasfette saranno seguite e saranno analizzate le eventuali conseguenze.\nTrasfezione transiente e stabile.\nA seconda del destino in cui incorre il vettore inserito si pu\u00f2 distinguere tra trasfezione \"transiente\" e trasfezione \"stabile\". La trasfezione \u00e8 transiente quando il vettore resta nella cellula come frammento extracromosomico, cio\u00e8 non si integra nel genoma cellulare; in questo caso le propriet\u00e0 indotte dalla trasfezione permangono per breve tempo, di solito scompaiono prima delle 72 ore. La trasfezione \u00e8 stabile, invece, quando il DNA esogeno si integra stabilmente nel genoma: l'effetto quindi rimane per l'intera vita della cellula e sar\u00e0 trasmesso anche alle cellule che ne derivano.\nLa trasfezione transiente \u00e8 certamente pi\u00f9 rapida, facile ed economica, ma ovviamente permette studi limitati nel tempo. La trasfezione stabile si ritiene necessaria ogni volta che l'effetto genico \u00e8 a medio-lungo termine: ad esempio quando si studiano geni che si ritengono connessi ai processi di differenziamento cellulare.\nSelezione delle cellule trasfette.\nIndipendentemente dal tipo di trasfezione e dal metodo utilizzato, \u00e8 necessario sviluppare delle tecniche che rendano possibile, nella coltura cellulare, l'isolamento solo delle cellule in cui il processo di trasfezione \u00e8 effettivamente avvenuto. Questa funzione viene svolta dall'azione di alcune sequenze contenute nel vettore assieme al gene d'interesse. Due sono le tecniche principali:\nMetodi di trasfezione.\nConsiderando il caso pi\u00f9 generale, l'introduzione di DNA, il problema che si pone riguarda il fatto che sia l'acido nucleico che la membrana cellulare sono carichi negativamente: il DNA, per forze di repulsione elettrostatiche, quindi, non interagir\u00e0 mai spontaneamente con la membrana. Molti metodi di trasfezione servono infatti per mascherare i gruppi anionici del DNA.\nMetodi chimici.\nUno dei metodi pi\u00f9 semplici e meno costosi \u00e8 quello che utilizza il fosfato di calcio, sviluppato per la prima volta da Bacchetti e Graham nel 1977. La procedura prevede il mescolamento di una soluzione tampone di HEPES contenente ioni fosfato insieme a una soluzione di cloruro di calcio (CaCl2) e il DNA da trasfettare. Il mescolamento delle due soluzioni produce un precipitato di calcio fosfato, che andr\u00e0 a legare la molecola di DNA. Il precipitato viene prelevato, risospeso e aggiunto al terreno di coltura (di solito una coltura mono strato). Con un processo ancora non ben noto le cellule legano il precipitato e permettono l'ingresso del DNA. La precipitazione pu\u00f2 avvenire anche con dietil-ammino-etil-destrano.\nUn altro metodo biologico molto efficace sfrutta i liposomi, piccole vescicole lipidiche che inglobano il DNA e sono indotte ad entrare con esso nella cellula simulando i processi di endocitosi cellulare.&lt;br&gt;\nUn altro metodo prevede l'uso di dendrimeri, molecole altamente ramificate che si legano al DNA e lo trasportano nella cellula.\nMetodi fisici.\nUn metodo tra i pi\u00f9 usati \u00e8 la elettroporazione, che consiste nell'applicare una differenza di potenziale ai lati della cuvetta che contiene la soluzione con le cellule e il DNA da inserire: lo \"shock elettrico\" provoca la formazione di pori nella membrana che permettono l'ingresso del materiale genetico. Ha come difetto un'elevata percentuale di cellule che non sopravvivono in seguito al trattamento.\nUn altro metodo \u00e8 la microiniezione: l'inserimento del materiale tramite un sottile ago direttamente nella cellula. Per ovvi motivi pratici \u00e8 pi\u00f9 frequentemente usato in clinica, in tecniche come la fecondazione artificiale, che non in laboratorio dove si lavora con un alto numero di cellule.\nUn approccio diretto alla trasfezione \u00e8 poi il metodo cosiddetto del cannone genico dove il DNA \u00e8 accoppiato a un solido inerte (di solito perline di oro) che \u00e8 \"sparato\" direttamente nella cellula.\nMetodi tramite virus.\nIl DNA pu\u00f2 infine essere inserito tramite trasduzione, trasportato quindi da un virus. Sono usati principalmente adenovirus, retrovirus e lentivirus."}
{"id": "1120690", "revid": "111325", "url": "https://it.wikipedia.org/wiki?curid=1120690", "title": "Steve Morse Signature (chitarra)", "text": "La Steve Morse Signature \u00e8 una chitarra elettrica prodotta dalla Music Man e progettata assieme al chitarrista Steve Morse nel 1987.\nCaratteristiche.\nIl corpo solido \u00e8 in pioppo, il manico in acero e la tastiera a 22 tasti in palissandro. Questa chitarra \u00e8 dotata di quattro pick-up, due humbucker DiMarzio e due single coil DiMarzio, con tre selettori grazie ai quali \u00e8 possibile ottenere undici combinazioni di suoni differenti. La Steve Morse Signature \u00e8 disponibile in due versioni, con ponte fisso o con tremolo Floyd Rose.\nNel 2005, per celebrare il ventennale del sodalizio tra Music Man e Steve Morse, ne \u00e8 stata realizzata anche una nuova versione, la Steve Morse Signature SM-Y2D, con finiture speciali, un single coil in meno e un solo selettore dei pick-up a cinque vie."}
{"id": "1120691", "revid": "765341", "url": "https://it.wikipedia.org/wiki?curid=1120691", "title": "On\u00e8 di Fonte", "text": "On\u00e8 di Fonte \u00e8 una frazione del comune di Fonte, in provincia di Treviso. Ne rappresenta la sede comunale.\nGeografia fisica.\nIl paese sorge ai piedi dei colli Asolani, punto di transizione tra la sottostante pianura e le Prealpi Bellunesi. \u00c8 attraversato dal torrente Lastego, che nasce dal Monte Grappa per poi raggiungere il Musone (che scorre pi\u00f9 ad est) poco oltre i confini comunali. Altro corso d'acqua \u00e8 il rio Riazzolo.\nStoria.\nDante Olivieri ritiene che il toponimo sia legato alle foreste che caratterizzavano la zona in epoca antica: \"orn\u00e8r\" \u00e8 un termine dialettale veneto che significa \"ontano\".\nUn tempo era nota come \"Villa Plana\".\nMonumenti e luoghi d'interesse.\nChiesa parrocchiale.\nNel Seicento la famiglia Badoer eresse una villa affiancata a una chiesetta dedicata alla Madonna del Carmine. Verso la met\u00e0 del secolo successivo, visto l'aumento demografico e la lontananza della chiesa di Fonte Alto, l'oratorio fu aperto alle esigenze religiose degli abitanti. \nNella seconda met\u00e0 dell'Ottocento la villa fu ereditata dall'allora vescovo di Treviso Federico Maria Zinelli e, dopo la sua morte, fu donata a monsignor Giovanni Battista Mander, gi\u00e0 segretario dell'ecclesiasta. Questi, nel 1886 accolse le richieste della comunit\u00e0 e cominci\u00f2 l'erezione di una nuova chiesa, in vicinanza del vecchio oratorio che fu poi demolito. L'edificio fu benedetto nel 1886 dallo stesso Mander.\nAll'interno sono conservate opere provenienti dal vecchio oratorio, tra cui la pala raffigurante la \"Madonna che consegna lo scapolare san Simone Stock e un angelo che indica il monte Carmelo\".\nVilla Nervo, Bachis, Van Axel (municipio).\nOggi municipio del Comune, fu innalzata nel Settecento. Ha una pianta a \"L\", costituita dalla casa padronale e da due rustici, dei quali uno si dispone ortogonalmente rispetto alla villa.\nUn tempo il perimetro della propriet\u00e0 era delimitato da un caratteristico muro di ciottoli di fiume e corsi di mattone, oggi sostituito da un basso muretto intonacato con ringhiera. Sono invece originali i due cancelli di ingresso, dei quali uno \u00e8 posto di fronte alla villa, l'altro in corrispondenza della barchessa adiacente.\nIl fronte principale del corpo padronale, costruzione non molto grande, si sviluppa su tre piani, dei quali l'ultimo presenta il tipico sopralzo timpanato delle ville venete. Ai tre vertici del frontone si trovano tre pinnacoli culminanti con decorazioni in ferro battuto. Interessante la cornice modanata del timpano, la cui base \u00e8 interrotta da una finta apertura centrale.\nAl centro del primo piano si dispongono simmetricamente tre monofore, delle quali quella centrale \u00e8 una portafinestra completata da un poggiolo in pietra. Nel complesso la facciata mostra una fitta trama di fasce orizzontali, in rilievo e di colore pi\u00f9 scuro, le quali collegano davanzali e architravi; sono poi continuate lungo tutto le pareti esterne dell'edificio.\nVilla Fietta, Tattara, Persicini.\nSorge in posizione sopraelevata, dominando il paese da nord. Presenta una planimetria a \"L\", costituita dalla casa padronale con l'adiacente barchessa e da un rustico ortogonale a quest'ultima. L'intero complesso \u00e8 inserito in un piccolo giardino che si estende sino alla strada.\nIl fronte principale della villa, edificio di appena due piani, \u00e8 stato profondamente rimaneggiato nel Novecento. Su ciascun livello si dispongono simmetricamente sette aperture, sovrastate al centro da un ampio timpano, al centro del quale si trova un occhio circolare bordato di pietra. Sopra l'entrata, lungo l'asse principale, si trova un largo balcone fortemente aggettante.\nL'edificio fu costruito dai conti Fietta ai primi dell'Ottocento, passando poi ai bellunesi Tattara. \u00c8 stato recentemente restaurato.\nVilla Rinaldi, Forner Ceccato.\nSorge nelle vicinanze della precedente, alle pendici della medesima altura. Il corpo padronale \u00e8 perpendicolare, sul lato orientale, a un rustico porticato. La facciata principale \u00e8 notevolmente asimmetrica: il primo piano si caratterizza per una trifora di archi a tutto sesto (le lunette sono oggi tamponate) completamente sfalsata rispetto alle tre arcate centinate del piano terra. Tra la trifora e il tetto a capanna si aprono due occhi ovali.\nL'edificio, innalzato nel Settecento, ha subito un restauro che ha rimesso in mostra alcuni elementi decorativi."}
{"id": "1120693", "revid": "114283", "url": "https://it.wikipedia.org/wiki?curid=1120693", "title": "Transfezione", "text": ""}
{"id": "1120694", "revid": "599013", "url": "https://it.wikipedia.org/wiki?curid=1120694", "title": "Mauro Sartori", "text": "Carriera.\nDopo una carriera passata tra Serie A e Serie A2, il 15 luglio 2008 viene acquistato dalla Fiore di Puglia di Ruvo di Puglia, in Serie B Dilettanti.\nPresenze e punti nei club.\n\"Statistiche aggiornate al 15 luglio 2008\""}
{"id": "1120696", "revid": "2138421", "url": "https://it.wikipedia.org/wiki?curid=1120696", "title": "Villa Celimontana", "text": "La villa Celimontana (gi\u00e0 villa Mattei al Celio) \u00e8 un parco pubblico di Roma la cui creazione risale al Cinquecento. Fu soggetta a trasformazione in senso paesaggistico nel 1858 dall'architetto francese Pierre Charles L'Enfant (1754-1825) per iniziativa di Laura Maria Giuseppa di Bauffremont e ancora nel 1870, con interventi in stile neogotico, per l'ultimo proprietario Richard von Hoffmann.\nUbicazione.\nSi trova sulla sommit\u00e0 occidentale del colle Celio ed ha il suo ingresso monumentale sulla via della Navicella, poco distante dall'omonima fontana dalla quale prende il nome la via, a fianco alla Basilica di Santa Maria in Domnica, uno dei primi templi cristiani della Capitale.\nSormonta a Sud il \"Semenzaio di San Sisto Vecchio\", sede e principale semenzaio del Servizio Giardini Comunale, e ad Ovest la valle delle Camene e la valle delle cosiddette \"Terme di Caracalla\", sul prolungamento dell'antico clivo di Scauro (oggi via di San Paolo della Croce).\nInteresse archeologico e monumentale.\nLa villa copre un sito di et\u00e0 Flavia e Traianea del quale restano cinte murarie ora coperte dai livellamenti del terreno e parzialmente visibili solo dal lato Sud. Ospitava i \"castra\" della V coorte dei \"Vigiles\".\nScavi archeologici hanno portato alla luce nel 1889 la \"Basilica Hilariana\", eretta da Manius Publicius Hilarus, ed i suoi singolari mosaici.\nContiene numerosi reperti di varie epoche ed origini, che ne sono oggi esposto ornamento. Fra questi, l'obelisco egizio di Ramsete II, popolarmente detto \"spiedino\", proveniente dalla spoliazione del Tempio del Sole a Eliopoli; originariamente sistemato nel Santuario di Iside Capitolina (Tempio di Iside), il Senato lo don\u00f2 nel 1582 (ma fu installato nel 1587) a Ciriaco Mattei dopo essere stato per molto tempo alla base della scalinata dell'Ara Coeli a partire dal XIV secolo; in seguito (1817) fu spostato all'attuale ubicazione. L'obelisco si accompagna ad una sinistra leggenda: durante gli ultimi lavori di spostamento, vi fu un incidente nel quale il basamento cadde (per la rottura delle funi) sopra un operaio che ne perse gli arti superiori, che si dovette amputargli per liberarlo e che tuttora giacciono sotto il basamento medesimo. Da allora, nessuna proposta di ulteriore miglior sistemazione \u00e8 stata mai pi\u00f9 seguita. Secondo un'altra leggenda, la sfera alla sua sommit\u00e0 conterrebbe le ceneri di Augusto.\nMolti reperti furono ceduti ai Musei Vaticani. Alcune fontane furono opera di Gian Lorenzo Bernini (chiamato ad eseguirle da Girolamo Mattei), ma andarono distrutte.\nIl portale monumentale proviene dalla Villa Giustiniani Massimo (o Massimo-Lancellotti, o Villa Massimo al Laterano), ubicata un tempo nella via Matteo Boiardo ed oggi scomparsa per edificazione; il portale fu qui ricostruito nel 1931.\nL'attuale non \u00e8 l'originale ingresso principale, che si trovava invece a Nord, sulla piazza SS.Giovanni e Paolo. Il viale d'ingresso conduce al \"casino\", o \"Palazzetto Mattei\", opera di Jacopo Del Duca, attuale sede della Societ\u00e0 Geografica Italiana e, per il tramite di questa, anche della Societ\u00e0 Geografica Europea (EUGEO) e del segretariato permanente dell'Unione Geografica Internazionale.\nLa propriet\u00e0.\nNel 1553, condotta come vigna dalla famiglia Paluzzelli, fu acquistata per 1000 scudi d'oro dalla famiglia Mattei, che la sottopose ad interventi di sistemazione conclusisi nel 1581.\nLa famiglia Mattei perse la propriet\u00e0 della villa nel 1802, che ebbe diversi proprietari sino al 1869 quando la acquist\u00f2 Riccardo Hoffmann, barone di Baviera. Tra questi a 7 Giunio 1851 la comprava Marianne di Orange-Nassau, la zia di r\u00e9 Guillermo III dei Paesi Bassi, dove portava il suo figlio extraconiugale Johannes Willem van Reinhartshausen che era nato a Cefal\u00f9. A gli Hoffmann fu espropriata al termine della prima guerra mondiale come propriet\u00e0 del nemico su suolo patrio.\nDal 1926 \u00e8 una propriet\u00e0 del comune di Roma, che assegn\u00f2 il Palazzetto Mattei alla Societ\u00e0 Geografica Italiana, ed \u00e8 parco pubblico dal 1928. Vi si tiene una rassegna di musica jazz curata dall'Associazione Culturale Villa Celimontana.\nDall'estate del 2012 si tiene un Festival musicale \"I Classici in Villa\" a cura dell'Associazione Alcatraz."}
{"id": "1120698", "revid": "373458", "url": "https://it.wikipedia.org/wiki?curid=1120698", "title": "Peshawar", "text": "Pesh\u00e0war (Urdu: \u067e\u0634\u0627\u0648\u0631; Pashtu: \u067e\u069a\u0648\u0631 o Pekhawar) \u00e8 una citt\u00e0 del Pakistan, capitale della provincia di Khyber Pakhtunkhwa; \u00e8 contemporaneamente il capoluogo di fatto delle aree tribali amministrate dal governo federale (FATA).\nGeografia fisica.\nPeshawar, posta sul margine del Passo Khyber, \u00e8 un importante centro culturale, politico, economico e commerciale situato alla frontiera tra il Pakistan e l'Afghanistan. Alcune citt\u00e0 pi\u00f9 vicine sono Kohat, Mardan, Charsadda e Jalalabad (quest'ultima in Afghanistan).\nPopolazione.\nLa citt\u00e0 abitata prevalentemente da persone appartenenti all'etnia pashtun e al gruppo linguistico hindko, una lingua indo-aria del gruppo occidentale prossima al punjabi.\nStoria.\nIn tempi remoti la citt\u00e0 era conosciuta col nome di Purushapura (Sanscrito: \u092a\u0941\u0930\u0941\u0936\u092a\u0941\u0930\u093e) quando venne fondata dal popolo dei Kushan. Peshawar, importante punto di snodo sulla Via della Seta, continua a rappresentare un crocevia fra varie, e diverse tra loro, culture. Da quelle del subcontinente indiano a quelle dell'Asia centrale.\nPeshawar fu fondata 2000 anni fa dai Kusana il cui pi\u00f9 grande re fond\u00f2 qui la sua capitale invernale; questo fu un periodo di grande prosperit\u00e0 che dette vita ad un grandissimo e fiorente impero della durata di circa 400 anni.\nCon la fine dei Kusana, Peshawar conobbe un periodo di decadenza, fino a quando l'imperatore dei sultano Moghul Sher Shah Suri la port\u00f2 a una rapida ascesa, costruendo vie di comunicazioni. Furono i Moghul a piantare quegli alberi e a costruire quei giardini che fecero di Peshawar la citt\u00e0 dei fiori (uno dei significati del suo nome).\nNel 1818 Peshawar entr\u00f2 a far parte del regno sikh di Ranjit Singh che fece bruciare gran parte della citt\u00e0 e abbatt\u00e9 i numerosi alberi piantati dai moghul per trarne legna. Nei 30 anni che seguirono i sikh distrussero i giardini e il forte di Babur. La popolazione si dimezz\u00f2. \u00c8 in questo periodo (1835-1844) che divenne governatore di Peshawar il generale Paolo Avitabile, un mercenario campano ingaggiato nell'esercito ottomano, poi in quello persiano, e infine nelle forze di Ranjit Singh; famoso per la sua spietatezza nell'imporre l'ordine, Avitabile divenne celebre con il soprannome di \"Abu Tabela\".\nNel 1849 Peshawar fu occupata dai britannici sostituendosi ai sikh, ma non furono pi\u00f9 benvoluti di questi ultimi: ci furono continui scontri tra britannici e patani, che resero necessario la presenza di un grosso distaccamento inglese, infatti quando gli inglesi costruirono una strada attraverso il passo del Khyber dovettero difenderla con molte fortificazioni e pattuglie.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Peshawar."}
{"id": "1120701", "revid": "297745", "url": "https://it.wikipedia.org/wiki?curid=1120701", "title": "Fonte Alto", "text": ""}
{"id": "1120705", "revid": "339392", "url": "https://it.wikipedia.org/wiki?curid=1120705", "title": "FHK Metalurgs Liepaja", "text": ""}
{"id": "1120707", "revid": "196390", "url": "https://it.wikipedia.org/wiki?curid=1120707", "title": "Gianfranco Gazzana-Priaroggia (sommergibile)", "text": ""}
{"id": "1120708", "revid": "287204", "url": "https://it.wikipedia.org/wiki?curid=1120708", "title": "Chang Ch'ing P'o", "text": "\u00c8 un maestro di arti marziali cinesi che avrebbe insegnato a Chang Dsu Yao nell'Accademia Militare di Guilin alcune forme di stili interni: Xingyiquan, Baguazhang e Liangyiquan.\nCome Chang Dsu Yao e molti altri membri dell'esercito Nazionalista, si sarebbe rifugiato a Taiwan a seguito della disastrosa sconfitta subita dalla sua fazione.\nSecondo i libri Italiani sarebbe stato un allievo di Yang Chengfu, e sarebbe morto negli anni settanta, ma di lui oggi non sono reperibili tracce significative. Nel libro Taijiquan shiyongfa, tra i vari discepoli di Yang Chengfu c'\u00e8 un tale Zhang Qinglin \u5f20\u5e86\u9e9f, che potrebbe essere identificato con Zhang Qingpo, ma la sua biografia non parla di fughe a Taiwan, infatti sarebbe nato nel 1913 e morto nel 1947."}
{"id": "1120709", "revid": "253269", "url": "https://it.wikipedia.org/wiki?curid=1120709", "title": "Kirstie Alley", "text": "Biografia.\nNata in Kansas da una famiglia metodista, studia all'Universit\u00e0 del Kansas. In seguito abbandona gli studi per intraprendere la carriera d'attrice. Figlia di Lillian Mickie e dell'uomo d'affari Robert Deal Alley, sua madre mor\u00ec nel 1981 in un incidente stradale provocato da un ubriaco. Le difficolt\u00e0 nel trovare delle parti e il divorzio dal primo marito Bob Alley nel 1977 la gettano in una profonda crisi, nella quale diventa dipendente dalla cocaina. Dopo essersi disintossicata, verso la fine degli anni settanta appare in alcuni quiz televisivi e finalmente debutta al cinema nel 1982 con \"Star Trek II - L'ira di Khan\", secondo film della serie di Star Trek (nella parte del tenente Saavik). Negli anni seguenti partecipa a vari film come \"Runaway\" con Tom Selleck e miniserie tv come \"Nord e Sud\" e \"Nord e Sud II\", ma la vera popolarit\u00e0 arriva a met\u00e0 anni ottanta grazie alla sua partecipazione alla sit-com \"Cin Cin\", dove interpreta il ruolo di Rebecca Howe, con cui vince svariati premi tra cui un Emmy Awards e un Golden Globe.\nGrazie al successo acquisito ottiene un ruolo in molte commedie, tra cui \"Senti chi parla\" con John Travolta e nei rispettivi due sequel e in \"Matrimonio a 4 mani\". Nel 1997 ottiene una parte in \"Harry a pezzi\" di Woody Allen. Dal 1997 al 2000 \u00e8 protagonista di un'altra sit-com, \"L'atelier di Veronica\". Dopo la fine della serie a causa del divorzio dal secondo marito Parker Stevenson (Richard Stevenson Parker, Jr.) e la sua carriera in declino, l'attrice sfoga le sue frustrazioni sul cibo, tanto da arrivare a pesare 100\u00a0kg. Con tanta autoironia e un po' di furbizia l'attrice d\u00e0 vita alla serie \"Fat Actress\", incrocio tra una sit-com e reality show, dove racconta la sua quotidiana lotta nel perdere peso. Nota al pubblico per la sua grande simpatia, ha partecipato al programma \"Dancing with the Stars\" nel 2010. Dopo anni di cure e di tentativi, riesce finalmente a perdere 45\u00a0kg di peso, ritrovando cos\u00ec la forma fisica e la fiducia in s\u00e9 e debuttando nel 2011 come modella per lo stilista Zang Toi. Simpatizzante del Partito Repubblicano e membro della Chiesa di Scientology, col suo secondo marito ha adottato due figli, nel 1992 e 1994.\nVita privata.\nAlley \u00e8 stata sposata dal 1970 al 1977 con il fidanzato del liceo Bob Alley, che per coincidenza aveva lo stesso nome di suo padre. Alley spos\u00f2 l'attore Parker Stevenson il 22 dicembre 1983. A seguito di un aborto spontaneo, la coppia adott\u00f2 il figlio William una settimana dopo la sua nascita il 5 ottobre 1992, e nel 1995 adott\u00f2 la figlia Lylia. Il matrimonio si \u00e8 concluso nel 1997. Nel 2016, Alley \u00e8 diventata nonna dopo che suo figlio William ha avuto un figlio.\nDal 1991 al 2020 Alley ha avuto una casa estiva con 21 camere da letto a Islesboro, nel Maine, il Mitchell Cottage, ex Islesboro Inn.\nDoppiatrici italiane.\nNelle versioni in italiano dei suoi film, Kirstie Alley \u00e8 stata doppiata da:"}
{"id": "1120715", "revid": "339392", "url": "https://it.wikipedia.org/wiki?curid=1120715", "title": "Nazionale di calcio dell'Italia/Under-17", "text": ""}
{"id": "1120716", "revid": "339392", "url": "https://it.wikipedia.org/wiki?curid=1120716", "title": "Nazionale di calcio dell'Italia/Under-20", "text": ""}
{"id": "1120736", "revid": "287204", "url": "https://it.wikipedia.org/wiki?curid=1120736", "title": "Apocalisse di Elia (copta)", "text": " \nL'Apocalisse di Elia o 1 Elia \u00e8 un apocrifo dell'Antico Testamento, pseudoepigrafo di Elia (IX secolo a.C.) pervenutoci in una versione copta databile al III secolo d.C., forse su un prototesto ebraico perduto del I secolo a.C. Di origine cristiana, ci \u00e8 pervenuto in frammenti. Appartiene al genere apocalittico.\nNon va confuso con l'Apocalisse di Elia scritta in ebraico probabilmente nel III secolo a.C.\n3 parti: "}
{"id": "1120740", "revid": "75435", "url": "https://it.wikipedia.org/wiki?curid=1120740", "title": "1 Elia", "text": ""}
{"id": "1120741", "revid": "80339", "url": "https://it.wikipedia.org/wiki?curid=1120741", "title": "Dicchi", "text": ""}
{"id": "1120745", "revid": "111663165", "url": "https://it.wikipedia.org/wiki?curid=1120745", "title": "Immunosoppressione", "text": "L'immunosoppressione \u00e8 un trattamento medico-farmacologico che prevede l\u2019assunzione da parte del paziente di farmaci detti immunosoppressori, capaci di inibire la risposta del sistema immunitario ad antigeni non-self (cio\u00e8 antigeni estranei all'organismo).\nI farmaci immunosoppressori si utilizzano principalmente nei trapianti d'organo, ma anche in altre patologie, ad esempio quelle a eziologia autoimmunitaria.\nUna volta che il paziente ha ricevuto il trapianto, dovr\u00e0 assumere a vita questi farmaci, senza alcuna eccezione, per evitare che il suo sistema immunitario attacchi l'organo e ne provochi il rigetto.\nEsistono diversi farmaci immunosoppressori e molto gravi possono essere i loro effetti collaterali e le loro interazioni con altri farmaci, per questo si consiglia di affidarsi a personale medico specializzato nel loro utilizzo."}
{"id": "1120747", "revid": "767487", "url": "https://it.wikipedia.org/wiki?curid=1120747", "title": "Le lettere da Capri", "text": "Le lettere da Capri di Mario Soldati \u00e8 il romanzo dell'ossessione che nasce dal conflitto tra sesso e sentimento, vincitore del Premio Strega nel 1954.\nIl libro \u00e8 stato tradotto in dieci lingue.\nTrama.\n\u00c8 un'intricata storia d'amore e gelosie, verit\u00e0 e tradimenti, ambiguit\u00e0 e finzioni intessute nella quotidianit\u00e0 dei protagonisti.\nAttorno alla vicenda del regista cinematografico Mario, Harry, giornalista statunitense e studioso d'arte che vive in Italia con la moglie Jane, legati da stima e fiducia pi\u00f9 che da amore, conosce la romana Dorothea, prostituta per cui prova un'attrazione morbosa; questo rapporto extra coniugale, provoca una serie di vicende a catena, prima fra tutte la scoperte di alcune lettere che la moglie Jane scriveva ad un suo amante, Aldo.\nIl libro.\nIl testo si pu\u00f2 dividere in due sezioni, costruite su un gioco di tre narratori: dal primo al diciannovesimo capitolo e dal ventesimo al ventiquattresimo.\nLa prima sezione pu\u00f2 essere ripartita in tre sequenze: nella prima, dal primo al quarto capitolo, la voce narrante \u00e8 affidata al regista Mario, narratore omodiegetico di primo grado; dal quinto al quattordicesimo capitolo la narrazione passa ad Harry, dal momento che Mario sta leggendo il dattiloscritto dell'amico; nella terza sequenza, dal capitolo quindicesimo al diciannovesimo, il narratore \u00e8 Jane. \nLa seconda sezione riprende la sequenza della prima: il capitolo ventesimo ha come narratore Mario; dal ventunesimo al ventiquattresimo, torna il dattiloscritto di Harry; la terza sezione racconta le lettere scritte da Jane all'amante Aldo.\nI narratori.\nEntrando nella specificit\u00e0 dei personaggi e delle tecniche utilizzate si pu\u00f2 notare che il primo narratore, Mario il regista, altro non \u00e8 che una proiezione autobiografica di Soldati (stesso nome, vivono a Roma, sono registi); come narratore racconta nella prima sezione l'incontro con il vecchio amico Harry, interagendo nei primi cinque capitoli con i personaggi del romanzo. \nGran parte del romanzo \u00e8 occupato dal secondo narratore, Harry, protagonista e narratore della storia. La narrazione \u00e8 praticamente una confessione, o meglio una mancata confessione che Harry non ha fatto in tempo a fare a Jane.\nAdattamento cinematografico.\nNel 1987, \u00e8 stato prodotto il film Capriccio, diretto da Tinto Brass e liberamente ispirato a \"Le lettere da Capri\"."}
{"id": "1120749", "revid": "287204", "url": "https://it.wikipedia.org/wiki?curid=1120749", "title": "Apocalisse di Elia (ebraica)", "text": " \nL'Apocalisse di Elia o 2 Elia o Libro di Elia \u00e8 un apocrifo dell'Antico Testamento, pseudoepigrafo di Elia (IX secolo a.C.) scritto in ebraico probabilmente nel III secolo a.C., con probabili interpolazioni nel III secolo d.C. Di origine giudaica con accenni alle guerre romano-persiane. Appartiene al genere apocalittico.\nNon va confuso con l'Apocalisse di Elia pervenutaci in una versione copta del III secolo d.C. \nContenuto:"}
{"id": "1120750", "revid": "75435", "url": "https://it.wikipedia.org/wiki?curid=1120750", "title": "2 Elia", "text": ""}
{"id": "1120752", "revid": "75435", "url": "https://it.wikipedia.org/wiki?curid=1120752", "title": "Libro di Elia", "text": ""}
{"id": "1120754", "revid": "599013", "url": "https://it.wikipedia.org/wiki?curid=1120754", "title": "Faton Toski", "text": "Biografia.\nNato a Gnjilane, nell'allora provincia autonoma jugoslava del Kosovo, crebbe in Germania.\nCarriera.\nClub.\nTra il 2006 ed il 2009 ha giocato 27 partite e segnato 3 reti in Bundesliga con l'Eintracht Francoforte; successivamente ha giocato nella seconda serie tedesca con il Bochum.\nNazionale.\nIl 5 marzo 2014 prende parte alla gara d'esordio internazionale della Nazionale kosovara, giocando la partita pareggiata per 0-0 contro .\nStatistiche.\nPresenze e reti nei club.\n\"Statistiche aggiornate al 19 dicembre 2014.\""}
{"id": "1120756", "revid": "729019", "url": "https://it.wikipedia.org/wiki?curid=1120756", "title": "Caproni Ca.380", "text": "Il Caproni Ca.380 \"Corsaro\" era un innovativo progetto italiano per un bombardiere biposto da impiegare durante la seconda guerra mondiale, in diretta competizione con il Savoia-Marchetti S.M.92.\nStoria del progetto.\nIl tentativo della Caproni era principalmente diretto ad ottenere la minima resistenza all'aria. L'equipaggio era alloggiato in tandem nella fusoliera, dietro uno dei due motori Daimler-Benz DB 605 da 1475 cavalli. Il Ca.380 non vol\u00f2 mai.\nEra previsto che i motori sarebbero stati sostituiti al pi\u00f9 presto dal DB 603 da 1750 cavalli (il DB 605 era un motore derivato dal DB 601 mediante un rialesaggio che, pur incrementando le prestazioni, soffriva della limitazione di essere vincolato ai centri originali del foro, mentre il DB 603 era una riprogettazione dalle prestazioni sostanzialmente aumentate). Per ridurre la resistenza all'aria derivante dall'impianto di raffreddamento e dalla struttura del velivolo, i progettisti adottarono una versione \"raffinata\" della disposizione del radiatore del P-38: i radiatori, canalizzati ed anulari, vennero disposti in maniera circolare lungo la fusoliera dietro l'ala, dove la resistenza dovuta alle interazioni fra l'aria di raffreddamento ed il flusso d'aria sopra la struttura del velivolo poteva essere ridotta al minimo. Il disegno attento dei condotti e del flusso in uscita permetteva di generare abbastanza spinta per cancellare la resistenza di raffreddamento restante. L'ala era ampia di forma semiellittica.\nL'armamento era costituito da quattro cannoncini MG 151/20 da 20 mm che erano alloggiati sotto la sezione centrale, mentre una mitragliatrice Breda-SAFAT da 12,7 mm era sistemata in ciascuna delle due ali."}
{"id": "1120762", "revid": "123376237", "url": "https://it.wikipedia.org/wiki?curid=1120762", "title": "Il cimitero ebraico (Van Ruisdael)", "text": "Il cimitero ebraico \u00e8 un dipinto a olio su tela (84x95 cm) del pittore Jacob van Ruisdael, realizzato tra il 1653 ed il 1654 e conservato nella Gem\u00e4ldegalerie di Dresda.\nCome \u00e8 piuttosto evidente, la scena \u00e8 immaginaria (malgrado ci\u00f2, per l'edificio sullo sfondo Ruisdael si ispir\u00f2 alle rovine del maniero di Egmont, in Germania). Quello che interessa al pittore \u00e8 mettere in risalto le forze della natura e il tempo che scorre e che riduce in rovina ogni cosa. L'artista crea un'atmosfera di infinita tristezza che sembra dirci che nulla \u00e8 destinato a durare su questa terra, a cominciare proprio dall'uomo. Questa amarissima constatazione si conclude con la desolante certezza della morte che vale per tutti e quindi anche per se stesso, tanto \u00e8 vero che non esita a scrivere il proprio nome sulla tomba pi\u00f9 vicina a chi sta osservando il quadro.\nPu\u00f2 darsi che \"Il cimitero ebraico\" sia stato commissionato a Ruisdael dalla famiglia di El\u00edas Montalto, la cui tomba \u00e8 inclusa nel dipinto; n\u00e9 Scheyer n\u00e9 Slive, ambedue affermati storici dell'arte, ritengono quest'ipotesi infondata.\nAttorno al 1660 Ruisdael dipinse pure un'altra versione de \"Il Cimitero ebraico\", meglio conservata e pi\u00f9 limpida nei colori, oggi conservata al Detroit Institute of Arts."}
{"id": "1120764", "revid": "327865", "url": "https://it.wikipedia.org/wiki?curid=1120764", "title": "Geografo (Vel\u00e1zquez)", "text": "Il geografo \u00e8 un dipinto a olio su tela (101x81 cm) realizzato tra il 1628 e il 1629 dal pittore Diego Vel\u00e1zquez.\n\u00c8 conservato nel Mus\u00e9e des Beaux-Arts di Rouen.\nIl quadro raffigura un uomo dal mantello rosso ed abito nero; si \u00e8 a lungo pensato che potesse essere Galileo Galilei o Cristoforo Colombo, tuttavia alcuni critici hanno ipotizzato che potesse, invece, essere il filosofo greco Democrito."}
{"id": "1120765", "revid": "93229590", "url": "https://it.wikipedia.org/wiki?curid=1120765", "title": "Giustiniano (generale)", "text": "Biografia.\nFiglio di Germano Giustino, segu\u00ec la carriera militare del padre e del fratello, Giustino. Assieme al fratello, esercit\u00f2 il comando sulle truppe imperiali dell'Illyricum durante la seconda parte della Guerra gotica (535-553).\nDopo la morte di Giustiniano I, venne elevato al rango di \"patricius\" dal nuovo imperatore Giustino II (565-578) e divenne \"magister militum per Orientem\", comandante in capo delle truppe orientali, con la responsabilit\u00e0 di condurre la guerra contro i Sasanidi. Durante questa campagna ottenne una larga vittoria, nel 575/576, a Melitene: il re sasanide Cosroe I riusc\u00ec a malapena a fuggire, mentre la gran parte dell'esercito sasanide fu annientato. Malgrado questa schiacciante vittoria, una delle maggiori delle guerre romano-persiane, il conflitto non ebbe termine.\nAlla morte di Giustino II, il potere pass\u00f2 al suo figlio adottivo, Tiberio II Costantino. La moglie di Giustino II, Sofia, non volle per\u00f2 lasciare il passo a Tiberio e a sua moglie Ino, e organizz\u00f2 un complotto con Giustiniano: sebbene scoperto, Giustiniano venne perdonato.\nAl termine del 577 l'imperatore Maurizio prese il comando delle truppe di Giustiniano."}
{"id": "1120779", "revid": "1776051", "url": "https://it.wikipedia.org/wiki?curid=1120779", "title": "Mad Men and English Dogs", "text": "Mad Men and English Dogs \u00e8 l'unico album dell'omonimo gruppo, in realt\u00e0 un progetto solista di Nigel Glockler e Doug Scarratt dei Saxon.\nIl disco.\nNel periodo in cui \u00e8 stato inattivo Glockler decise di dedicarsi a un disco solista dove dedicarsi a sonorit\u00e0 che non aveva mai potuto esplorare durante la sua carriera. Per fare ci\u00f2 decise di chiedere aiuto al vecchio amico e compagno nei Saxon Scarratt, il cui contributo si dimostr\u00f2 via via pi\u00f9 determinante. A causa di ci\u00f2 Glockler ritenne opportuno considerare il disco come un parto pienamente condiviso con il chitarrista, a nome Mad Men and English Dogs. Il nome \u00e8 ispirato al detto inglese \"Mad Dogs and English Men\". Il disco ha varie influenze che spazio dal rock progressivo alla musica di Joe Satriani.\n&lt;br&gt;L'opera \u00e8 dedicata alla madre di Glockler, Joan Annie (scomparsa durante la lavorazione del disco) e a Roger Cameron, padre dell'ingegnere del suono Rory Cameron."}
{"id": "1120782", "revid": "124794565", "url": "https://it.wikipedia.org/wiki?curid=1120782", "title": "Protagonisti", "text": "Protagonisti \u00e8 un programma radiofonico in onda dal mercoled\u00ec al venerd\u00ec dalle 19 alle 21 su RTL 102.5, condotto da Francesco Fredella e Tommaso Angelini \nStoria.\nFino a settembre 2014 il programma \u00e8 andato in onda dalle 19 alle 21, condotto da Francesco Perilli, successivamente affiancato da Rita Manzo e Sara Ventura. Dal 2005 al 2006 il programma \u00e8 stato sostituito da \"Tram Tram\", condotto da Alex Peroni e Cristina Borra. Dal 2006 il programma \u00e8 tornato in onda, condotto da Roberto Uggeri e Francesco Facchinetti. Dal 19 settembre 2007 al 28 novembre 2007, in seguito all'assenza di Facchinetti dovuta alla partecipazione al reality show l'isola dei famosi, il programma \u00e8 andato in onda dall'Honduras. Dall'estate 2008 oltre a Uggeri, si sono susseguiti nella conduzione del programma Jolanda Granato, Francesca Cheyenne, Federico Vespa e Carletto. Dal 2020 la conduzione del programma \u00e8 affidata a Federica Gentile e Gianni Simioli.\n\u00c8 anche in radiovisione sul canale 736 di Sky e sul canale 36 del digitale terrestre, e della piattaforma Tiv\u00f9sat. "}
{"id": "1120785", "revid": "6923", "url": "https://it.wikipedia.org/wiki?curid=1120785", "title": "Trasideo", "text": "Biografia.\nFiglio dell'emmenide Terone, durante la tirannia del padre ottenne il governo di Imera. Nonostante si fosse gi\u00e0 comportato in modo dispotico, alla morte del padre, nel 472 a.C., divenne tiranno di Akragas ed Imera. Stando a Diodoro Siculo, nello stesso anno egli sarebbe stato sconfitto da Gerone, contro il quale aveva mosso guerra. In seguito alla deposizione di Trasideo, ad Agrigento venne istituito un governo democratico, destinato a durare fino alla conquista cartaginese del 406 a.C."}
{"id": "1120786", "revid": "1543377", "url": "https://it.wikipedia.org/wiki?curid=1120786", "title": "Saro (generale)", "text": "Biografia.\nDi origine gota e fratello di Sigerico (brevemente re dei Visigoti), rimase fedele ai Romani durante la rivolta dei \"foederati\" del 399; Saro divenne poi un ufficiale di Stilicone, il potente \"magister militum\" dell'imperatore d'Occidente Onorio. Assieme ai suoi uomini combatt\u00e9 al fianco di Stilicone contro Radagaiso, che aveva invaso l'Italia nel 406 e che venne sconfitto a Fiesole nell'agosto di quello stesso anno.\nDietro ordine di Stilicone, nel 407, Saro prese la testa dell'esercito romano a Ravenna e lo condusse in Gallia, contro l'usurpatore Costantino \"III\": agendo senza scrupoli, ma in maniera intelligente ed efficace, sconfisse (autunno 407) i generali di Costantino, Giustiniano e Nebiogaste; mise poi sotto assedio \"Valentia\" (Valence), dove si era rifugiato Costantino stesso; costretto a ritirarsi per l'arrivo dei rinforzi guidati da Edobico e dal \"magister militum\" Geronzio, ritorn\u00f2 in Italia, comprando il passaggio delle Alpi dai Bagaudi, che ne controllavano i passi, consegnando loro il bottino ottenuto, ma riportando indietro i propri uomini sani e salvi. Impegnato a consolidare la frontiera del Reno e a sedare una rivolta a favore di Onorio in Hispania, Costantino non insegu\u00ec Saro.\nUn nuovo esercito romano era in preparazione in Italia per una seconda campagna contro Costantino, quando Stilicone venne assassinato per ordine di Onorio (22 agosto 408): Saro e i suoi uomini abbandonarono l'esercito, lasciando l'imperatore senza protezione, arroccato nell'inespugnabile Ravenna con l'esercito dei Visigoti di Alarico I libero di muoversi in Etruria.\nNel 411, anno in cui Costantino mor\u00ec, un nuovo usurpatore insorse in Gallia, Giovino, il quale chiam\u00f2 a s\u00e9 Saro e i suoi uomini. Giovino, che era stato eletto dai Burgundi e dagli Alani, regn\u00f2 per due anni. La sua caduta avvenne quando i Visigoti di Ataulfo (Alarico era morto nel 410) si mossero in Gallia con l'intenzione di rovesciarlo, ma fingendo di volersi unire a lui: Saro cadde nella trappola e, malgrado combattesse valorosamente alla testa delle proprie truppe, fu sconfitto e ucciso in uno scontro con Ataulfo. Giovino fugg\u00ec, ma assediato e catturato a Valentia, fu giustiziato."}
{"id": "1120789", "revid": "174925", "url": "https://it.wikipedia.org/wiki?curid=1120789", "title": "Dispersione (ottica)", "text": ""}
{"id": "1120796", "revid": "82697", "url": "https://it.wikipedia.org/wiki?curid=1120796", "title": "Christian Bucchi", "text": ""}
{"id": "1120800", "revid": "152316", "url": "https://it.wikipedia.org/wiki?curid=1120800", "title": "Alfabeto aeronautico", "text": ""}
{"id": "1120801", "revid": "767487", "url": "https://it.wikipedia.org/wiki?curid=1120801", "title": "Nov\u00e1 Lesn\u00e1", "text": "Nov\u00e1 Lesn\u00e1 (in ungherese \"Als\u00f3erd\u00f5falva\", in tedesco \"Neuwalddorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1315 con il nome di Menartwaltorph."}
{"id": "1120803", "revid": "124077562", "url": "https://it.wikipedia.org/wiki?curid=1120803", "title": "Eda-Ines Etti", "text": "Biografia.\nArtista di grande successo in patria, nel 2000 \u00e8 stata la rappresentante dell'Estonia all'Eurovision con la canzone \"Once in a lifetime\", concludendo la competizione in quarta posizione.\nHa partecipato altre numerose volte alla competizione nazionale Eurolaul, posizionandosi seconda all'edizione del 2006. \u00c8 stata co-presentatrice nell'edizione del 2005 ed \u00e8 ritornata a partecipare nel 2006 con la canzone \"Iseendale\" e nel 2007 con \"In good and bad\".\nHa inoltre vinto tre premi agli Eesti Muusikaauhinnad: come \"Female Artist of the Year\" nel 2000 e nel 2005 e come \"Record of the Year\" sempre nel 2005. Nella categoria \"Female Artist of the Year\" \u00e8 stata successivamente nominata nel 2006 e nel 2008. Nel 2008 ha inoltre vinto il reality \"Laulud t\u00e4htedega\" (Versione estone del britannico \"Just the Two of Us\")."}
{"id": "1120805", "revid": "767487", "url": "https://it.wikipedia.org/wiki?curid=1120805", "title": "Spi\u0161sk\u00e1 Teplica", "text": "Spi\u0161sk\u00e1 Teplica (in ungherese \"Szepestapolca\", in tedesco \"Teplitz\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1280."}
{"id": "1120807", "revid": "1781667", "url": "https://it.wikipedia.org/wiki?curid=1120807", "title": "Spi\u0161sk\u00e9 Bystr\u00e9", "text": "Spi\u0161sk\u00e9 Bystr\u00e9 (in ungherese \"Hern\u00e1dfalu\", in tedesco \"Kuhbach\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1294."}
{"id": "1120808", "revid": "767487", "url": "https://it.wikipedia.org/wiki?curid=1120808", "title": "Spi\u0161sk\u00fd \u0160tiavnik", "text": "Spi\u0161sk\u00fd \u0160tiavnik (in ungherese \"Savnik\", in tedesco \"Schawnig\" o \"Schafing\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1246."}
{"id": "1120809", "revid": "767487", "url": "https://it.wikipedia.org/wiki?curid=1120809", "title": "\u0160t\u00f4la", "text": "\u0160t\u00f4la (in ungherese \"St\u00f3la\", in tedesco \"Stollen\", in polacco \"Stwo\u0142a\") \u00e8 un comune della Slovacchia facente parte del distretto di Poprad, nella regione di Pre\u0161ov.\nIl villaggio fu menzionato per la prima volta nel 1330."}
{"id": "1120812", "revid": "767487", "url": "https://it.wikipedia.org/wiki?curid=1120812", "title": "Hucho", "text": "Hucho \u00e8 un genere di pesci ossei marini e d'acqua dolce appartenenti alla famiglia Salmonidae.\nDistribuzione e habitat.\nTutte le specie del genere \"Hucho\", ad eccezione del Salmone del Danubio (\"Hucho hucho\"), sono originarie dell'Asia. In passato nei fiumi europei si poteva incontrare anche il Taimen (\"Hucho taimen\"), ma vi \u00e8 da tempo scomparso e oggi sopravvive solamente in Mongolia e Russia. Le altre due specie sono il Taimen del Sichuan (\"Hucho bleekeri\") e il Taimen coreano (\"Hucho ishikawae\").\nDescrizione.\nI rappresentanti del genere \"Hucho\" sono tra i pi\u00f9 imponenti Pesci d'acqua dolce. Uniti da stretti legami ai Salmerini, sono dotati di un vomere non molto sviluppato, la cui dentatura forma una serie chiusa con quella della volta palatina; il corpo \u00e8 slanciatissimo e leggermente compresso ai lati, mentre il capo appare un po' appiattito, come nel Luccio. Il genere comprende 4 specie, la pi\u00f9 importante delle quali \u00e8 il Salmone del Danubio (\"Hucho hucho\") e, in misura minore, \"Hucho taimen\". \nSpecie.\nIl genere attualmente comprende 4 specie:, ma in passato veniva inserito in questo genere anche il rarissimo Taimen di Sakhalin (\"Parahucho perryi\"), attualmente classificato in un genere monospecifico a parte."}
{"id": "1120813", "revid": "92719", "url": "https://it.wikipedia.org/wiki?curid=1120813", "title": "Salmone del Danubio", "text": ""}
{"id": "1120814", "revid": "124245140", "url": "https://it.wikipedia.org/wiki?curid=1120814", "title": "Stazione di Roma Porta Portese", "text": "La stazione di Roma Porta Portese \u00e8 stata una stazione ferroviaria di Roma, in ordine di tempo la seconda stazione ferroviaria ad entrare in esercizio a Roma, preceduta solo dalla stazione di Porta Maggiore della linea Roma-Frascati.\nStoria.\nNell'ottobre del 1856 iniziarono i lavori per costruire la linea Roma-Civitavecchia da parte della \"Societ\u00e0 Generale delle Strade Ferrate Romane\", guidata dall'ingegnere francese Hubert Debrousse. In trenta mesi furono costruite la linea ferroviaria e le due stazioni di testa: la stazione di Roma Porta Portese ed una stazione temporanea a Civitavecchia.\nLa linea fu aperta al servizio il 16 aprile 1859, con due coppie di corse al giorno della durata di due ore e mezzo.\nNel marzo era stata collaudata con un viaggio partito da Civitavecchia alle 6,30 e giunto alla stazione di Porta Portese alle 9,30 con circa 240 persone.\nLa linea era dotata di undici locomotive a vapore francesi (Cail &amp; C.-Paris) e di una locomotiva costruita in Inghilterra con 21 carrozze passeggeri di prima classe, 25 carrozze passeggeri di seconda classe. I binari furono forniti dalla \"Losh, Wilson &amp; Bell Company\" di Newcastle, in Inghilterra.\nNel 1860 si decise di prolungare la linea a nord, al confine con la Toscana, nel frattempo passata dal governo granducale al nuovo Regno d'Italia, prolungamento che fu aperto al servizio il 22 giugno 1867 congiungendo la ferrovia Maremmana.\nIl 22 ottobre 1863 fu inaugurato alla presenza di Pio IX il ponte dell'Industria che rese possibile il collegamento della linea alle altri presenti nello Stato Pontificio.\nLa stazione di Roma Porta Portese fu poi sostituita dalla vecchia stazione Trastevere nel 1889 situata in Piazza Ippolito Nievo. A sua volta questa stazione \u00e8 stata abbandonata e sostituita dalla attuale stazione Trastevere."}
{"id": "1120832", "revid": "1513836", "url": "https://it.wikipedia.org/wiki?curid=1120832", "title": "Eesti Laul", "text": "L'Eesti Laul (letteralmente \"Canzone Estone\") \u00e8 una competizione canora nazionale estone che ha lo scopo di selezionare il rappresentante dell'Estonia all'Eurovision Song Contest. Ogni anno la competizione viene trasmessa dalla Eesti Televisioon (ETV).\nLa competizione sostituisce l\"'Eurolaul\", utilizzata come selezione nazionale per l'Eurovision Song Contest dal 1993 al 2008.\nIl miglior risultato all'Eurovision Song Contest prodotto dal festival sono il 6\u00ba posto delle Urban Symphony con \"R\u00e4ndajad\" nel 2009, e quello di Ott Lepland con \"Kuula\" nel 2012.\nStoria.\nLe prime due edizioni dell\"'Eesti Laul\" si erano svolte in un'unica serata finale, con dieci canzoni partecipanti. Dal 2011 le canzoni in gara sono venti, che vengono suddivise in due semifinali composte da dieci canzoni ciascuna. \nCinque canzoni provenienti da ciascuna semifinale accedono alla serata finale attraverso un sistema di voto che tiene conto per il 50% dei voti della giuria e per il 50% del televoto. Le canzoni in gara ricevono un punteggio che varia da 1 a 10 in base alla classifica provvisoria della giuria e lo stesso avviene per il televoto. I due punteggi vengono poi sommati tra loro per determinare la classifica definitiva. Se due canzoni hanno lo stesso punteggio, si predilige quella che ha ottenuto pi\u00f9 punti con il televoto. \nA partire dal 2016, alla prima canzone classificata vengono assegnati 12 punti, mentre la seconda ne riceve 10. Dal 2017 solo le prime quattro canzoni classificate accedono direttamente alla finale, mentre la quinta finalista viene scelta tramite un secondo televoto.\nLa classifica della finale \u00e8 determinata in maniera analoga a quella delle semifinali. Le prime due canzoni classificate accedono alla \"super finale\", in cui il vincitore viene determinato unicamente dal televoto. Dal 2015 anche la terza classificata accede alla \"super finale\".\nRegolamento.\nLe regole per la partecipazione all'Eesti Laul sono le seguenti:\nAlbo d'oro.\nQui di seguito vengono elencati i vincitori delle varie edizioni dell\"'Eesti Laul\" con le rispettive canzoni e il posizionamento all'Eurovision Song Contest."}
{"id": "1120840", "revid": "773636", "url": "https://it.wikipedia.org/wiki?curid=1120840", "title": "Chiesa di San Martino a Sezzate", "text": "La chiesa di San Martino a Sezzate si trova nel comune di Greve in Chianti, in provincia di Firenze.\nCompare gi\u00e0 nei documenti del secolo XII. Era sotto il patronato della famiglia Bardi.\nScipione di Jacopo Bardi fece una donazione alla chiesa di San Martino a Sezzate nel 1593, come si legge nell'iscrizione posta sotto la mensa dell'altare maggiore.\nNel 1605 il pievano Giovan Battista Anichini rifece l'altare e commission\u00f2 il dipinto \"Presentazione di Ges\u00f9 al Tempio\", attribuito alla Scuola fiorentina del XVII secolo. Vicino a questo dipinto compare lo stemma del pievano, monte a sei cime, con tre pigne d'oro, in campo azzurro.\nNella chiesa c'\u00e8 una pianeta in damasco verde, con disegno a maglie ogivali, formate da una serie di tralci verticali arricciolati, che hanno al centro un mazzo di fiori. Questa pianeta, attribuita alla Manifattura toscana del secolo XVII, reca in basso l'arme dei Bardi di Vernio, scaccata di rosso, inquartata con l'arme degli Strozzi, raffigurata da tre \"crescenti\". \u00c8 uno stemma matrimoniale che fa riferimento alle nozze di Carlo Bardi, figlio di Ottaviano, nel 1601 con Maria Maddalena, figlia del senatore Piero Strozzi, la quale mor\u00ec nel 1613; Carlo Bardi mor\u00ec il 4 aprile 1646."}
{"id": "1120851", "revid": "842", "url": "https://it.wikipedia.org/wiki?curid=1120851", "title": "Populous II", "text": ""}
{"id": "1120852", "revid": "767487", "url": "https://it.wikipedia.org/wiki?curid=1120852", "title": "Il Cristo proibito", "text": "Il Cristo proibito \u00e8 un film del 1951; \u00e8 l'unico film diretto da Curzio Malaparte.\nMalaparte pu\u00f2 esserne considerato unico autore, infatti cur\u00f2 il soggetto, i dialoghi, la sceneggiatura, il commento musicale e la regia.\nIl film, come le sue opere scritte, scaten\u00f2 polemiche, e la critica si pronunci\u00f2 con giudizi contrastanti; ma grazie alle cinque edizioni (italiana, francese, inglese, spagnola, tedesca) godette di un successo internazionale, vincendo il \"Gran premio d'onore fuori classe\" al Festival internazionale del cinema di Berlino nel 1951.\nTrama.\nBruno \u00e8 un reduce della campagna di Russia tornato a piedi nella sua Montepulciano. Contrariamente agli altri reduci, la sua felicit\u00e0 per il ritorno a casa \u00e8 offuscata dalla morte del fratello, partigiano fucilato dai tedeschi a causa del tradimento di un compaesano. Deciso a vendicare il fratello, cerca di farsi dire il nome del delatore, ma i paesani, stanchi delle violenze e del sangue della guerra, si rifiutano di svelarlo. Mastro Antonio, un modesto falegname amico di Bruno, per paura che si possa macchiare di un delitto di un innocente, gli fa credere che l'uomo che sta cercando sia lui. A quella confessione Bruno prende una lima e gliela scaglia al cuore. Prima di spirare il falegname ammette di aver mentito ed essersi sacrificato in vece del colpevole. Trovato il vero colpevole, questi si offre ai colpi di mitra di Bruno, ma quest'ultimo memore delle parole dell'amico non ha la forza di colpire il colpevole, poich\u00e9 un innocente ha gi\u00e0 pagato per lui.\nDistribuzione.\nIl film venne distribuito nel circuito cinematografico italiano il 24 marzo 1951.\nRiconoscimenti.\nNel 1953 il National Board of Review of Motion Pictures l'ha inserito nella lista dei migliori film stranieri dell'anno.\nCuriosit\u00e0.\nNel film viene pronunciata la parola \"puttana\", termine estremamente raro in pellicole dell'epoca, pronunciata da Elena Varzi (anche se la voce era in realt\u00e0 quella della doppiatrice Dhia Cristiani), che in un primo momento la commissione di revisione decise di eliminare, ma che stabil\u00ec infine di ammettere."}
{"id": "1120861", "revid": "1534511", "url": "https://it.wikipedia.org/wiki?curid=1120861", "title": "Theodore Harold Maiman", "text": "Figlio di Abraham \"Abe\" Maiman, ingegnere elettrotecnico, e di Rose Abramson.\nIl nome di Maiman \u00e8 legato all'invenzione, il 16 maggio 1960 presso i laboratori della Hughes Research a Malib\u00f9 (California), del laser a rubino.\nSviluppando la teoria di Albert Einstein sull'emissione stimolata di radiazioni (1917), il fisico statunitense realizz\u00f2 per primo un artigianale laser al cristallo di rubino, l'invenzione che ha dato vita a tutte le successive applicazioni laser. Gi\u00e0 nel 1962 il laser trov\u00f2 la sua prima applicazione pratica per le micro-saldature durante gli interventi chirurgici alla retina. Tuttavia, nel 1964 Maiman aspir\u00f2 inutilmente al Premio Nobel per la fisica, assegnato invece a Nikolaj Gennadievi\u010d Basov, Aleksandr Mikhailovich Prokhorov e Charles H. Townes."}
{"id": "1120866", "revid": "767487", "url": "https://it.wikipedia.org/wiki?curid=1120866", "title": "Ancober", "text": "Ancober \u00e8 una citt\u00e0 dell'Etiopia ed una delle capitali dell'antico regno di Scioa. I dati del 2005 della Central Statistical Authority Etiopica riportano una popolazione di 2288 persone.\nGeografia fisica.\nSituata nella zona Semien Scioa nella regione di Amara, la citt\u00e0 \u00e8 collocata sulla scarpata orientale dell'altopiano etiope circa 40\u00a0km a est di Debre Birhan.\nIl nucleo abitato principale \u00e8 noto come Gorobella, il nucleo di significato storico ed archeologico, \"Bet Menghist\" o \"Sede dello Stato\" si trova di fronte su un picco isolato a quota 2900 m s.l.m. ca.\nStoria.\nLa citt\u00e0, fondata da Amh\u00e0 Ias\u00f9s (morto nel 1774), fu capitale del regno dello Scio\u00e0 e, fino all'apertura della ferrovia Gibuti-Addis Abeba, importante nodo di carovaniere per il mare. All'epoca dell'Africa Orientale Italiana fu sede di Vice-Residenza.\nMonumenti e luoghi d'interesse.\nTra gli edifici sopravvissuti dell'epoca imperiale si ricorda la chiesa di San Michele, edificata da Sahle Selassie, Negus dello Scioa.\nA due ore di cammino verso est si trova Lik o Lit Marefi\u00e0, prima legazione Italiana in Etiopia, oltre 75 ettari di terreno attribuiti da Menelik allora Negus dello Scioa ad Orazio Antinori, fondatore della Societ\u00e0 Geografica Italiana. L'Antinori vi costru\u00ec una stazione naturalistica e un piccolo ospedale. Riposa sotto un maestoso sicomoro, la sua tomba in Lit Marefi\u00e0 ."}
{"id": "1120869", "revid": "287204", "url": "https://it.wikipedia.org/wiki?curid=1120869", "title": "Roisin Murphy", "text": ""}
{"id": "1120873", "revid": "287204", "url": "https://it.wikipedia.org/wiki?curid=1120873", "title": "Pok\u00e8dex", "text": ""}
{"id": "1120875", "revid": "438678", "url": "https://it.wikipedia.org/wiki?curid=1120875", "title": "Il piccolo grande mago dei videogames", "text": "Il piccolo grande mago dei videogames (\"The Wizard\") \u00e8 un film del 1989 diretto da Todd Holland, uscito negli USA il 15 dicembre 1989, il cui ricavo \u00e8 stato di circa 14.278.900 solo negli USA. Il film \u00e8 anche noto per i numerosi prodotti della Nintendo usati durante il film e per aver mostrato in anteprima il videogioco \"Super Mario Bros 3\". A seguito del successo del film, Nintendo istitu\u00ec un anno dopo una competizione videoludica in varie citt\u00e0 americane chiamata \"Nintendo World Championship 1990\".\nIl film inoltre \u00e9 stato il debutto cinematografico dell'attore Tobey Maguire.\nTrama.\nJimmy Woods \u00e8 un bambino di 9 anni. Dopo aver visto affogare la sorella gemella Jennifer nel fiume, si \u00e8 chiuso nel mutismo. Dopo quell'incidente, la famiglia si rompe e Jimmy viene separato dai suoi fratelli naturali Corey, di 13 anni, e Nick di 18. Dopo uno dei suoi numerosi tentativi di andare in California a piedi con la sua valigetta, il padrino di Jimmy convince la madre nel farlo rinchiudere in un istituto di recupero. Al fratello Corey non sta bene questa decisione e cos\u00ec decide di scappare di casa e di andare a prendere Jimmy dall'istituto. Il padrino di Jimmy convince la madre a far assumere un cacciatore di bambini di nome \"Putnam\" per recuperarlo. I due iniziano la loro fuga e arrivano ad una stazione dei pullman.\nQui Corey fa una scoperta sensazionale: il fratellino minore ha un talento naturale per i videogiochi. Qui conoscono una ragazzina di nome Haley Brook, che dopo esser stata battuta da Jimmy, propone ai due fratelli di andare a iscrivere il piccolo mago dei videogames ad un famoso torneo di videogiochi, in cui si vincono 50 000 dollari. Da l\u00ec in poi il trio tra i vari autostop cercher\u00e0 di sfruttare il talento di Jimmy per sfidare la gente e guadagnare soldi per arrivare a Los Angeles, dove si terr\u00e0 il torneo. Lungo la strada incontrano Lucas, un ragazzo abile ai videogiochi che sfider\u00e0 Jimmy. I tre arrivano a Reno, dove vive Haley, qui con l'aiuto del camionista Spankey riescono a vincere al gioco dei dadi dei soldi che useranno per far conoscere al piccolo Jimmy tutti videogames che gli potranno capitare nel torneo.\nArrivato al torneo Jimmy riesce a qualificarsi come uno dei tre finalisti. Arriva al torneo il resto della famiglia ed anche Putnam, che insegue i ragazzi per catturare Jimmy, rischiando di fargli mancare il round finale. Nonostante tutte le peripezie il piccolo Jimmy riesce a partecipare alla finale, alla quale partecipa anche Lucas: qui si sfidano a \"Super Mario Bros. 3\", un gioco che ancora non era uscito e che quindi i partecipanti non conoscevano. Affrontando alcune difficolt\u00e0 il piccolo grande mago dei videogames Jimmy riesce a vincere il torneo.\nAl ritorno a casa, la famiglia passa di fronte ad una attrazione turistica e Jimmy inizia ad agitarsi urlando \"California\", cos\u00ec decidono di accostare. Corre fuori dalla macchina e, inseguito dalla famiglia, si ferma dentro a uno dei dinosauri del parco. Qui apre la sua valigetta e fa vedere al fratello Corey una foto di famiglia scattata anni prima in quel luogo. Cos\u00ec Corey capisce che voleva soltanto lasciare i ricordi della sorella Jennifer in un luogo felice.\nCuriosit\u00e0.\nIl film \u00e8 stato criticato per l'uso massiccio del \"product placement\" cinematografico. In particolare, in questo film sono praticamente onnipresenti i prodotti della software house giapponese Nintendo, che vengono reclamizzati ed espressamente citati in molte scene.\nUna scena emblematica \u00e8 quella in cui Lucas (il rivale di Jimmy) estrae il Nintendo Power Glove esibendone le capacit\u00e0 e usandolo per giocare davanti agli altri bambini sbalorditi, concludendo la scena con l'espressione \u00abIl guanto magico \u00e8 uno sballo\u00bb; l'oggetto in questione \u00e8 stato uno dei principali prodotti di supporto del NES e venne lanciato subito dopo l'uscita del film. Pochi attimi prima lo stesso Lucas si era vantato di possedere l'intera libreria dei giochi per il NES, mostrando un astuccio contenente un centinaio di titoli ben visibili.\nNel corso del film vengono pi\u00f9 volte mostrati giochi della Nintendo, come la saga di \"Zelda\"\" \"o\" Double Dragon\", in particolare quest'ultimo viene giocato in una sala giochi ma dalle immagini si capisce che la versione del gioco non \u00e8 quella arcade originale ma quella per console Nintendo Entertainment System, disponibile ai tempi anche nei cabinati \"PlayChoice-10\".\nIn un'altra scena del film, anch'essa ambientata in sala giochi, \u00e8 possibile vedere sullo sfondo alcuni dei giochi presenti nel locale, tra cui proprio un'unit\u00e0 PlayChoice-10 con il logo ben visibile.\nNel corso del film viene mostrata la rivista \"Nintendo Power\", un periodico molto popolare tra i bambini di fine anni ottanta, interamente dedicato al mondo dei videogiochi Nintendo.\nIn alcune scene si vedono dei bambini che telefonano ad un numero a pagamento ad alta tariffazione realmente esistente, a questo numero rispondeva un centralino gestito dalla Nintendo che forniva indicazioni che aiutavano a superare i livelli pi\u00f9 difficili di alcuni giochi.\nNel torneo finale di Videogame i tre bambini finalisti giocano a \"Super Mario Bros. 3\", un gioco che era stato pubblicato da circa un anno in Giappone ma che venne pubblicato negli USA (patria del film) solo due mesi dopo la prima proiezione pubblica della pellicola.\nLa scena finale \u00e8 ambientata nel parco giochi a tema della Universal Studios, che apr\u00ec i battenti proprio poco prima della pubblicazione del film. La Universal \u00e8 anche distributore negli Stati Uniti del film stesso e si avvalse di quest'ultimo per fare pubblicit\u00e0 al suo parco."}
{"id": "1120876", "revid": "32428", "url": "https://it.wikipedia.org/wiki?curid=1120876", "title": "Marsia, rivista", "text": ""}
{"id": "1120879", "revid": "1305772", "url": "https://it.wikipedia.org/wiki?curid=1120879", "title": "Powermonger", "text": "Powermonger o PowerMonger \u00e8 un videogioco strategico in tempo reale per diversi personal computer e console a 16 bit. \u00c8 stato sviluppato inizialmente nel 1990 dalla Bullfrog Productions per Amiga e pubblicato dalla Electronic Arts. Rappresenta un seguito ideale di \"Populous\", sebbene il sistema di gioco sia molto diverso.\nL'ambientazione \u00e8 di stampo medievale, ma non vengono utilizzati popoli e territori reali. Un'espansione del 1992 per Amiga e Atari ST \u00e8 ambientata invece nella Prima guerra mondiale."}
{"id": "1120880", "revid": "287204", "url": "https://it.wikipedia.org/wiki?curid=1120880", "title": "Marsia", "text": "Marsia () \u00e8 una figura della mitologia greca, figlio di Eagro. Secondo altre versioni sarebbe invece figlio di Olimpo. \nDescrizione.\nEra un sileno, dio del fiume Marsia, affluente del Meandro in Anatolia.\nPindaro narra di come la dea Atena una volta inventato l'aulos gett\u00f2 via lo strumento, infastidita del fatto che le deformasse le gote quando lo suonava.\nMarsia lo raccolse, causando il disappunto di Atena, che lo percosse. Non appena Atena si fu allontanata, Marsia riprese lo strumento ed inizi\u00f2 a suonarlo con una tale grazia che tutto il popolo ne fu ammaliato, convincendosi che il suo talento fosse maggiore anche rispetto ad Apollo.\nMarsia, orgoglioso, non li contraddisse, finch\u00e9 un giorno la sua fama arriv\u00f2 proprio ad Apollo, che subito lo sfid\u00f2 (secondo altre versioni fu lo stesso Marsia a sfidarlo). Al vincitore, decretato dalle Muse, giudici della tenzone, sarebbe stato concesso il diritto di far ci\u00f2 che volesse del contendente. \nDopo la prima prova, per\u00f2, le Muse assegnarono un pareggio che ad Apollo, ovviamente, non and\u00f2 bene. Cos\u00ec il dio invit\u00f2 Marsia a rovesciare il suo strumento e a suonare: Apollo, logicamente, riusc\u00ec a rovesciare la cetra e a suonarla, ma Marsia non pot\u00e9 fare altrettanto con il suo flauto e riconobbe Apollo vincitore (secondo un'altra versione Apollo propose per poter eleggere un vincitore di cantare e suonare contemporaneamente, cos\u00ec che solo lui, che aveva uno strumento a corde, ci sarebbe riuscito).\nIl dio, allora, decise di punire Marsia per la sua superbia (\"h\u00fdbris\", in greco) e, legatolo ad un albero, lo scortic\u00f2 vivo.\nL'episodio ispir\u00f2 molti artisti tra cui Mirone, Prassitele, Ovidio, Tiziano e Dante; quest'ultimo in particolare lo ricorda nell'invocazione ad Apollo nel canto I del Paradiso (vv. 19-21).\nOvidio menziona la sorte dell'auleta nelle proprie \"Metamorfosi\":\nMarsia come Socrate.\nNella parte finale del Simposio, Platone narra dell'elogio che Alcibiade fece a favore di Socrate paragonandolo a Marsia:\nNello Pseudo-Apollodoro e in Erodoto.\nLo Pseudo-Apollodoro narra che Apollo uccise anche Marsia, figlio di Olimpo e inventore della piva, rifiutata da Minerva perch\u00e9 rendeva deforme il volto di chi la usava. Marsia sfid\u00f2 Apollo ad una competizione musicale, il cui vincitore avrebbe potuto disporre liberamente della vita dell'altro. Apollo vinse la sfida mostrandosi capace di suonare la cetra alla rovescia, cosa che fu impossibile a Marsia con la piva. E in questo modo fin\u00ec scorticato vivo da Apollo (Libro I, cap. 4, II).\nLa stessa vicenda \u00e8 ripresa nelle \"Storie\" di Erodoto narrano che il \"Sileno Marsia\" era un satiro scorticato vivo da Apollo in una competizione musicale. La sua pelle fu messa pubblicamente in mostra ad Apamea di Frigia."}
{"id": "1120882", "revid": "1543377", "url": "https://it.wikipedia.org/wiki?curid=1120882", "title": "Xingyiquan", "text": "Lo xingyiquan (in cinese \u5f62\u610f\u62f3, traducibile con Pugilato della forma e dell'intenzione), Hsing I Chuan (Wade-Giles) \u00e8 uno stile di arti marziali cinesi ed \u00e8 una delle tre principali scuole N\u00e8iji\u0101 assieme a taijiquan e baguazhang. Lo Xingyiquan utilizza una figura di base detta \"santishi\" (\u4e09\u4f53\u5f0f, figura delle tre parti del corpo).\nLa storia.\nSecondo il libro \"Xingyi Quanshu Daquan\" ci sono tre tradizioni che raccontano le origini dello Xingyiquan: una tramanda che questo stile sia stato creato dal generale Yue Fei; un'altra lega la fondazione dello Xinyiquan a Ji Jike (\u59ec\u9645\u53ef); un'altra ancora riferisce che lo Xinyiquan \u00e8 stato creato da Damo (\u8fbe\u6469, cio\u00e8 Bodhidharma).\nLa prefazione del \"Liuhe quanpu\", un testo del diciottesimo secolo, ne attribuisce la paternit\u00e0 a Ji Longfeng (\u9645\u9f99\u5cf0), un pugile di Puzhou (\u84b2\u5dde) dello Shanxi che \u00e8 vissuto dal 1602 al 1680. Il suo insegnamento \u00e8 giunto fino ai nostri giorni con il nome di Shanxi Xingyiquan. Ji Jike e Ji Longfeng sono identificati nella stessa persona come possiamo leggere:\nLo Shanxi Xingyiquan si \u00e8 diviso in altre due branche: Ma Xueli (\u9a6c\u5b66\u793c) ha fondato l'Henan Xingyiquan, anche chiamato Xinyi Liuhequan \u5fc3\u610f\u516d\u5408\u62f3; Li Luoneng (\u674e\u6d1b\u80fd) ha dato vita all'Hebei Xingyiquan.\nLe forme.\nPossiede come Taolu: Wuxingquan (\u4e94\u884c\u62f3); Lianhuanquan (\u8fde\u73af\u62f3); Shier Xingquan (\u5341\u4e8c\u5f62\u62f3); Bashichui (\u516b\u5f0f\u6376); Zashichui (\u6742\u5f0f\u6376); Sibaquan (\u56db\u628a\u62f3); Shier Hongchui (\u5341\u4e8c\u6d2a\u6376); Churudong (\u51fa\u5165\u6d1e); Wuxing Xiangsheng (\u4e94\u884c\u76f8\u751f); Longhudou (\u9f99\u864e\u6597); ecc. \nI Duilian sono: Wuxingpao (\u4e94\u884c\u70ae)); ; Anshenpao (\u5b89\u8eab\u70ae)); ;Sanshoupao (\u4e09\u624b\u70ae); Wuhuapao (\u4e94\u82b1\u70ae)); ;Jiutaohuan (\u4e5d\u5957\u73af)); ;ecc.\nLe armi sono: Lianhuandao (\u8fde\u73af\u5200); Sanhe dao (\u4e09\u5408\u5200); Lianhuanqiang (\u8fde\u73af\u67aa); Lianhuangun (\u8fde\u73af\u68cd); Sancaidao (\u4e09\u624d\u5200); Sancaijian (\u4e09\u624d\u5251); Wuxing liu jian (\u884c\u6b65\u516d\u5251); Liuhedao (\u516d\u5408\u5200); Liuheqiang (\u516d\u5408\u67aa); Liuhe daqiang (\u516d\u5408\u5927\u67aa); Fengchi Tang (\u51e4\u7fc5\u9557); ecc.\nI rami dello stile.\nEsistono tre suddivisioni principali dello Xingyiquan:\nI primi due hanno molte caratteristiche in comune a partire dalle strutture di base Wuxingquan e Shier xing, il terzo utilizza la struttura dei 10 animali (Shi Xing).\nSecondo alcune fonti lo stile dell'Hebei sarebbe stato creato da Guo Yunshen (\u90ed\u4e91\u6df1), quello dell'Henan da Ma Xueli. Esistono altre suddivisioni ulteriori:"}
{"id": "1120887", "revid": "773636", "url": "https://it.wikipedia.org/wiki?curid=1120887", "title": "Chiesa di San Silvestro a Convertoie", "text": "La chiesa di San Silvestro a Convertoie si trova nel comune di Greve in Chianti, in provincia di Firenze.\nDa questa chiesa proviene una piccola finestrella di vetro, che attualmente \u00e8 nel Museo di San Francesco (Greve in Chianti), dopo essere stata depositata nel Seminario di Fiesole, la quale rappresenta San Silvestro in una mandorla, dentro una decorazione a raggi e lingue di fuoco. Il santo \u00e8 in atteggiamento benedicente, vestito da papa, con piviale e veste gialla, in capo ha la tiara. Esso tiene in mano un quadretto con i volti di San Pietro e San Paolo, sotto di lui \u00e8 raffigurato un cherubino. \nQuesto oggetto di vetro si trovava, come afferma G.Carocci \"in una piccola finestra, situato alla sinistra dell'altare maggiore\" ed era opera dei frati Gesuati di San Giusto alle Mura che \"vissero oscuri, attendendo a fabbricare vetri colorati e azzurri ultramarini\" .\nI frati Gesuati svolsero la propria attivit\u00e0 nell'ultimo ventennio del Quattrocento e i primi dieci anni del Cinquecento e fecero opere per il Palazzo della Signoria, (1512-1513), la (1514) e per le chiese della Valdelsa .\nLa vetrata della chiesa di San Silvestro a Convertoie fu esposta alla Mostra dei Medici nel 1980; nel 1977 Chiara D'Afflitto ha ipotizzato che sia stata realizzata su disegno di Francesco Granacci.\nDalla Chiesa di San Silvestro a Convertoie proviene un ciborio con \"Angeli adoranti e festoni di frutta\", opera di Santi Buglioni, attualmente nella Propositura di Santa Croce a Greve in Chianti."}
{"id": "1120888", "revid": "717966", "url": "https://it.wikipedia.org/wiki?curid=1120888", "title": "Apocalisse di Esdra", "text": " \nLApocalisse di Esdra o 3 Esdra (dicitura cattolica pre-tridentina) o 4 Esdra (dicitura cattolica post-tridentina) o 2 Esdra (dicitura protestante) \u00e8 un apocrifo dell'Antico Testamento, pseudoepigrafo di Esdra (V secolo a.C.) scritto originariamente in una lingua semitica, poi tradotto in greco; da questa versione, in seguito perduta, provengono gli attuali testi in latino, armeno, etiopico e georgiano. \nLa data di composizione \u00e8 particolarmente controversa, ipotizzata prevalentemente al II secolo d.C. ma con proposte al IX secolo d.C. Di origine cristiana o giudaica con rielaborazione cristiana. Presenta richiami al Libro di Neemia e somiglianze con l'Apocalisse di Sedrach. Appartiene al genere apocalittico.\nAll'interno dell'opera vengono descritte sette visioni che Esdra riceve durante l'esilio babilonese:\nquattro visioni vengono interpretate dall'angelo Uriele, e tre da Dio stesso.\nInoltre, l'opera suddivide il tempo storico in tre momenti: l'eschaton, eone futuro ed eone eterno ed atemporale."}
{"id": "1120895", "revid": "2034231", "url": "https://it.wikipedia.org/wiki?curid=1120895", "title": "Un bambino chiede aiuto", "text": "Un bambino chiede aiuto \u00e8 un TV movie del 1994 diretto da Sandor Stern."}
{"id": "1120897", "revid": "2161830", "url": "https://it.wikipedia.org/wiki?curid=1120897", "title": "Caterina Cybo", "text": "Biografia.\nDuchessa di Camerino.\nCaterina fu la quinta figlia di Franceschetto Cybo (1449-1519), figlio naturale di Giovanni Battista Cybo, che fu papa Innocenzo VIII dal 1484 al 1492, e di Maddalena de' Medici (1473-1519), figlia di Lorenzo il Magnifico e sorella di Giovanni de' Medici, divenuto papa Leone X nel 1513.\nGi\u00e0 nel 1513, a 12 anni, Caterina fu promessa sposa di Giovanni Maria Varano (1481-1527), creato nel 1515 duca di Camerino da papa Leone X, zio di Caterina. Il matrimonio fu rimandato per la contrariet\u00e0 di Maddalena de' Medici, che avrebbe voluto che la figlia sposasse Sigismondo da Varano, nipote di Giovanni Maria: morta la madre nel 1519, Caterina spos\u00f2 Giovanni Maria nel 1520.\nAlla morte di Leone X, protettore di Giovanni Maria, Sigismondo da Varano s'impadron\u00ec di Camerino con l'aiuto delle armi dello zio materno Francesco Maria della Rovere. Caterina fuggiva a Civitanova, mentre il marito raggiunse Roma, dove riusc\u00ec a organizzare un piccolo esercito con il quale riconquist\u00f2 Camerino e fece uccidere a tradimento Sigismondo.\nIl 24 marzo 1523 nacque l'unica figlia Giulia (1523-1547) e in novembre fu eletto Papa un altro zio di Caterina, Giulio de' Medici, che prese il nome di Clemente VII. I due coniugi assistettero alla cerimonia d'incoronazione del pontefice, al quale chiesero invano la restituzione di Senigallia e di Sassoferrato, conquistate dal duca di Urbino Francesco della Rovere: in compenso, il marito ottenne l'assoluzione per l'omicidio di Sigismondo e Caterina ebbe garantito il diritto di successione al Ducato di Camerino in caso di morte di Giovanni Maria e della figlia Giulia senza eredi maschi.\nGiovanni Maria da Varano mor\u00ec di peste il 10 agosto 1527, lasciando erede la figlia, promessa a uno dei figli del suo parente di Ferrara Ercole da Varano, Alessandro o Matteo, una volta che Giulia fosse stata in et\u00e0 da marito. A quel punto Rodolfo, uno dei figli naturali di Giovanni Maria, fece imprigionare Caterina e si proclam\u00f2 duca, con l'appoggio del cognato Sciarra Colonna. Questi, messo alle strette dalla reazione dei Cybo, dei pontifici e del duca di Urbino, trad\u00ec Rodolfo e cerc\u00f2 d'impadronirsi legalmente del ducato, offrendosi di sposare Caterina Cybo, ma le sue trattative non andarono a buon fine. Il Colonna fu costretto ad abbandonare Camerino, mentre Rodolfo da Varano venne giustiziato.\nTra i soccorritori di Caterina Cybo vi erano stati Ercole, Alessandro e Marco da Varano, interessati a preservare i territori del ducato per la propria famiglia in vista del matrimonio di Giulia: ora per\u00f2 decisero di impadronirsi subito di Camerino, probabilmente perch\u00e9 avevano avuto notizia che Caterina non fosse pi\u00f9 intenzionata a rispettare l'accordo matrimoniale. Contro di loro, Caterina chiese l'aiuto del duca di Urbino, promettendo Giulia al figlio Guidobaldo della Rovere una volta che la bambina avesse avuto quattordici anni: l'accordo, rimasto segreto, fu formalmente raggiunto a Todi il 14 dicembre 1527. Le forze del duca Francesco della Rovere respinsero facilmente i tentativi dei da Varano, che furono anche scomunicati dal papa il 18 febbraio 1529, mentre Caterina li faceva condannare a morte in contumacia.\nCaterina Cybo aveva intanto favorito la formazione del nuovo Ordine cappuccino. Il frate minore del convento di Montefalcone, Matteo da Bascio, durante un'epidemia di peste che colp\u00ec quelle province nel 1523, rimasto scandalizzato dell'inerzia di cui avevano dato prova i suoi confratelli, si convinse della necessit\u00e0 di riformare l'Ordine francescano ovvero di fondarne un altro con regole pi\u00f9 rigorose. Andato a Roma nel 1525 per ricevere il consenso del pontefice, dovette accontentarsi solo di promesse e venne persino incarcerato dal suo superiore al ritorno nel suo convento. Caterina lo fece liberare e raccomand\u00f2 al papa un seguace di Matteo, Ludovico Tenaglia da Fossombrone, che il 18 maggio 1525 ottenne, per s\u00e9 e i propri seguaci, il permesso di portare il tipico cappuccio quadrato e di condurre vita eremitica. Successivamente, il 3 luglio 1528, Clemente VII emanava la bolla \"Religionis zelus\", con la quale si istituiva ufficialmente il nuovo Ordine.\nIl 13 aprile del 1533 vi fu un nuovo tentativo di Matteo da Varano di impadronirsi del ducato. Penetrato con pochi armati nel palazzo ducale, fece prigionieri Caterina e il suo amante Pietro Mellini, ma non riusc\u00ec a sequestrare anche la piccola Giulia, custodita nella rocca della citt\u00e0. Il suo scopo era di far annullare le nozze promesse con il della Rovere, ma il rifiuto di Caterina di piegarsi alle sue minacce costrinse alla fine Matteo a fuggire.\nNell'ottobre 1533 la duchessa fece parte del gruppo di nobili che accompagn\u00f2, via mare, a Marsiglia la giovane Caterina de' Medici per il matrimonio con il principe Enrico di Valois.\nNuove difficolt\u00e0 sorsero nel settembre del 1534 alla morte di Clemente VII. Scomparso lo zio protettore, era probabile che il nuovo pontefice, quale che fosse, si opponesse alle nozze per poter favorire le mire della propria famiglia sul ducato di Camerino. Da parte sua, il cardinale Innocenzo Cybo, fratello di Caterina, cercava di raccogliere voti in conclave promettendo la nipote Giulia in moglie ai congiunti dei cardinali elettori.\nDi fronte a tali manovre, Francesco Maria della Rovere impose l'immediata celebrazione del matrimonio tra Giulia e il figlio Guidobaldo, in cambio della restituzione a Caterina della dote della figlia, e le nozze furono celebrate il 12 ottobre 1534 nella rocca di Camerino. Il nuovo papa Paolo III Farnese, eletto il 13 ottobre, il quale mirava a ingrandire i possessi della propria famiglia, reag\u00ec violentemente alla notizia, convocando a Roma Caterina, Giulia e Guidobaldo - che rifiutarono di presentarsi - diffidando a consumare il matrimonio e togliendo alla duchessa la potest\u00e0 sul territorio di Visso. Intanto che Caterina rinunciava al governo del ducato in favore di Guidobaldo, il 17 febbraio 1535 Paolo III scomunicava i duchi e reincamerava Camerino, almeno formalmente, tra i beni della Chiesa: il 28 marzo \u00abfulminava\u00bb la citt\u00e0 d'interdetto.\nL'esperienza evangelica.\nLibera dagli impegni di governo, la Cybo nel 1535 si trasfer\u00ec a Firenze nel palazzo de' Pazzi, dove abitava il fratello Lorenzo con la moglie e la figlia Eleonora. Qui conobbe i letterati Francesco Berni, che ne scrisse un elogio nel suo \"Orlando innamorato\", Benedetto Varchi, che le dedic\u00f2 un sonetto, Agnolo Firenzuola, che gi\u00e0 le aveva dedicato nel 1525 i suoi \"Ragionamenti\".\nFu in rapporto anche con molti dissidenti religiosi: con Bernardino Ochino, il generale dei cappuccini che nella sua casa, nel 1542, lasci\u00f2 il saio per fuggire in Svizzera, inseguito dall'ordine dell'Inquisizione di presentarsi a Roma, e con il quale rimase forse in contatto epistolare; egli la fece protagonista dei suoi \"Dialogi sette\", nei quali viene espressa la teoria della giustificazione tratta dallo \"spirituale\" Juan de Vald\u00e9s.\nConobbe altri intellettuali e uomini di Chiesa che aspiravano a una profonda riforma della Chiesa, se non in odore di eresia, come i cardinali Reginald Pole e Federico Fregoso, e il vescovo Gian Matteo Giberti. Ospit\u00f2 Marcantonio Flaminio, che pubblic\u00f2, dopo averlo revisionato, il \"Beneficio di Cristo\" di Benedetto Fontanini, un testo di riferimento per i riformati italiani. Frequent\u00f2 Pietro Carnesecchi, che nel processo che egli dovette subire a Roma, alla fine del quale, nel 1567, fu condannato al rogo, la present\u00f2 agli inquisitori come una seguace del Vald\u00e9s.\nQuando nel 1539 la figlia Giulia e Guidobaldo della Rovere dovettero cedere Camerino a Ottavio Farnese, nipote di Paolo III, in cambio di 78.000 ducati d'oro, il papa annull\u00f2 la scomunica. Giulia mor\u00ec nel 1547 a Fossombrone, assistita dalla madre, che fu presente anche alla morte dei fratelli Lorenzo e Innocenzo. Nel luglio del 1555 fece testamento a favore della nipote Virginia della Rovere.\nCaterina Cybo mor\u00ec il 17 febbraio 1557 a Firenze. \u00c8 sepolta nella basilica della Santissima Annunziata, accanto alla nipote Eleonora e ad altri esponenti della famiglia Cybo."}
{"id": "1120906", "revid": "729019", "url": "https://it.wikipedia.org/wiki?curid=1120906", "title": "Caproni Ca.183bis", "text": "Il Caproni Ca.183bis fu un intercettore d'alta quota bimotore sviluppato dall'azienda aeronautica italiana Aeronautica Caproni durante il periodo della seconda guerra mondiale. Si tratta di un perfetto esempio della capacit\u00e0 di mescolare l'originalit\u00e0 futuribile e la carenza di risorse tecniche dell'aeronautica italiana durante la guerra.\nStoria del progetto.\nAl contrario dei Dr. Hans von Ohain e Sir Frank Whittle, l'ingegner Secondo Campini, ritenendo che gli studi sulla turbina a gas portassero alla realizzazione di un motore poco pratico e troppo futuristico, decise di progettare un sistema che utilizzasse i concetti sperimentati dall'Ing. Luigi Stipa nel velivolo Stipa-Caproni abbinandoli alle esperienze sperimentate sul Campini-Caproni C.C.2. Questo sfoci\u00f2 nel Ca.183bis, un velivolo che sfruttava a bassa quota il tradizionale abbinamento motore-elica propulsiva ed a quote superiori l'apporto supplementare di un motogetto come quello sperimentato sul C.C.2 nel 1940. Ad alta quota infatti, i propulsori convenzionali anche dotati di un compressore per compensare la rarefazione dell'aria, diminuiscono la loro efficienza con conseguente perdita di potenza, per cui la spinta supplementare dovuta ad un motore a getto sarebbe stata estremamente utile.\nIl progetto prevedeva l'utilizzo di due motori a pistoni; il primo installato nel muso, un Daimler-Benz DB 605 da 1\u00a0250 CV raffreddato a liquido, che aveva il compito di azionare due eliche tripala controrotanti, mentre il secondo, un Fiat A.30 radiale raffreddato ad aria da 700 CV, che aveva il solo compito di azionare il compressore Campini, era posto in un condotto a met\u00e0 della fusoliera. Delle prese poste ai lati della fusoliera garantivano la massa d'aria necessaria al raffreddamento del motore Fiat e per l'alimentazione del postcombustore. Si ritiene che il dispositivo di Campini fosse in grado di garantire al velivolo un incremento di velocit\u00e0 fino a 96 km/h, consentendo al Ca.183bis di raggiungere la velocit\u00e0 massima di circa 740 km/h con un'autonomia di circa 2\u00a0000 km.\nL'armamento era costituito da quattro cannoncini MG 151/20 da 20\u00a0mm posizionati nelle ali e di un cannone MK 108 da 30\u00a0mm nel mozzo dell'elica, configurazione comune al Messerschmitt Bf 109 G con cui condivideva il motore installato sul muso.\nLa costruzione del prototipo cominci\u00f2 nelle Officine Caproni di Taliedo ma non mai arriv\u00f2 al completamento a causa dello stallo industriale seguito all'armistizio.\nAttualmente i dati relativi al progetto di questo velivolo sono ancora minimi."}
{"id": "1120907", "revid": "767487", "url": "https://it.wikipedia.org/wiki?curid=1120907", "title": "Bonaparti.lv", "text": "I Bonaparti.lv sono stati un gruppo musicale lettone, che ha partecipato alla finale dell'Eurovision Song Contest 2007 con la canzone \"Questa notte\", classificandosi al sedicesimo posto.\nIl gruppo fu formato dal compositore svedese Kjell Jennstig che voleva proporre la sua canzone \"Tonight\" alle selezioni lettoni per l'Eurovision. Per fare ci\u00f2 aveva bisogno di cantanti lettoni per cui mise insieme un gruppo di sei tenori: Normunds Jaku\u0161onoks, Kaspars T\u012bmanis e Andris \u0100bel\u012bte della band Labv\u0113l\u012bgais Tips; Zigfr\u012bds Muktup\u0101vels, leader dei Bet Bet; Andris \u0112rglis, cantante dei Cacao; e l'italiano attivo a Riga Roberto Meloni.&lt;br&gt;Il testo e il titolo del brano furono dunque tradotti in italiano, trasformandosi in \"Questa notte\"."}
{"id": "1120908", "revid": "31886", "url": "https://it.wikipedia.org/wiki?curid=1120908", "title": "Armoriale dei comuni del cantone LUX 06 - Grevenmacher", "text": "Questa pagina contiene le armi (stemma e blasonatura) dei comuni del Cantone di Grevenmacher."}
{"id": "1120914", "revid": "599013", "url": "https://it.wikipedia.org/wiki?curid=1120914", "title": "Kevin Kur\u00e1nyi", "text": "Biografia.\nKevin Kur\u00e1nyi \u00e8 nato in Brasile, a Petr\u00f3polis, da padre tedesco (a sua volta di origini ungheresi) e madre panamense. Ciononostante ha optato di giocare per la Nazionale tedesca, pur avendo la possibilit\u00e0 di scegliere anche il Brasile o Panama.\nCaratteristiche tecniche.\nEra un centravanti forte fisicamente, dotato di un tiro molto potente ed un'ottima abilit\u00e0 nel colpo di testa.\nCarriera.\nClub.\nGli inizi.\nKevin Kur\u00e1nyi inizi\u00f2 a giocare a calcio nel 1988 con il Serrano, squadra di Petr\u00f3polis, cittadina brasiliana in cui risiedeva. Nel 1996 si trasfer\u00ec a Panama, paese originario della madre, e si accas\u00f2 al Las Promesas per un anno.\nStoccarda.\nNell'estate del 1997 Kur\u00e1nyi venne acquistato dai tedeschi dello , che lo inviarono subito nella formazione giovanile. All'inizio della stagione 2001-2002 venne incluso nella prima squadra e firm\u00f2 il suo primo contratto da professionista. In quattro anni totali disput\u00f2 disput\u00f2 131 partite tra campionato e coppe, realizzando 56 gol.\nSchalke 04.\nKur\u00e1nyi lasci\u00f2 lo Stoccarda durante l'estate del 2005, firmando un contratto con lo , che lo lega fino al 2010. Passa alcuni tra gli anni migliori della sua carriera, piazzandosi sempre in zone alte della classifica, inoltre, per cinque anni (dal 2005 al 2010) \u00e8 capocannoniere interno. Il suo record \u00e8 quello della stagione 2009-2010, in cui realizza 18 reti in campionato e due in coppa di Germania, per un totale di 20 reti.\nDinamo Mosca.\nScaduto il contratto al termine della stagione, nel maggio 2010 si accasa in Russia alla Dinamo Mosca, \nIl 17 novembre 2011, dopo le ottime prestazioni con la maglia della Dinamo, firma un nuovo contratto che lo legher\u00e0 al club fino a giugno 2015.\nHoffenheim.\nIl 24 luglio 2015 fa ritorno in Germania firmando per l'Hoffenheim.\nNazionale.\nPur essendo nato in Brasile, Kur\u00e1nyi gioca per la Nazionale tedesca. Il suo debutto in Nazionale risale al 29 marzo 2003 nella partita Germania-Lituania.\nL'11 ottobre 2008, durante l'incontro di qualificazione ai Mondiali del 2010 Germania-Russia, Kur\u00e1nyi si \u00e8 allontanato dallo stadio nel corso dell'intervallo, dopo che il tecnico della Nazionale tedesca, Joachim L\u00f6w, non lo aveva selezionato per la partita. Questo gesto gli \u00e8 costato l'esclusione dalla Nazionale da parte di L\u00f6w, come ha confermato il tecnico stesso sul sito della Federazione calcistica della Germania. Nonostante le scuse da parte dell'attaccante per questo suo comportamento, non \u00e8 stato pi\u00f9 richiamato in nazionale, nonostante le pressioni fatte al CT tedesco affinch\u00e9 lo convocasse."}
{"id": "1120916", "revid": "287204", "url": "https://it.wikipedia.org/wiki?curid=1120916", "title": "Kevin Kuranyi", "text": ""}
{"id": "1120930", "revid": "36426", "url": "https://it.wikipedia.org/wiki?curid=1120930", "title": "Agareni", "text": ""}
{"id": "1120934", "revid": "599013", "url": "https://it.wikipedia.org/wiki?curid=1120934", "title": "Sebastian Giovinco", "text": "Durante la sua carriera ha vestito le maglie di , , , e , vincendo due campionati italiani (2013 e 2014), due Supercoppe italiane (2012 e 2013) e un campionato di Serie B (2007) con la maglia bianconera; un titolo MLS (2017) e tre Canadian Championship (2016, 2017 e 2018) con il Toronto FC, oltre ad aver ottenuto diversi riconoscimenti individuali, tra cui quello di miglior giocatore e capocannoniere. Nella stagione 2019-2020 conquista prima la AFC Champions League, primo titolo continentale in carriera, e poi due campionati consecutivi ed una coppa nazionale con l'Al Hilal.\nHa fatto parte della nazionale olimpica, con cui nel 2008 ha dapprima vinto il Torneo di Tolone e poi partecipato ai Giochi di . In azzurro \u00e8 stato semifinalista all'Europeo Under-21 di Svezia 2009, finalista al e terzo classificato alla Confederations Cup di Brasile 2013.\nBiografia.\nNasce a Torino da genitori di origine meridionale (madre di Catanzaro e padre di Bisacquino, in provincia di Palermo). Il fratello minore, Giuseppe, \u00e8 anch'egli un calciatore. Vive fin dalla nascita a Beinasco, comune della prima cintura torinese. \u00c8 legato alla compagna Sharj, ragazza di origini argentine, ma cresciuta in Italia. La coppia ha due figli.\nCaratteristiche tecniche.\nSebbene sia nato come trequartista, una volta al incomincia a essere impiegato saltuariamente anche come seconda punta, sotto la guida di Franco Colomba; \u00e8 anche stato impiegato come esterno in un tridente d'attacco su entrambe le fasce. Dopo il passaggio al Toronto FC, \u00e8 stato schierato anche da prima punta, grazie alle sue doti realizzative. Fantasista, dalla statura bassa e dal fisico minuto \u2013 da cui nasce il suo soprannome \"Formica atomica\" \u2013, \u00e8 dotato di grande tecnica, agilit\u00e0 e velocit\u00e0 palla al piede; \u00e8 inoltre molto abile nel dribbling, nelle triangolazioni strette e nel fornire assist per i compagni grazie alla sua visione di gioco. Ha anche ottime doti sui calci da fermo, grazie alle quali ha segnato molte delle sue reti ed \u00e8 in grado di calciare con entrambi i piedi.\nCarriera.\nClub.\nJuventus.\nDopo un paio di stagioni nel San Giorgio Azzurri '86, entr\u00f2 nel vivaio della , con la quale ha fatto tutta la trafila delle formazioni giovanili, vincendo tra il 2005 e il 2006 il Torneo di Viareggio e il Campionato Primavera \u2013 alla fine del quale verr\u00e0 premiato dal \"Guerin Sportivo\" quale miglior giocatore della fase finale del torneo.\nNella stagione 2006-2007 continu\u00f2 a giocare nelle giovanili bianconere conquistando con i propri compagni la Supercoppa e la Coppa Italia Primavera. Il 12 maggio 2007, a 20 anni, esord\u00ec in Serie B con la prima squadra nel corso della partita Juventus-Bologna: subentrato a Raffaele Palladino, in quell'occasione Giovinco si rese autore dell'assist a Trezeguet per la rete del definitivo 3-1 in favore della squadra torinese.\nEmpoli.\nCirca un mese pi\u00f9 tardi, il 4 luglio 2007, venne ceduto in prestito all'Empoli nell'ambito dell'operazione che port\u00f2 Sergio Bernardo Almir\u00f3n alla Juventus. L'esordio in Serie A \u00e8 datato 26 agosto 2007: il tecnico empolese Luigi Cagni lo mand\u00f2 in campo per l'ultima mezz'ora di gioco della partita contro la Fiorentina, valida per la prima giornata. Il 30 settembre seguente realizz\u00f2 la prima rete in carriera nella massima serie, pi\u00f9 precisamente il secondo dei tre gol con cui l'Empoli si impose in casa per 3-1 sul Palermo. Il 4 ottobre fece il suo esordio ufficiale in campo europeo, in occasione della partita di ritorno del primo turno di Coppa UEFA contro lo Zurigo, persa in trasferta per 3-0.\nChiuse la prima stagione in Serie A con 6 gol all'attivo in 35 partite, aggiudicandosi il Premio \"Leone d'Argento\", assegnato, unitamente a un voto attraverso internet, da una giuria tecnica composta da giornalisti e rappresentanti del tifo empolese. La squadra toscana, classificatasi al diciottesimo posto finale, retrocesse per\u00f2 in Serie B.\nPrimo ritorno alla Juventus.\nIl 26 giugno 2008 la Juventus esercit\u00f2 la propria opzione sul suo cartellino richiamandolo tra le sue file. Giovinco disput\u00f2 la prima partita stagionale in bianconero il 26 agosto, nella gara di ritorno del terzo turno preliminare di Champions League contro l'Artmedia, mentre in Serie A esord\u00ec poco meno di un mese dopo, il 24 settembre, contro il Catania.\nIl 30 settembre gioc\u00f2 la prima gara da titolare in Champions League contro il BATE Borisov, fornendo due assist per le reti di Iaquinta, mentre il 7 dicembre realizz\u00f2 il primo gol stagionale nel match contro il Lecce, segnando su calcio di punizione il gol del momentaneo 1-0. Chiuse la prima stagione con la Juventus avendo totalizzato 3 reti in 27 presenze.\nLa stagione 2009-2010, durante la quale sulla panchina juventina si alternano Ciro Ferrara e Alberto Zaccheroni, per Giovinco non \u00e8 come la precedente: la concorrenza del neoacquisto Diego si traduce in diverse esclusioni dall\"undici\" titolare, situazione a cui si aggiungono frequenti infortuni e che, complessivamente, gli fa mettere a referto solo 19 presenze e un gol. Al termine di questa difficile annata palesa pubblicamente il suo malcontento, lasciando intendere la volont\u00e0 di lasciare Torino per poter giocare con maggiore continuit\u00e0.\nParma.\nIl 5 agosto 2010 passa al in prestito oneroso per un milione di euro, con diritto di riscatto per la met\u00e0 del cartellino fissato a 3 milioni. Esordisce con la nuova maglia in Parma-Brescia il 29 agosto 2010, prima giornata del campionato 2010-2011, terminata 2-0 per gli emiliani: nell'occasione \u00e8 autore dell'assist che porta Valeri Bo\u017einov a realizzare il gol dell'1-0. Nella gara seguente, persa 2-1 a Catania, realizza la prima rete in maglia giallobl\u00f9 con un calcio di punizione. Il 6 gennaio 2011 segna una doppietta alla sua ex squadra, la Juventus. La sua stagione prosegue positivamente e terminer\u00e0 con 30 presenze e 7 gol.\nIl 22 giugno 2011 il Parma esercita l'opzione di riscatto per la met\u00e0 del cartellino del giocatore. L'11 settembre torna a segnare contro la nella seconda giornata di campionato a Torino, dove realizza su rigore la rete nella sconfitta per 4-1. Nella giornata successiva, in occasione di Parma-Chievo mette a segno una doppietta, facendo prevalere la squadra emiliana per 2-1. A fine stagione \u00e8 il capocannoniere della squadra con 15 gol. Chiude la sua esperienza emiliana con 22 marcature in 66 partite.\nLa , squadra detentrice dell'altra met\u00e0 del cartellino del giocatore, lo richiama poi alla base.\nSecondo ritorno alla Juventus.\nIl 21 giugno 2012 la riscatta la met\u00e0 del cartellino del giocatore, versando nelle casse dei ducali 11 milioni di euro. Gli \u00e8 assegnata la maglia numero 12. L'11 agosto fa il suo secondo esordio con la maglia della Juventus, a Pechino, in Supercoppa italiana dove la Juventus supera il per 4 a 2 dopo i tempi supplementari. Segna i suoi primi 2 gol in questo campionato alla seconda giornata contro l'Udinese, terminata 4-1 per la Juventus.\nIl 7 novembre successivo segna la prima rete in Champions League, nella gara interna contro i danesi del Nordsj\u00e6lland, terminata 4-0.\nAlla prima di Coppa Italia, contro il Cagliari, segna la sua prima rete stagionale nella competizione, decidendo l'incontro per 1-0 e sancendo il passaggio della Juventus ai quarti di finale. Curiosamente, la rete arriva in data 12/12/12, \u00e8 la 12\u00aa in maglia bianconera, \u00e8 stata segnata al 12' della ripresa e indossando la maglia numero 12. Il 9 gennaio 2013 in Coppa Italia ai quarti di finale contro il Milan (2-1), mette a segno il suo decimo gol stagionale, il suo primo su punizione dopo il ritorno alla Juventus.\nIl 5 maggio successivo, grazie alla vittoria casalinga della Juventus sul Palermo per 1-0, vince \u2013 con tre giornate d'anticipo \u2013 il primo scudetto personale. Nella stagione 2013-2014 segna la sua prima rete il 6 ottobre 2013 nella partita vinta 3-2 contro il Milan: questo \u00e8 un gol particolare poich\u00e9 il pallone dopo essere stato calciato buca la rete. Conclude la stagione con 17 presenze e due gol.\nToronto.\nNel gennaio 2015 si accorda con il in vista di un suo prossimo approdo in Nordamerica al termine della stagione 2014-2015; il successivo 2 febbraio risolve anticipatamente il legame con la Juventus in modo da aggregarsi subito al club canadese, prima dell'inizio della Major League Soccer 2015. Il contratto con il Toronto prevede uno stipendio totale di 7 milioni di dollari, cifra che ne fa, all'epoca, il calciatore pi\u00f9 pagato del massimo campionato nordamericano.\nNelle prime 12 partite segna 7 gol, fornisce 6 assist, \u00e8 primo per tiri (61) e conclusioni in porta (28), entrando nella storia ventennale della MLS e venendo premiato per due volte come \"calciatore della settimana\" a giugno. Nel luglio del 2015 segna una tripletta contro il , sbagliando anche un rigore; alla fine del mese, viene eletto il miglior giocatore del mese della MLS. Il 6 agosto segna una seconda tripletta nella vittoria casalinga contro l' (4-1), stabilendo, con 16 gol, il nuovo record assoluto per un giocatore del Toronto nella stagione regolare della MLS; il record precedente apparteneva a Dwayne De Rosario. Segna uno dei suoi tre gol su calcio di punizione, che viene eletto il miglior gol della settimana. Il 26 settembre, nella vittoria casalinga contro il (3-2), batte il record di gol pi\u00f9 assist nella stessa stagione, salendo a quota 35 punti, con 20 reti e 15 assist, superando il precedente primato di 34 punti di Chris Wondolowski, realizzato nel 2012; nella medesima partita, diventa anche il primo giocatore nella storia della MLS ad aver segnato almeno 20 gol e fornito almeno 10 assist in una singola stagione. Il 14 ottobre entra dalla panchina e segna il gol decisivo nella vittoria casalinga contro il (2-1), che assicura la partecipazione del Toronto FC ai playoff per la prima volta da quando si \u00e8 affiliato alla MLS nel 2007. A fine stagione, si laurea capocannoniere della stagione con 22 gol, a pari merito con Kei Kamara, risultando anche il miglior assist-man del campionato con 16 assist. Il 29 ottobre, il Toronto viene eliminato al primo turno dei playoff, dopo la sconfitta esterna per 3-0 contro il .\nNel corso della sua prima stagione nel campionato americano, \u00e8 votato per tre volte giocatore della settimana (alla 13\u00aa, 14\u00aa e 19\u00aa giornata), in due occasioni giocatore del mese della MLS (a luglio e ad agosto) e inoltre il suo gol del parziale 3-1 segnato al volo contro il Columbus Crew il 26 luglio e che d\u00e0 il via alla rimonta verso il 3-3 finale, \u00e8 votato rete della settimana. Il 25 ottobre seguente, vince l'MLS Golden Boot, inoltre diviene il primo giocatore nella storia della Major League Soccer a vincere sia il titolo di miglior marcatore sia quello di miglior assist-man. Il 23 novembre viene premiato come miglior esordiente della stagione 2015 del campionato statunitense e il 2 dicembre seguente \u00e8 premiato come giocatore dell'anno della MLS.\nIl 6 marzo 2016, al primo turno della stagione 2016, Giovinco segna prima un gol su rigore e poi fornisce un assist per il compagno di squadra Marco Delgado nella vittoria esterna per 2-0 sul New York Red Bull. Il 23 aprile, la sua doppietta nella vittoria esterna per 2-0 nel derby canadese contro il Montr\u00e9al Impact gli permette di eguagliare il record di reti segnate nella MLS con la maglia del Toronto di Dwayne De Rosario (28). Termina la sua seconda stagione in MLS con 21 reti e 15 assist in 34 giornate di campionato, compresi i play-off, segnando tre triplette contro (4-1), (4-1) e New York City (0-5). \u00c8 il terzo marcatore e il secondo miglior assist-man del campionato 2016. Il Toronto raggiunge la finale di MLS Cup il 10 dicembre 2016, perdendola contro i ai calci di rigore dopo un pareggio a reti inviolate.\nIl 9 dicembre 2017, in una rivincita della finale dell'anno precedente al BMO Field, Toronto ha sconfitto Seattle 2-0 nella MLS Cup 2017, ed \u00e8 diventata la prima squadra MLS a completare treble con la loro vittoria, cos\u00ec come la prima squadra canadese a vincere la MLS Cup; Giovinco \u00e8 stato coinvolto in entrambi i gol, e ha dato il passaggio finale al marcatore Jozy Altidore per l'apertura.\nIl Toronto, anche grazie al contributo di Giovinco, si guadagna un posto in finale di CONCACAF Champions League contro il , ma nella partita di ritorno il 25 aprile 2018, dove Giovinco segna due gol, il primo al 44\u00ba e il secondo ai calci di rigore, il Toronto perde 4-2, bench\u00e9 Giovinco ottenga il premio di miglior giocatore del torneo e finisca al primo posto nella classifica marcatori con un totale di quattro reti, a pari merito col compagno di squadra Jonathan Osorio.\nComplessivamente in quattro anni mette insieme 141 presenze e 83 gol.\nAl-Hilal.\nIl 30 gennaio 2019 si trasferisce all', in Arabia Saudita per 875.000 euro.\nEsordisce con gli Al-Za\u02bf\u012bm il 23 febbraio seguente nella vittoria per 4-1 contro l', nella quale segna anche il suo primo gol. Il 5 marzo arriva l'esordio in AFC Champions League nella vittoria esterna contro l'. Il primo aprile 2019 esordisce in Coppa del Re dei Campioni nella sconfitta ai tempi supplementari per 2-3 contro l'.\nIl 23 aprile segna il suo primo gol in AFC Champions League; contro gli iraniani del Esteghlal, diventando il primo calciatore europeo a segnare in tre Champions League di tre confederazioni diverse, nel suo caso europea, asiatica e nordamericana, eguagliando il record che apparteneva a Diego Alonso e a Ricardo Oliveira. Il 24 novembre conquista il primo titolo continentale della carriera giocando da titolare entrambe la partite della finale di AFC Champions League 2019, fornendo l\u2019assist dell'1-0 nella finale di ritorno a Al-Dossari. Complessivamente nella manifestazione ha giocato tredici partite segnando due reti e fornendo quattro passaggi vincenti. Viene convocato per il Mondiale per club in cui disputa due partite; la semifinale contro il persa 3-1 e la finale per il terzo posto contro il persa ai rigori.. Il 29 agosto, con la vittoria sull' in casa per 4-1, conquista il suo primo campionato saudita. Sempre nel 2020 vince la Coppa del Re dei Campioni mentre nel 2020-2021 bissa il successo in campionato segnando tuttavia solo un gol in questa stagione in Champions. Il 20 agosto 2021 dopo la rescissione consensuale rimane svincolato dal club saudita con cui ha conquistato quattro trofei e collezionato 83 presenze e segnato 16 reti.\nRitorno in Italia: Sampdoria.\nIl 9 febbraio 2022 fa ritorno in Italia firmando un contratto sino al termine della stagione con la .\nNazionale.\nHa vestito la maglia delle nazionali giovanili dall'Under-16 fino alla nazionale olimpica. Il 1\u00ba giugno 2007 esordisce nella nazionale Under-21 allenata da Pierluigi Casiraghi, giocando da titolare nella gara contro l' valida per la prima giornata di qualificazioni all'Europeo 2009.\nNel maggio del 2008 viene convocato in nazionale olimpica per partecipare al Torneo di Tolone, durante il quale totalizza 5 presenze e 2 reti venendo premiato come \"miglior giocatore\". Nel luglio successivo partecipa ai Giochi olimpici di Pechino, disputando quattro partite e realizzando una rete all'esordio contro l'.\nL'anno dopo partecipa all'Europeo Under-21 in Svezia, che vede l'Italia essere eliminata in semifinale dalla . Con questa partita, che lo aveva visto tra i migliori in campo, si chiude il suo ciclo in Under-21. L'esperienza all'Europeo, dal punto di vista personale, \u00e8 comunque positiva perch\u00e9 viene inserito dalla UEFA sia nel \"dream team\" della competizione sia nella lista dei 10 giocatori che maggiormente si sono messi in mostra durante la competizione.\nIl 6 febbraio 2011 ottiene la prima convocazione nella nazionale maggiore a opera del CT Cesare Prandelli. Il 9 febbraio, a 24 anni, esordisce in nazionale subentrando al 28\u00ba del secondo tempo al posto di Stefano Mauri nella partita amichevole -Italia (1-1) disputata a Dortmund.\nViene inserito nella lista dei 23 convocati per l'Europeo 2012, concluso al secondo posto da parte dell', dove viene impiegato unicamente da subentrante nelle prime due gare del girone contro e .\nInserito da Prandelli nell'elenco dei convocati per la FIFA Confederations Cup 2013, nella seconda partita del torneo segna la sua prima rete in nazionale, che permette agli azzurri di imporsi per 4-3 sul .\nIl 5 ottobre 2018 vengono diramate le convocazioni del C.T. Roberto Mancini in occasione del duplice impegno contro l'Ucraina (in amichevole) e la Polonia (valevole per la Nations League 2018-2019), e Giovinco rientra tra i convocati, a circa tre anni dall'ultima volta. La \"Formica Atomica\", tuttavia, non disputer\u00e0 nessuno dei due match.\nStatistiche.\nPresenze e reti nei club.\n\"Statistiche aggiornate al 9 febbraio 2022\""}
{"id": "1120935", "revid": "1632387", "url": "https://it.wikipedia.org/wiki?curid=1120935", "title": "Ruby Blue (album)", "text": "Ruby Blue \u00e8 il primo album da solista di R\u00f3is\u00edn Murphy, ex cantante dei Moloko, pubblicato nel 2005 in Europa e nel 2006 negli Stati Uniti. \nCanzoni.\nTutte le musiche e tutti i testi sono stati scritti da R\u00f3is\u00edn Murphy e Matthew Herbert\nFormazione.\nProduzione\nCuriosit\u00e0.\nLa copertina dell'album \u00e8 un quadro del pittore britannico Simon Henwood, il quale ha realizzato una serie di quadri dedicati a R\u00f3is\u00edn che sono stati usati anche come copertina per gli EP e i singoli della cantante. Quando i responsabili della ECHO espressero la loro perplessit\u00e0 davanti alla scelta di un dipinto come copertina dell'album, R\u00f3is\u00edn rispose sarcasticamente \"Oh, scusate, devo aver lasciato la copertina buona nel bagagliaio dell'auto\".\nUso nei media.\nMolte delle canzoni contenute in questo album sono state usate all'interno della serie televisiva americana Grey's Anatomy. Inoltre la canzone che d\u00e0 il titolo all'album \u00e8 stata usata come sigla della trasmissione televisiva Very Victoria di Victoria Cabello."}
{"id": "1120936", "revid": "484362", "url": "https://it.wikipedia.org/wiki?curid=1120936", "title": "Textus receptus", "text": "Textus receptus (espressione latina che significa \"testo ricevuto\", cio\u00e8 \"comunemente accettato, accolto\") \u00e8 il nome dato oggi alla serie dei testi greci a stampa del Nuovo Testamento che costituiscono la base per la versione della Bibbia di Lutero, per la traduzione del Nuovo Testamento in inglese fatta da William Tyndale e per la maggior parte degli altri Nuovi Testamenti prodotti al tempo della Riforma protestante in Europa. Questa serie prende avvio con il primo Nuovo Testamento greco a stampa, opera intrapresa e pubblicata a Basilea dallo studioso cattolico e umanista olandese Erasmo da Rotterdam nel 1516 sulla base di sei manoscritti contenenti fra loro non proprio tutto il Nuovo Testamento. Sebbene basati soprattutto sulla famiglia di manoscritti del tipo bizantino (o siriaci, o antiocheni, che sono la maggior parte dei testimoni disponibili a partire dal IX secolo), l'edizione di Erasmo differisce segnatamente dalla forma classica del testo.\nStoria del Textus Receptus.\nLa prima edizione del Nuovo Testamento greco di Erasmo fu preparata in tutta fretta, perch\u00e9 l'editore Johann Froben voleva arrivare a pubblicarla prima della versione greca del Nuovo Testamento preparata in Spagna all'interno del progetto della Bibbia poliglotta complutense, voluta e finanziata dall'allora arcivescovo di Toledo Francisco Jim\u00e9nez de Cisneros. Nella versione di Erasmo finirono cos\u00ec per abbondare molti errori tipografici. Erasmo mancava inoltre di una copia completa del libro dell'Apocalisse. Cos\u00ec, per terminare la sua versione, fu costretto a ricostruire il testo mancante utilizzando le citazioni bibliche trovate nei testi dei Padri Greci o ritraducendo in greco i passi tratti dalla Vulgata latina. Di conseguenza, sebbene il textus receptus sia classificato dagli studiosi come un tardo testo bizantino, esso differisce in circa 2000 particolari dalla forma standard di quella famiglia testuale, come rappresentata dal Testo di maggioranza edito da Hodges e Farstad (Wallace 1989). L'edizione di Erasmo diventa ben presto un successo commerciale ed \u00e8 ripubblicata nel 1519 con pressoch\u00e9 tutti gli errori tipografici corretti.\nErasmo aveva studiato i testi greci del Nuovo Testamento per anni in Olanda, Inghilterra e Svizzera, notandovi le sue molte varianti. Egli, per\u00f2, aveva a disposizione a Basilea solo sei manoscritti greci. Essi risalgono solo al XII secolo o pi\u00f9 tardi, e solo uno di essi sembra provenire da una famiglia di testi diversi da quella bizantina. \u00c8 per questo che la maggior parte degli studiosi moderni considerano questo testo di dubbia qualit\u00e0.\nNella sua terza edizione del Nuovo Testamento greco (1522), Erasmo inser\u00ec anche il cosiddetto Comma Johanneum\u2014si era infatti trovato un singolo manoscritto greco del XVI secolo che lo conteneva\u2014sebbene, nelle sue Annotazioni, avesse espresso riserve sull'autenticit\u00e0 di quest'ultimo. L'aumentata richiesta di copie del Nuovo Testamento greco comport\u00f2, nella prima met\u00e0 del XVI secolo, la pubblicazione di una notevole quantit\u00e0 di edizioni, autorizzate e non autorizzate, quasi tutte basate sull'opera di Erasmo e incorporanti il Comma, assieme a proprie varianti minori.\nLa critica testuale ed il Textus Receptus.\nSebbene sia usato in generale in riferimento ad un'intera serie edizioni greche derivate da Erasmo, il termine Textus Receptus comporta pure due riferimenti specifici nella critica testuale del Nuovo Testamento per denotare una delle due particolari edizioni del Nuovo Testamento: quella prodotta dal parigino Robertus Stephanus nel 1550 ed un'altra prodotta dai fratelli Elsevir ad Amsterdam nel 1624 (ripubblicata nel 1633). Il nome stesso deriva da una frase contenuta nella prefazione dell'editore all'edizione del 1633 del testo degli Elsevir, \"textum ergo habes, nunc ab omnibus receptum\" tradotta: \"Ecco cos\u00ec che ora avete il testo ricevuto da tutti\". Le due parole textum e receptum sono poi modificate dall'accusativo al nominativo per diventare textus receptus. Laddove il Nuovo Testamento greco che oggi \u00e8 diventato standard sia un testo eclettico, riportante cio\u00e8 la versione che agli studiosi del campo sembra, secondo criteri scientifici, la pi\u00f9 probabile e simile ai manoscritti originali, \u00e8 uno di questi due testi stampati che \u00e8 stato generalmente usato come riferimento dagli editori conservatori.\nLa maggior parte degli studiosi di critica del testo, dal tardo XIX secolo hanno adottato un approccio eclettico al Nuovo Testamento greco, dando maggiore peso ai manoscritti pi\u00f9 antichi disponibili che tendono ad appartenere prevalentemente alla famiglia alessandrina. Ne risulta un testo greco eclettico che si allontana dal Textus receptus in circa 6000 dettagli. Una minoranza significativa di studiosi di critica testuale, per\u00f2, ritengono che sia necessario dare priorit\u00e0 a quelli della famiglia bizantina e, di conseguenza, preferiscono il Testo di maggioranza. Nessuna scuola di critica testuale oggi continua a difendere la priorit\u00e0 del Textus receptus, sebbene questa posizione trovi ancora sostenitori fra gruppi protestanti conservatori ostili ai ricercatori della critica testuale scientifica, accusati di avere un approccio umanistico al testo biblico indifferente alla dottrina della preservazione provvidenziale della Bibbia e quindi pure alle posizioni e tradizioni della Riforma protestante classica.\nFrederick von Nolan, storico e studioso di greco e latino del XIX secolo, pass\u00f2 28 anni nel cercare di dimostrare l'aderenza del Textus receptus a quelli che si suppone essere i testi originali. Era un ardente sostenitore della supremazia del Textus receptus su tutte le altre edizioni del Nuovo Testamento greco. e sosteneva che i primi editori del Nuovo Testamento greco a stampa avessero operato in quel modo le loro scelte in quanto ritenevano che esse fossero di gran lunga superiori ad altri tipi di testo."}
{"id": "1120941", "revid": "1516566", "url": "https://it.wikipedia.org/wiki?curid=1120941", "title": "Armoriale dei comuni del cantone LUX 07 - Lussemburgo", "text": "Questa pagina contiene le armi (stemma e blasonatura) dei comuni del Cantone di Lussemburgo."}
{"id": "1120942", "revid": "726373", "url": "https://it.wikipedia.org/wiki?curid=1120942", "title": "Mercs", "text": "Mercs \u00e8 un videogioco in stile \"corri e spara\" creato da Capcom. \u00c8 uscito inizialmente per sala giochi e Mega Drive/Sega Genesis nel 1990.\nModalit\u00e0 di gioco.\nLa versione arcade del gioco permette di impersonificare 3 personaggi differenti. I personaggi fanno parte di una squadra anti-terrorismo segreta conosciuta come i \"Mercs\". L'obiettivo del gioco \u00e8 quello di salvare il primo presidente nei sette livelli di gioco.\nRiedizioni.\nIl gioco \u00e8 uscito nel 2005 anche per PlayStation 2 e Xbox nella serie \"Capcom Classics Collection\" e nel 2006 per PSP nella serie \"Capcom Classics Collection Reloaded\"."}
{"id": "1120944", "revid": "229617", "url": "https://it.wikipedia.org/wiki?curid=1120944", "title": "DB.605", "text": ""}
{"id": "1120946", "revid": "339392", "url": "https://it.wikipedia.org/wiki?curid=1120946", "title": "Du Vrangr Gata", "text": ""}
{"id": "1120947", "revid": "3115", "url": "https://it.wikipedia.org/wiki?curid=1120947", "title": "Raffaele Nigro", "text": "Biografia.\nDi origini lucane, vive e lavora a Bari, dov'\u00e8 stato programmista-regista dal 1979 al 1989. Iscritto all'Ordine dei giornalisti della Puglia, \u00e8 stato nominato Direttore e successivamente Caporedattore per la sede regionale della RAI. \nL'inizio della sua attivit\u00e0 di scrittore risale alla met\u00e0 degli anni settanta, quando ha pubblicato le risultanze di alcune ricerche condotte nell'ambito dell'etno - antropologia nel volume \"Tradizioni e canti popolari lucani: il melfese\" (Bari, 1976) e negli lp U \"timb j\u00e8 nnuvl\", Bari,Compagnia dell'Arco, 1977 e \"La serpa lucend\", Bari, Compagnia dell'Arco, 1981. Ha condotto nel contempo indagini sulla letteratura lucana e sulla storia culturale del Sud, tra cui \"Centri intellettuali e poeti nella Basilicata del secondo Cinquecento\" e \"Basilicata tra Umanesimo e Barocco\" (premio Basilicata per la saggistica), oltre a una serie di saggi su Giacomo Cenna, Antonio Persio, Donato Porfido Bruno, Maria Carlucci, Rocco Scotellaro e ad antologie di poeti meridionali della seconda met\u00e0 del XX secolo. Nel 1975, Nigro e un gruppo di poeti pugliesi, tra cui Daniele Giancane, Alessandro Zaffarano, Francesco Bellino, hanno fondato il movimento \"Interventi culturali\".\nIl 1980 \u00e8 l'anno del suo esordio come drammaturgo con \"Il Grassiere\", allestito dal teatro Abeliano di Bari. Altre opere drammaturgiche sono: \"Il santo e il Leone\", \"Hohenstaufen\", portate in scena nel 1986 dal gruppo teatrale di Giorgio Albertazzi e \"Bande\", \"Discarica\", \"Tutti i colori del Novecento\". In poesia ha pubblicato \"Giocodoca\", \"Nulla concede il doganiere\" e \"La metafisica come scienza\": quest'opera analizza e sperimenta la lingua dei mass-media e la trasformazione della cultura contemporanea. Degli anni novanta sono Falene e Nulla concede il doganiere. Nel 2020 \u00e8 uscito il volume \"Gli dei sonno fuggiti\", Bari,Progedit.\nIn narrativa ha esordito con: \"A certe ore del giorno e della notte\" (1986), raccolta di racconti; cui hanno fatto seguito \"I fuochi del Basento\", un romanzo storico che ha vinto i premi Napoli e Super Campiello nel 1987; \"Il piantatore di lune\" (1991), Premio Latina per il tascabile, \"La baronessa dell' Olivento\" (1990), premi Rhegium Julii e Carlo Levi, \"Ombre sull'Ofanto\" (1992), premio Grinzane Cavour, \"Dio di levante\" (1994).\nNel 1997 ha pubblicato \"Adriatico\", finalista al premio Strega e vincitore del premio Cir\u00f2, al quale hanno fatto seguito i saggi \"Burchiello e burleschi\" e \"Francesco Berni\" entrambi per \"l Poligrafico dello Stato,\" nella collezione \"Cento libri per mille anni,\" diretta da Walter Pedull\u00e0, Nino Borsellino e altri, \"La Guerra di Sforceschi e di Aragonesi, di G.A. Antodari\" (Bari, 2003); \"Memorie e disincanti\" (Trapani 2008), \"Novecento a colori.\" Hanno fatto seguito i romanzi \"Desdemona e Cola Cola, Giunti,1997,\" \"Gli asini volanti, Aragno 1999,\" \"Viaggio a Salamanca\", \"Diario Mediterraneo\", con cui ha vinto il premio Cesare Pavese, \"Malvarosa\" (2005), che si \u00e8 aggiudicato i premi Mondello, Biella, Flaiano, Selezione Campiello, Maiori. Nel 2006 presso Rizzoli \u00e8 uscito il saggio \"Giustiziateli sul campo. Letteratura e banditismo da Robin Hood ai giorni nostri\", vincitore dei premi Vinadio e Capitanata, e nel 2009 il romanzo \"Santa Maria delle battaglie\" (premio Acqui storia). Del 2010 \u00e8 \"Fernanda e gli elefanti bianchi di Hemingway\", Premio Nazionale Letterario Pisa. Nel 2011, infine, un suo testo \u00e8 apparso nell'antologia \"Meridione d'inchiostro. Racconti inediti di scrittori del Sud\" (Stilo Editrice).\nNel 2012 ha scritto con Cosimo Damiano Damato e Lucio Dalla il musical \"Il bene mio\", andato in scena al Petruzzelli di Bari. Lo stesso music hall \u00e8 stato poi reinterpretato da Moni Ovadia. Nello stesso anno ha visto la luce il saggio \"Ascoltate signore e signori. Ballate banditesche del settecento meridionale\", pubblicato con la Capone di Lecce.\nI suoi romanzi sono stati tradotti in molte lingue.\nQuella di Nigro pu\u00f2 essere considerata una scrittura \"sperimentale\" e \"antropologica\". Il suo lavoro \u00e8 tipico di uno scrittore che si sforza di inventare una nuova tipologia letteraria in rotta di collisione con il convenzionale, in quanto va oltre le formule del realismo e si fonda sull'uso di metafore e di invenzioni proprie del realismo magico.\nCome giornalista, Nigro collabora ai quotidiani \"Avvenire\", \"Il Mattino\", \"La Gazzetta del Mezzogiorno\", \"Corriere della Sera\". Con il poeta Lino Angiuli ha fondato le riviste \"Fragile\", \"In/Oltre\", \"Incroci\". Con Giuseppe Lupo, Mimmo Sammartino e Piero Lacorazza ha fondato la rivista \"Appennino\".\nTra i suoi libri ricordiamo anche i reportage \"Viaggio in Albania\", edito da Thoena di Tirana, \"Viaggio in Basilicata\", pubblicato da Adda Editore, \"Diario mediterraneo\" e \"Viaggio in Puglia\", editi da Laterza; per la sua attivit\u00e0 di giornalista e di scrittore gli sono state attribuite numerose cittadinanze onorarie dai comuni di Pomarico - che nel 1992 gli ha conferito anche il Premio LucaniaOro per la Cultura - Adelfia, Aliano, Noci, Rocchetta Sant'Antonio, Toritto, Bitetto, San Vito dei Normanni, Tursi.\nNel 2004 Nigro ha partecipato al film \"Darsi alla macchia\" di Fulvio Wetzl, docudrama che ricostruisce alcuni episodi minori della vita del brigante Carmine Crocco: nel film Nigro ha contestualizzato la personalit\u00e0 del brigante post-unitario, ridimensionandone la negativit\u00e0.\nIl 7 maggio 2003 l'universit\u00e0 di Malta gli ha conferito la laurea honoris causa in Scienza della Comunicazione e il 12 aprile 2005 l'Universit\u00e0 degli studi di Foggia gli ha conferito la laurea honoris causa in Lettere e Filosofia. Per il cinema ha sceneggiato \"Il viaggio della sposa\", regia di Sergio Rubini; \"La luna nel deserto\", regia di Cosimo Damiano Damato, film d'animazione liberamente ispirato al romanzo \"Desdemona e Cola Cola\".\nNel 2010 \u00e8 candidato come capolista al Consiglio Regionale della Regione Puglia nelle liste di Sinistra Ecologia Libert\u00e0 che sostengono il presidente uscente Nichi Vendola. Ha recitato, interpretando con autoironia la parte di s\u00e9 stesso, nella sedicesima puntata de \"Il Polpo\" (fiction andata in onda negli anni novanta su Telenorba con Toti e Tata).\nDall'agosto 2016 Nigro \u00e8 stato nominato vicesindaco e assessore alla Cultura del comune di Melfi dal sindaco in carica Livio Valvano. Dal 2019 \u00e8 stato nominato Ambasciatore alla cultura dello stesso comune di Melfi. Ha costituito il Comitato scientifico per il Millenario della fortificazione di Melfi, presieduto dallo storico medievista e accademico dei Lincei, Mons. Prof. Cosimo Damiano Fonseca, gi\u00e0 fondatore e primo rettore per 12 anni dall\u2019Universit\u00e0 degli Studi della Basilicata insieme a Francesco Panarelli, ordinario di Storia Medievale della stessa Universit\u00e0, Pietro Dalena, prorettore dell'Universit\u00e0 della Calabria e Livio Valvano, sindaco di Melfi. Le manifestazioni sono state avviate da Vera von Falkenausen e con il sostegno del Ministero dei Beni Culturali, presieduto da Dario Franceschini, si sono svolte negli anni 2018 - 2021, attraverso tre convegni internazionali sulla presenza di Longobardi, Bizantini, Normanni, Svevi e Angioini. Gli atti sono stati pubblicati dall'editrice Adda di Bari.\nIl 9 settembre 2021, per le molteplici attivit\u00e0 svolte in favore della Comunit\u00e0, gli \u00e8 stata conferita la cittadinanza onoraria di Melfi.\nRiconoscimenti.\nIl custode del museo delle cere,[Premio Rodi - Giuseppe Cassieri]2014 ; [Premio Carical, Culture del Mediterraneo] 2015;\nPremio Mario La Cava,2017; Premio De Lorenzo - Citt\u00e0 di Lagonegro 2017\nCivilt\u00e0 Appenino , in Collabaorazione con Giuseppe Lupo. Premio speciale della giuria al Premio Parco Majella, 2019\nIl mondo che so. Viaggi in Italia, Matelica,Hacca,2019. Premio Montale - Fuori di casa, 2019\nPremio Anassilaos Reggio Calabria 2021"}
{"id": "1120952", "revid": "339392", "url": "https://it.wikipedia.org/wiki?curid=1120952", "title": "Accademia degli Infocati", "text": ""}
{"id": "1120954", "revid": "903399", "url": "https://it.wikipedia.org/wiki?curid=1120954", "title": "Tommaso Fantoni", "text": "Carriera.\nClub.\nDopo essere cresciuto nel vivaio del Don Bosco Livorno, con il quale ha vinto un titolo \"allievi\" nazionale, passa nel 2002 al Basket Livorno con cui, il 12 ottobre 2003, fa il suo esordio in serie A. In cinque anni gioca 94 partite con 805 punti e 360 rimbalzi complessivi.\nAl termine della stagione 2006-07, terminata con la retrocessione in Legadue, passa alla Benetton Basket Treviso, con la quale per\u00f2 gioca solo met\u00e0 di una travagliata stagione che nel febbraio 2008 lo vede tornare in prestito proprio al Basket Livorno, dove \u00e8 decisivo nell'evitare un'ulteriore retrocessione della squadra labronica.\nNell'estate 2008 firma un contratto pluriennale con la Fastweb Casale Monferrato, squadra militante nel campionato di Legadue.\nDopo aver vinto il Campionato di Legadue con la maglia della Junior Casale, nel luglio 2011 si trasferisce alla Reyer Venezia. Due anni dopo viene ingaggiato dal Basket Barcellona. Nell'agosto 2014, passa alla PMS Torino con cui nel 2015 vince il campionato di Legadue. L'anno seguente partecipa al campionato di massima serie con la stessa Auxilium CUS Torino. Nell'anno 2016/2017 partecipa al campionato di Legadue con la Givova Scafati, mentre per l'anno successivo firma con la Bondi Ferrara.\nNazionale.\nHa fatto parte del giro delle nazionali giovanili, disputando anche un Campionato Europeo cadetti nel 2001. Con la nazionale maggiore ha disputato 37 partite realizzando un totale di 211 punti.\nPalmares.\nCampione d'Italia Dilettanti: Fastweb Casale Monferrato 23/06/2011"}
{"id": "1120957", "revid": "1305772", "url": "https://it.wikipedia.org/wiki?curid=1120957", "title": "Federazione mondiale di kuoshu", "text": "Le Federazioni o Associazioni mondiali di Kuoshu sono: la CKWPA, la ICKF e la TWKSF.\nIn Italia, ad esempio nei libri di Chang Dsu Yao e Roberto Fassi, la Federazione mondiale di Kuoshu \u00e8 stata associata alla sigla CKWPA, per una non attenta traduzione.\nCKWPA.\nCKWPA (\"Chinese Worldwide Kuoshu Promotional Association\"), nome inglese di un'associazione di arti marziali cinesi creata il 30 aprile 1978. In Italiano pu\u00f2 essere reso con \"Associazione Mondiale per la promozione dell'Arte Nazionale Cinese\". Il nome cinese \u00e8 \u4e2d\u83ef\u570b\u8853\u4e16\u754c\u4fc3\u9032\u6703 (\"Zhonghua guoshu shijie cuijinhui\" in Pinyin). Alla sua fondazione parteciparono associazioni di USA, Brasile, Giappone, Gran Bretagna, Francia, Malaysia, Hong Kong, Indonesia, Italia, Corea del Sud, Filippine, Singapore, Panama, alcuni stati arabi e naturalmente lo Zhonghua minguo di Taiwan. In Italia \u00e8 nota l'affiliazione della FeIK del maestro Chang Dsu Yao a questa associazione mondiale.\nICKF.\nNel 1986 la CKWPA, esaurite le proprie finalit\u00e0 promozionali, ha assunto il nome di ICKF (\"International Chinese Kuoshu Federation\"), cio\u00e8 Federazione Internazionale di Arte Nazionale Cinese, in cinese \u4e2d\u83ef\u570b\u8853\u570b\u969b\u806f\u76df\u7e3d\u6703, in Pinyin \"Zhonghua guoshu guoji lianmeng zonghui\", cio\u00e8 Federazione della Lega delle Nazioni di Arte Nazionale Cinese. La ICKF ha sede in Taipei a Taiwan. Il presidente \u00e8 Yang Mei-Jung, che \u00e8 succeduto a Yang Ruifeng \u694a\u745e\u5cf0 (traslitterato anche come Yang Jui-fong). Il presidente oronario \u00e8 invece Chen Shoushan \u9673\u5b88\u5c71. Questa federazione ha uno strettissimo legame con la KFROC, prova ne sia il fatto che gli ultimi campionati del mondo sono stati organizzati in collaborazione tra questi due enti.\nQuesto \u00e8 l'elenco dei Presidenti che si sono succeduti alla guida dell'organizzazione: Tsai Hung-Wen (Cai Hongwen, \u8521\u9d3b\u6587), Liu Sung-Fan (Liu Songfan, \u5289\u677e\u85e9), Wang Jing-Hee (Wang Jingxi, \u6c6a\u656c\u7199), Chen Shou-Shan (Chen Shoushan, \u9673\u5b88\u5c71), Wu Hong-Chang (Wu Hongchang, \u5433\u9d3b\u660c), Yang Rui-Fong (Yang Ruifeng, \u694a\u745e\u5cf0).\nTWKSF.\nNon va confusa con le succitate associazioni la TWKSF (\"The World Kuoshu Federation\"), cio\u00e8 Federazione mondiale di Kuoshu, di pi\u00f9 recente fondazione, legata agli ambienti della Tian Shan Pai e in particolare al maestro Huang Chien-liang che oggi ne \u00e8 anche il presidente. La TWKSF in cinese \u00e8 chiamata \u4e16\u754c\u570b\u8853\u603b\u4f1a, \"Shijie guoshu zonghui\" in Pinyin. Questa federazione \u00e8 stata fondata nel 2002 ed ha la sua sede a Baltimora, nel Maryland (Stati Uniti). Nel 2007 contava 53 organizzazioni aderenti localizzate soprattutto in America ed Europa. Generalmente all'interno di questa associazione vengono praticate le arti marziali cinesi insegnate dal maestro Huang Chien-liang.\nWCMAF.\nUn'ulteriore federazione proveniente da Taiwan \u00e8 la WCMAF (\"World Chinese Martial Arts Federation\"), nome inglese che corrisponde all'originale cinese di \"Shijie Zhonghua Wushu Lianhe Zonghui\" (\u4e16\u754c\u4e2d\u83ef\u6b66\u8853\u806f\u5408\u7e3d\u6703), fondata nel 1967 dal generale in pensione Huang Shande (\u9ec3\u5584\u5fb7, in un'altra latinizzazione Huang Sian Teh). Questa associazione prese il posto di un'altra fondata nel 1960 con il nome di \"World Martial Arts and Phisical Education\"."}
{"id": "1120958", "revid": "2144002", "url": "https://it.wikipedia.org/wiki?curid=1120958", "title": "Savoia-Marchetti S.M.91", "text": "Il Savoia-Marchetti S.M.91 era un prototipo italiano per un aereo da caccia che riuscisse a contrastare i bombardieri alleati ad alta quota durante la seconda guerra mondiale. La configurazione dei due aerei \u00e8 simile a quella del Lockheed P-38 Lightning statunitense, \nStoria.\nIl progetto del S.M.91 nacque in risposta ad una richiesta del Ministero dell'Aeronautica per un velivolo multi-ruolo che potesse essere utilizzato come caccia di scorta, cacciabombardiere, aereo da attacco e ricognitore veloce.\nL'S.M.91 era un velivolo biposto pesantemente armato, dotato di una coppia di motori Daimler-Benz DB 605A da 1475 cavalli: era una delle prime realizzazioni interamente metalliche della Savoia-Marchetti. Vol\u00f2 per la prima volta il 11 marzo 1943 ai comandi di Aldo Moggi, dimostrando buone prestazioni e maneggevolezza.\nContrariamente alle normali procedure, stante la situazione dell'epoca in Italia, il S.M. 91 non venne trasferito alla base di Guidonia: le prove (in totale circa 20 ore) vennero effettuate presso lo stabilimento dell'azienda, a Vergiate.\nA seguito dell'armistizio, nell'ottobre del 1943 il velivolo venne trasferito dalla Luftwaffe presso il proprio centro di ricerca presso l'aeroporto di Rechlin-L\u00e4rz, dopodich\u00e9 non se ne ebbe pi\u00f9 notizia. Un secondo esemplare, portato in volo nell'estate del 1944, venne distrutto durante un bombardamento che colp\u00ec l'aeroporto di Vergiate.\nDescrizione tecnica.\nIl S.M.91 adottava la configurazione a doppia trave di coda con l'equipaggio alloggiato in una ampia gondola centrale, gi\u00e0 esplorata nel precedente progetto di bombardiere leggero S.M.88.\nL'armamento offensivo era costituito da 5 cannoncini MG 151 calibro 20\u00a0mm di cui tre nel muso della fusoliera centrale e due nelle radici alari, mentre l'armamento difensivo poteva essere costituito da 1 cannoncino MG 151 calibro 20\u00a0mm ."}
{"id": "1120966", "revid": "124864826", "url": "https://it.wikipedia.org/wiki?curid=1120966", "title": "Deborah Kooperman", "text": "Biografia.\nNacque da una famiglia di contadini nello stato di New York. Durante l'infanzia conobbe artisti come Woody Guthrie, Cisco Houston e Pete Seeger, amici di famiglia, e inizi\u00f2 ben presto a studiare musica e pianoforte.\nA 17 anni, negli anni sessanta, ispirata da un concerto dell'allora sconosciuta Joan Baez si trasfer\u00ec a Greenwich Village, dove inizi\u00f2 a suonare nei locali newyorkesi, incontrando tra gli altri Bob Dylan, Richie Havens, Jos\u00e9 Feliciano e John Sebastian. Inizi\u00f2 a suonare nel trio femminile \"The Wee'uns\", ma decise di dedicarsi allo studio della musica all'Universit\u00e0.\nNel 1968 con una borsa di studio arriv\u00f2 all'Universit\u00e0 di Bologna. Qui conobbe Francesco Guccini, con il quale suon\u00f2 all\"'Osteria delle Dame\". Dal 1969 al 1980 avrebbe collaborato a tutti i dischi di Guccini, suonando la chitarra, essendo specialista del fingerpicking, e il banjo.\nNel 1971 segu\u00ec in tour Lucio Dalla e Ron, allora noto con il suo vero nome Rosalino Cellamare; sempre nello stesso anno suon\u00f2 nell'album \"Vivendo cantando\" di Michele.\nNegli anni settanta ha collaborato anche con l'amica cantautrice bolognese Paola Contavalli, del Canzoniere delle Lame ed \u00e8 autrice di \"...E torn\u00f2 la primavera\", brano che verr\u00e0 inciso anche da Patty Pravo nel 1971 (e inserito nell'album \"Di vero in fondo\"). Successivamente si \u00e8 sposata a Bologna e poi con la famiglia si \u00e8 trasferita a Villafranca di Verona dove ha aperto un negozio di strumenti musicali, \"Notorius\".\nNel 2006 ha pubblicato il terzo album: \"Yesterday... Tomorrow\".\nDiscografia.\nAlbum in studio\nSingoli"}
{"id": "1120967", "revid": "1702319", "url": "https://it.wikipedia.org/wiki?curid=1120967", "title": "Chiesa di Santa Maria (Chiusi della Verna)", "text": "La chiesa di Santa Maria \u00e8 un edificio sacro di Chiusi della Verna che si trova in localit\u00e0 Vezzano.\nDescrizione.\nLa chiesa, scarsamente documentata, nel basso Medioevo venne elevata a pieve, ma risult\u00f2 fatiscente e priva di rettore nella pi\u00f9 antica visita pastorale del 1424. Di modeste dimensioni, dell'antica chiesetta monoaula romanica rimangono resti di paramento murario al centro dei fianchi, nella facciata e nella tribuna; inoltre sono stati portati alla luce un portale d'ingresso, una monofora ed un battistero. La chiesa \u00e8 dotata sin dalla sua edificazione di un fonte battesimale al quale venivano portati tutti i bambini dei dintorni, quasi sicuramente compresi quelli di Chiusi. All\u2019esterno, sul lato destro, \u00e8 affissa una targa che riporta \u00abSi tramanda essere stato qui battezzato Michelangelo Buonarroti Simoni cittadino di nobilissima stirpe\u00bb. La rocca di Vezzano fu confermata nel 1052 in possesso al vescovo di Arezzo dall'imperatore Enrico III. "}
{"id": "1120969", "revid": "1652134", "url": "https://it.wikipedia.org/wiki?curid=1120969", "title": "Ferrovia Cremona-Iseo", "text": "La ferrovia Cremona-Iseo era una linea gestita dalla Societ\u00e0 Nazionale Ferrovie e Tramvie (SNFT) che collegava la citt\u00e0 di Cremona al Lago d'Iseo e alla ferrovia Brescia-Iseo-Edolo.\nNegli anni venti il tratto fra le stazioni di Bornato e Iseo venne integrato nella Brescia-Iseo-Edolo; il resto della linea fu soppresso nel 1956 ad eccezione della tratta Bornato-Rovato, mantenuta quale diramazione della citata linea.\nStoria.\nLe motivazioni per la costruzione di una linea ferroviaria tra la citt\u00e0 di Cremona e il lago d'Iseo s'inseriscono negli eventi che portarono alla realizzazione della Brescia-Iseo-Edolo. Nel 1904, la SNFT rilev\u00f2 dalla provincia di Brescia la concessione per la costruzione e l'esercizio della Iseo-Edolo. Nello stesso periodo l'impresa ferroviaria era in trattativa con la Societ\u00e0 Italiana per le Strade Ferrate Meridionali per rilevare il tronco Brescia-Iseo in modo da completare l'itinerario fino al capoluogo di provincia.\nLa SNFT gestiva inoltre la rete tranviaria provinciale di Cremona e l'amministrazione provinciale cremonese da tempo chiedeva la costruzione di una tranvia interurbana che collegasse Soncino a Soresina e al capoluogo. Il primo comune era punto di arrivo di ben tre linee tranviarie, quella per Bergamo, quella per Brescia e quella per Crema e Lodi, ed era privo di un collegamento su strada ferrata verso Cremona. Soresina era importante stazione ferroviaria della ferrovia Treviglio-Cremona e anni prima fu oggetto dell'interesse di alcuni imprenditori camuni che intendevano costruire una linea verso Coccaglio, a quel tempo sulla Milano-Venezia, considerandola naturale prosecuzione della ferrovia camuna.\nCostruzione della Iseo-Rovato.\nNel 1907 la SNFT present\u00f2 al Consiglio Superiore dei Lavori Pubblici una domanda di concessione per una linea che si sarebbe diramata dalla stazione di Iseo per innestarsi sulla Milano-Venezia all'altezza di Rovato. L'ingegnere Conti Vecchi, progettista della Iseo-Edolo, concep\u00ec la nuova linea quale naturale prosecuzione di quella per Edolo, a quel tempo ancora in via di completamento: le due ferrovie adottavano dunque lo stesso tipo di armamento, gli stessi fabbricati di stazione, la medesima acclivit\u00e0. L'Iseo-Rovato fu studiata con un tracciato completamente separato dalla gi\u00e0 esistente ferrovia Brescia-Iseo che al momento della presentazione della domanda era in gestione alle Ferrovie dello Stato (FS) e che solo sul finire del 1907 sarebbe passata alle SNFT. L'anno seguente, il Conti Vecchi rilasci\u00f2 una dichiarazione alla Deputazione provinciale bresciana secondo la quale l'Iseo-Rovato non avrebbe fatto alcuna concorrenza alla Brescia-Iseo, perch\u00e9 quest'ultima sarebbe rimasta per un servizio vicinale \"ad intenso movimento\", mentre la prima avrebbe assorbito il traffico merci proveniente dalla Valcamonica e sarebbe stata anche adatta ai futuri collegamenti verso il cremonese.\nLa linea fu finanziata anche da un comitato sorto a Rovato nel 1906 che coinvolgeva diversi comuni del circondario clarense. Da queste amministrazioni fu avvertito il rischio che la mancata costruzione della ferrovia avrebbe significato la perdita dei ricchi traffici vallivi i quali si sarebbero diretti verso le pi\u00f9 modeste, ma gi\u00e0 esistenti, tranvie della riva destra del Lago d'Iseo e verso la ferrovia Palazzolo-Paratico.\nLa linea fu inaugurata il 3 settembre 1911 ed aperta all'esercizio il giorno seguente.\nCostruzione della Soncino-Soresina.\nIn provincia di Cremona, l'amministrazione intese accelerare i tempi per la costruzione di una strada ferrata Cremona-Soresina-Soncino: il 13 maggio il consiglio provinciale decise di incaricare la Deputazione di avanzare presso il Governo la domanda di concessione di una ferrovia secondaria locale tra le tre localit\u00e0. Non soddisfatta della domanda posta dalla provincia, la SNFT ne fece un'altra sempre sullo stesso tracciato. La deputazione ritir\u00f2 quindi la propria richiesta e il Governo italiano approv\u00f2 la costruzione della ferrovia con due decreti: il RD 21 marzo 1912, n. 491, nella quale si concesse la Soncino-Soresina, e il RD 17 novembre 1915, n. 1501, relativa alla Soresina-Sesto Cremonese-Cremona. Stando all'Albertini &amp; Cerioli (1994), non risultano atti che giustifichino la scelta della SNFT di iniziare dal tratto pi\u00f9 lontano dal capoluogo. Gli stessi autori ipotizzano che la SNFT si convinse a puntare su una linea che avrebbe potuto fornire un buon rapporto tra ricavi e costi d'esercizio, data la breve lunghezza e la sua posizione fra la ferrovia Treviglio-Cremona delle FS e le tranvie gravitanti attorno a Soncino.\nLa Soncino-Soresina fu quindi aperta il 25 novembre 1914. Le due stazioni capilinea furono allacciate fin dall'inizio alle strade ferrate esistenti, tuttavia la maggior parte del traffico merci continu\u00f2 a provenire dalla linea FS, contrariamente alle aspettative dell'impresa ferroviaria. L'esercizio della breve linea fu inizialmente affidato alla direzione di Cremona,con convogli trainati dalle locomotive del Gruppo 10, appositamente ordinate dalla SNFT alla OM e alla Borsig.\nCostruzione della Soresina-Sesto-Cremona.\nL'entrata in guerra dell'Italia nella prima guerra mondiale vide intensificarsi il traffico sulla Iseo-Rovato, dovuto al trasporto di truppe verso il fronte dell'Adamello, ma nello stesso tempo costrinse la SNFT a fermare i lavori costruzione della Soresina-Sesto Cremonese-Cremona. Nel 1916, l'impresa ferroviaria decise di uscire dal ramo dei trasporti tranviari, per cui l'esercizio della Soncino - Soresina fu affidato alla Direzione di Iseo.\nL'attivit\u00e0 sulla Sesto-Cremona riprese all'inizio degli anni venti. I lavori furono suddivisi in tre lotti: da Soresina a Grumello, da Grumello a Sesto e da Sesto a Cremona. La linea fu aperta all'esercizio il 2 gennaio 1926. Su di essa circolarono le nuove locomotive gruppo 30, costruite anch'esse dalla OM.\nLa linea terminava presso la stazione di Cremona Porta Milano a poche centinaia di metri dalla stazione FS. I due impianti furono collegati tra loro da un raccordo che, per volont\u00e0 dell'impresa statale, rimase a lungo chiuso, soprattutto per il servizio passeggeri. Al fine di ridurre lo svantaggio per l'utenza, la SNFT avvi\u00f2 un autoservizio sostitutivo tra le due stazioni, espletato da un autobus FIAT 18BL. Le speranze parvero accendersi verso la fine del 1930, quando fu concesso il servizio cumulativo tra i due impianti cremonesi e quindi fu aperto il raccordo al solo servizio merci, ma gi\u00e0 nell'aprile dell'anno seguente tale collegamento fu soppresso.\nCostruzione della Rovato-Soncino.\nLa guerra aveva bloccato l'iter procedurale della domanda di concessione della parte centrale della linea, quella tra Rovato e Soncino. Nel dopoguerra sorse un comitato presieduto dal deputato Giuliano Corniani, ma ad esso si oppose la SEB/TEB che vedeva nel progetto della SNFT un potenziale concorrente alla sua Brescia-Soncino.\nNella prima met\u00e0 degli anni venti le amministrazioni provinciali di Brescia e Cremona, la Camera di commercio cremonese e diversi comuni, principalmente della bassa Bresciana, si mossero per favorire la costruzione del tronco mancante. Nel 1930 fu presentato il progetto definitivo e i lavori furono avviati susseguentemente: terminarono due anni dopo con sette mesi d'anticipo. Il 22 agosto avvenne l'apertura al traffico, mentre l'inaugurazione ufficiale si svolse il 28 ottobre per il decimo anniversario della marcia su Roma.\nAlla linea furono assegnate le nuove locomotive del gruppo 40, di costruzione OM.\nDalla seconda guerra mondiale alla chiusura.\nLa seconda guerra mondiale ridusse la disponibilit\u00e0 di combustibile. La SNFT fu costretta quindi a contenere le corse e a classificare tutti i convogli come \"misti\", abbandonando la distinzione fra merci e passeggeri. L'anno seguente i bombardamenti delle forze alleate causarono la distruzione del ponte sull'Oglio tra Soncino e Orzinuovi; un evento che provoc\u00f2 l'immediata sospensione del servizio e che per molti anni avrebbe condizionato l'esercizio sulla linea. Il conflitto bellico ebbe tuttavia un risvolto positivo: a seguito dell'occupazione tedesca, nel 1943, fu assunta la decisione di riaprire il raccordo tra Cremona Porta Milano e Cremona FS. Al ripristino dell'esercizio da parte delle FS, queste ultime decisero di richiudere il collegamento.\nNel dopoguerra, la direzione della SNFT si sforz\u00f2 di ripristinare l'intera infrastruttura. Fino al 1950, anno in cui fu riaperto il ponte sull'Oglio, le corse della relazione Cremona-Iseo-Edolo terminarono presso le stazioni di Soncino e di Orzinuovi, mentre un autoservizio tra i due scali garantiva le coincidenze all'utenza. Per l'impresa ferroviaria ci fu anche il problema dell'isolamento del tronco a meridione di Soncino rispetto alle Officine di Iseo e fu costretta ad impiegare la rete FS per il trasferimento del proprio materiale rotabile. Nel luglio 1950 il ponte fu riaperto e in occasione della sua inaugurazione fu introdotta la trazione Diesel sulla linea sociale.\nDue anni dopo, a seguito della Legge 2 agosto 1952, n. 1221, che finanziava le linee ferroviarie in concessione, la SNFT present\u00f2 alla commissione incaricata un piano di ammodernamento della Brescia-Iseo-Edolo. Il dispositivo legislativo obbligava peraltro a presentare un programma di finanziamento interno, imponendo di fatto la soppressione della Rovato-Cremona la quale avrebbe permesso l'alienazione della propriet\u00e0 lungo la linea. Nonostante la riapertura del ponte sull'Oglio, il traffico merci sul tronco in questione era del resto rimasto assente.\nIl 14 luglio 1954, dopo una campagna da parte della stampa locale, le FS riaprirono il raccordo fra le due stazioni cremonesi, stavolta anche al servizio passeggeri. Nonostante questa iniziativa, la chiusura della linea fu imminente: nel 1955 la voce si sparse e numerosi enti locali, nonch\u00e9 l'onorevole Zanibelli, si mossero per impedirne la chiusura, ma furono azioni tardive che non ottennero alcun risultato.\nIl 2 gennaio 1956 fu soppresso il traffico sul tratto Rovato-Soresina sostituito da autocorse espletate dalla stessa SNFT. Il servizio sul tronco restante fu mantenuto fino al 31 marzo, per concedere il tempo alla provincia cremonese di sistemare le strade. La chiusura ufficiale fu sancita il 31 maggio e gi\u00e0 dal mese seguente inizi\u00f2 il lavoro di rimozione dell'armamento. Il materiale rotabile fu trasferito nel deposito di Iseo, mentre le rotaie e le traversine recuperate vennero reimpiegate sulla Brescia-Iseo-Edolo e sul tronco sopravvissuto, tra Bornato e Rovato.\nAutoservizio ed esercizio ferroviario sulla Bornato-Rovato.\nDal 1956, rimasero le corse passeggeri sulla relazione Iseo-Rovato Borgo, impiegando principalmente le automotrici del gruppo An 64. Ad esse si aggiunsero alcune relazioni merci per l'inoltro dei carri alla stazione di Rovato FS.\nDieci anni dopo, nel 1966, si verific\u00f2 la prima sospensione temporanea del servizio viaggiatori. Lo stesso fu riattivato negli anni settanta a seguito dell'austerity, per poi essere nuovamente sospeso nel 1975.\nSi dovette attendere la stagione sciistica 1989/90 per rivedere treni passeggeri sulla linea: con un accordo tra FS, Ferrovie Nord Milano Esercizio (FNME) e SNFT fu possibile istituire i cosiddetti \"treni della neve\"; si trattava di composizioni di automotrici ALn 668 delle Ferrovie dello Stato che collegavano Milano Centrale a Edolo, passando per Rovato Borgo. Analoghi servizi stagionali erano stati introdotti l'anno prima sulla relazione Cremona-Edolo sfruttando la linea FS Cremona-Brescia.\nNel 1993, la SNFT fu assorbita dal gruppo FNM. La Ferrovie Nord Milano Autoservizi (FNMA) rilev\u00f2 la concessione del servizio autosostitutivo Iseo-Cremona che fu esercito fino ai primi anni 2000, quando nella provincia di Brescia si procedette a riorganizzare il trasporto pubblico su gomma. La FNME rilev\u00f2 invece gli impianti ferroviari. Nel 1994 rinnov\u00f2 l'armamento della Bornato-Rovato impiegando rotaie dal peso di 60\u00a0kg/m; ci\u00f2 permise l'inoltro di convogli merci dal maggior peso assiale.\nNella seconda met\u00e0 degli anni 2000, un accordo tra LeNord e FTI permise di riattivare, a livello turistico, il servizio tra Bornato e Rovato Borgo per alcuni giorni dell'anno. Con un altro accordo, stavolta con l'amministrazione regionale lombarda e con la provincia di Brescia, LeNord decise di riaprire la breve linea al servizio passeggeri a partire dal 13 giugno 2010. Il servizio inizialmente colleg\u00f2 direttamente le due stazioni capolinea: le due fermate presso Cazzago e Rovato Citt\u00e0 furono riattivate il 13 agosto successivo.\nDal 9 dicembre 2018 il servizio viaggiatori su questa tratta \u00e8 stato sospeso e sostituito da autocorse, tuttavia circolano ancora occasionalmente alcuni treni turistici.\nCaratteristiche.\nLa linea era lunga 65,02\u00a0km, a binario unico con scartamento ordinario. Le rotaie erano di tipo Vignoles dal peso di 27\u00a0kg/m. Negli anni novanta del XX secolo il tronco Bornato-Rovato \u00e8 stato rinnovato con rotaie da 60\u00a0kg/m.\nLa SNFT adott\u00f2 criteri sobri e uniformi al fine di economizzare il pi\u00f9 possibile i costi d'impianto. Per questo motivo gli stili dei fabbricato viaggiatori di stazioni e fermate si ripresentano nelle medesime forme. La Bornato-Calino \u00e8 l'unica di \"seconda classe\" della linea, con fabbricato viaggiatori a quattro aperture e scalo merci. Tutti gli altri impianti della linea sono delle fermate, con il modesto edificio a tre aperture e vano scala. Il fabbricato viaggiatori di Iseo \u00e8 di prima classe, mentre quello di Rovato Borgo presentava una forma pi\u00f9 insolita ed un'architettura con esterni in stile liberty. Entrambe le stazioni erano dotate di scalo merci, il cui magazzino aveva un tetto a due falde.\nGli scali merci erano tutti dotati di piano caricatore e di magazzino con tetto a due falde. Le stazioni di Soncino, Soresina e Cremona Porta Milano, a causa del ruolo svolto in tempi diversi di scali terminali, erano tutte dotate di rimessa locomotive, di piattaforma girevole e di rifornitore.\nLa linea ferroviaria scavalcava lungo il suo percorso numerose rogge e canali irrigui tramite ponti in muratura, protetti da ringhiere in ferro battuto. L'Oglio era attraversato in un punto tra Soncino e Orzinuovi dove il fiume originariamente si divideva in due rami. Il progetto iniziale, risalente alla prima guerra mondiale, prevedeva di scavalcare il corso d'acqua con due opere d'arte distinte. Dopo la stesura definitiva, si opt\u00f2 per un'unica costruzione a sei luci ad arco, ognuna lunga sedici metri, che richiese lo spostamento dell'alveo. Distrutto nel 1944 dai bombardamenti delle forze alleate, il manufatto fu ricostruito con le caratteristiche tecniche originarie e fu riaperto all'esercizio nel 1950. Fu demolito nel 1975, quando la forza erosiva del fiume aveva rovinato la stabilit\u00e0 di alcuni piloni. A sud della localit\u00e0 Tombe Morte a Genivolta, i navigli Pallavicino e Civico vennero sovrappassati dalla ferrovia con manufatti in cemento armato, mentre gli altri da costruzioni in muratura a volto e la \"roggia Alta\" da un sifone.\nLa linea incrociava tre diverse ferrovie statali, gestite a quel tempo dalle FS: la Milano-Venezia a Rovato, la Treviglio-Cremona a Soresina e la Pavia-Cremona a Sesto Cremonese. Per ognuna di esse fu costruito un sottopasso a forma di arco. In seguito alla chiusura della linea, tutte e tre le opere sono state reimpiegate come sottopassi stradali.\nPercorso.\nLa ferrovia si staccava dalle linee Pavia-Cremona, Cremona-Piacenza e Cremona-Fidenza poco dopo la stazione di Cremona FS. Tra il 1926 e il 1954 il servizio passeggeri si attest\u00f2 presso la stazione di Cremona Porta Milano che quindi fu dotata, oltre che delle strutture di servizio per i viaggiatori, di rimessa a due binari e di un'officina per le riparazioni.\nLasciato il capolinea, la linea proseguiva sul lato destro dell'allora Strada statale 234 Codognese dalla quale era separata da una barriera formata da paracarri e spezzoni di rotaia. Giunta a Cavatigozzi attraversava l'abitato sempre a fianco della statale, ma senza la barriera separatrice: per tale motivo la velocit\u00e0 dei convogli fu limitata a 15\u00a0km/h. La fermata a servizio del paese, denominata Cava Tigozzi-Spinadesco per distinguerla dalla corrispondente sulla Pavia-Cremona, si trovava all'esterno del paese, in direzione di Acquanegra.\nAll'incrocio con la provinciale per Sesto Cremonese, la ferrovia piegava a destra, sottopassando la Pavia-Cremona con un'opera d'arte a fianco della corrispondente stradale. All'ingresso di Sesto la linea si allontanava dalla provinciale per poi attraversarla a raso poco prima di giungere presso la stazione ferroviaria, ubicata presso via Sacchi. Passato Sesto, la linea proseguiva in sede propria attraversando Fengo e Grumello Cremonese, servite ognuna da una fermata, fino a Farfengo la cui stazione si trovava in prossimit\u00e0 del passaggio a livello sulla provinciale Castelleonese. Con la dismissione della ferrovia, il sedime della sede tra Sesto e Farfengo \u00e8 stato reimpiegato per allargare le provinciali 47 e 48.\nDopo Farfengo la linea proseguiva in sede propria fino ad Annicco, dotata di stazione, per poi sottopassare la Treviglio-Cremona e, dopo una curva, giungere a Soresina.\nCirca di 600 metri di binario all'ingresso in stazione erano in comune con il tronco proveniente da Soncino. La stazione soresinese era infatti uno scalo di testa e le locomotive a vapore provenienti da una direzione dovevano essere girate per poter proseguire nell'altra. L'impianto era dotato di rimessa e magazzino merci ed era raccordato alla vicina stazione FS, alla cooperativa Concimi e al Consorzio Agrario.\nIn direzione di Soncino, la ferrovia aggirava l'abitato di Soresina per giungere alla fermata di Soresina Citt\u00e0 posta a settentrione, nei pressi dell'attuale provinciale 84. La fermata era costituita da una banchina e da una garitta, quest'ultima eliminata negli ultimi anni d'esercizio. La linea proseguiva in affiancamento alla provinciale, su sede riservata, per poi attraversarla a raso in prossimit\u00e0 di Genivolta. Da questo punto si originava il tratto detto \"dei tredici ponti\", dato che in 150 metri venivano solcati tredici rogge e canali.\nAggirata Genivolta ad occidente, la linea giungeva presso la stazione a servizio di questo abitato per poi nuovamente attraversare a raso la provinciale e affiancarla in sede riservata fino alla stazione di Soncino. Quest'impianto fu di testa dal 1914 al 1932 e nello stesso periodo fu raccordato alla vicina stazione tranviaria, posta in localit\u00e0 Borgo Sera. Presso questa struttura terminavano tre linee interurbane esercite da altrettante societ\u00e0: la Lodi-Crema-Soncino, la Bergamo-Soncino e la Brescia-Soncino. Quando la stazione ferroviaria divenne passante con l'apertura del tronco verso Rovato si mantenne il raccordo con la superstite tranvia bresciana.\nIn uscita dalla stazione soncinese la ferrovia effettuava una curva verso destra, attraversava a livello la provinciale per Bergamo, impegnava un tratto a trincea per poi scavalcare l'Oglio con un ponte a sei arcate. Passava quindi a nord di Orzinuovi, paese servito da una stazione, per poi affiancare la statale 235, la quale a quel tempo era solcata dalla citata tranvia per Brescia. Giunta alla stazione di Orzivecchi, la linea tornava in sede propria, con un percorso parallelo alla statale, e proseguiva lungo la campagna della bassa bresciana per passare a settentrione di Pompiano, comune servito da una fermata.\nNei pressi di Corzano, la linea effettuava una curva a largo raggio verso sinistra in mezzo alla quale si trovava la fermata a servizio di questo comune. Proseguendo verso settentrione, giungeva presso la stazione di Trenzano-Cossirano, posta in mezzo ai due abitati, e quindi presso la stazione di Castrezzato.\nEntrata nel territorio comunale di Rovato, affiancava a oriente l'abitato della frazione di San Giuseppe e a settentrione quello di Sant'Anna. In mezzo alle due frazioni, presso uno dei pochi caselli ferroviari del tronco Rovato-Soncino, fu posta la fermata di San Giuseppe-Duomo. Dopo aver percorso un tratto rettilineo, la ferrovia percorreva un breve tratto in trincea per sottopassare la Milano-Venezia.\nLa stazione di Rovato Borgo era dotata di due fasci di binari: quello originario, di testa, e quello aperto nel 1932, passante. In mezzo era presente il raccordo, a due binari, con la vicina stazione FS, che nel 2009 \u00e8 stato trasformato nel nuovo piazzale per il servizio passeggeri. Il tronco fra Rovato e Iseo \u00e8 l'unico rimasto funzionante di tutta la linea e quello fra Bornato e la cittadina sebina \u00e8 divenuto parte della Brescia-Iseo-Edolo. Dall'impianto di Rovato Borgo, la linea attraversa l'abitato rovatese, affiancando ad oriente il centro storico alla cui altezza \u00e8 posta la fermata di Rovato Citt\u00e0. Dopo una lunga curva, la linea giunge a Cazzago San Martino, servita dall'omonima fermata, e s'immette nella valle di Calino all'interno della quale si trova la stazione di Bornato-Calino. Originariamente da qui si diramava il raccordo per la stazione di Paderno, congiungendo la Rovato-Iseo con il vecchio tracciato della Brescia-Iseo attivo fino al 1931.\nDa Bornato, la ferrovia prosegue lungo la valle calinese affiancando ad occidente Bettolino di Monterotondo e ad oriente Borgonato, a sua volta servito da una fermata, quindi giunge presso le Torbiere del Sebino dove si trova un'altra fermata, a servizio degli abitati di Provaglio d'Iseo e di Timoline. Dopo quest'impianto, la linea scavalcava la vecchia ferrovia Brescia-Iseo, passante per Monterondo di Passirano, per giungere presso la stazione di Iseo, sede della direzione d'esercizio della SNFT e del deposito del materiale rotabile. Da qui i binari proseguono per Edolo e la Valle Camonica.\nTraffico.\nNel suo periodo d'oro la linea era servita nei giorni feriali da due coppie sulla relazione Iseo-Cremona Porta Milano, da una coppia sulla Iseo-Soncino e da due coppie sulla Soncino-Cremona Porta Milano. Nei giorni festivi erano presenti solo due coppie Iseo-Cremona di cui una \"diretta\", ovvero che fermava solo presso alcuni scali. Nell'orario estivo, due erano le coppie Iseo-Cremona affiancate da due Iseo-Rovato Borgo. In tutte le tipologie di orario, a Bornato-Calino le carrozze delle relazioni Iseo-Rovato/Cremona venivano agganciate alle corse in coincidenza della Brescia-Iseo-Edolo, per cui di fatto la citt\u00e0 cremonese era collegata direttamente alla Valle Camonica.\nNel corso della seconda guerra mondiale, le corse tra Iseo e Cremona Porta Milano furono sospese, mantenendo solo alcune relazioni interne come due coppie Iseo-Rovato, altre due che dalla citt\u00e0 sebina giungevano fino a Soncino e due Soncino-Cremona Porta Milano. Dopo i danneggiamenti alle infrastrutture e agli armamenti provocati dai bombardamenti e dopo la distruzione del ponte sull'Oglio, il servizio fu sospeso, per poi essere ripristinato nel 1945 con tre coppie di corse di tipo misto Soncino-Cremona Porta Milano, due coppie di treni misti sulla Iseo-Orzinuovi e due treni misti, solo feriali, sulla Iseo-Rovato.\nIn virt\u00f9 dell'arrivo delle automotrici, l'orario fu riprogrammato con quattro coppie Iseo-Cremona Porta Milano, una coppia Iseo-Soncino e due coppie Iseo-Rovato. A queste si aggiunsero due relazioni Rovato-Iseo che erano prive di corrispondenti corse al ritorno, perch\u00e9 svolte in coincidenza coi treni FS provenienti da Milano. Tutte le corse furono espletate da automotrici An 64 o da An 60 negli orari di punta, mentre in quelle di morbida si utilizzarono le AnDu 28, adatte anche al trasporto di collettame.\nDopo il 1956 sulla Iseo-Rovato rimasero tre coppie passeggeri e due merci, tutte svolte dalle An 64. Nel 1963 le corse passeggeri si ridussero ad una coppia, espletata in orari scolastici, che fu mantenuta con la riapertura del servizio passeggeri a seguito dell'austerity. Di converso il servizio merci si mantenne regolare fino ai primi anni duemila.\nIl servizio sulla Bornato-Rovato Borgo \u00e8 espletato da Trenord con otto coppie di corse giornaliere a cadenza oraria, alcune delle quali aventi la stazione di Iseo come capolinea. Dal 9 dicembre 2018 il servizio \u00e8 stato sospeso e sostituito con autobus. La linea rimane tuttavia percorsa occasionalmente da treni turistici come l'\"Iseo Express\", svolti da Fondazione FS."}
{"id": "1120979", "revid": "1702319", "url": "https://it.wikipedia.org/wiki?curid=1120979", "title": "Chiesa di San Michele Arcangelo (Chiusi della Verna)", "text": "La chiesa di San Michele Arcangelo \u00e8 un edificio sacro di Chiusi della Verna, che si trova nei pressi del castello del conte Orlando Cattani.\nDescrizione.\nLa chiesa fu fondata nel 1338 dai conti Tarlati, come attesta una lapide in facciata, che riporta una dicitura voluta dalla contessa Giovanna: \"Anno domini MCCCXXLVIII domina comitissa Johanna uxor domini Tarlati de Petramala fecit fieri hoc opus\" (\"quest'opera fu fatta realizzare dalla contessa Giovanna, moglie di don Tarlati\"). L'edificio \u00e8 a capanna, con campanile a vela sullo spiovente sinistro sostituito dopo la fondazione perch\u00e9 pericolante. L'interno, con una sola navata, \u00e8 costituito da una piccola aula tardoromanica, allungata nell'Ottocento. L'aspetto originario \u00e8 stato alterato pi\u00f9 volte nel corso degli anni: alla struttura originale sono stati aggiunti successivamente una Cappella della Madonna del Rosario e un presbiterio.\nVicino alla chiesa sorge una podesteria, a sua volta modificata nel corso degli anni. Sulle pareti un'iscrizione riporta la data 1650."}
{"id": "1120981", "revid": "1702319", "url": "https://it.wikipedia.org/wiki?curid=1120981", "title": "Chiesa di San Martino (Chiusi della Verna)", "text": "La chiesa di San Martino \u00e8 un edificio sacro di Chiusi della Verna che si trova in localit\u00e0 Compito.\nDescrizione.\nLa chiesa, di stile romanico rurale, conserva una tavola d'altare quattrocentesca raffigurante la \"Madonna con il Bambino tra i Santi Francesco e Martino\", di Neri di Bicci. L'arcaismo del pittore fiorentino \u00e8 visibile nella profusione di ori e fregi nelle vesti delle figure, nell'intento di coprire una certa povert\u00e0 d'ispirazione, sebbene siano inserite in un vasto paesaggio d'ispirazione rinascimentale.\nLa tavola \u00e8 avvicinabile per la somiglianza del paesaggio alla pala d'altare datata 1478, dipinta per la chiesa di San Marco a Volterra."}
{"id": "1120983", "revid": "1154737", "url": "https://it.wikipedia.org/wiki?curid=1120983", "title": "Limentrino", "text": "Il torrente Limentrino o Limentrella \u00e8 un affluente di destra del Limentra orientale. Lunghezza 2 km.\nDopo aver toccato la Cascina di Spedaletto, segna per un tratto il confine fra il comune di Cantagallo ed il comune di Pistoia per quasi 1 km. Confluisce nel Limentra 500 metri a nord del 44\u00ba parallelo, subito dopo il Ponte a Rigoli sulla strada provinciale n. 24 \"Pistoia-Riola\" al km. 14, nel punto di confine fra i comuni di Cantagallo, Pistoia e Sambuca Pistoiese."}
{"id": "1120984", "revid": "1702319", "url": "https://it.wikipedia.org/wiki?curid=1120984", "title": "Chiesa di Sant'Agata alla Rocca", "text": "La chiesa di Sant'Agata alla Rocca \u00e8 un edificio sacro di Chiusi della Verna che si trova in localit\u00e0 Rocca.\nSi ritiene che il piccolo borgo di Rocca fosse un caposaldo delle linee difensive bizantine durante l'offensiva longobarda tra VI e VII secolo. La stessa chiesa intitolata a Sant'Agata, dedicazione cara alle guarnigioni ostrogote della cintura difensiva bizantina, risale probabilmente al VII secolo forse da parte dei monaci di San Colombano. Pi\u00f9 volte ricostruita, ha una semplice struttura a capanna. Il campanile a vela conserva una campana del 1240. All'interno \u00e8 conservato un \"Crocifisso\" ligneo di Franco Cardinali."}
{"id": "1120986", "revid": "36426", "url": "https://it.wikipedia.org/wiki?curid=1120986", "title": "Hayez", "text": ""}
{"id": "1120987", "revid": "729019", "url": "https://it.wikipedia.org/wiki?curid=1120987", "title": "Savoia-Marchetti S.M.92", "text": "Il Savoia-Marchetti S.M.92 era caccia bimotore bifusoliera ad ala media realizzato dall'azienda italiana Savoia-Marchetti negli anni quaranta e rimasto allo stadio di prototipo.\nDestinato ad essere proposto per l'utilizzo da parte della Regia Aeronautica durante la seconda guerra mondiale, a causa delle vicende belliche a seguito della firma dell'armistizio di Cassibile, venne valutato dalla Luftwaffe ma non ebbe un seguito produttivo.\nStoria.\nSviluppo.\nSebbene il precedente S.M.91 si fosse dimostrato completamente soddisfacente nelle prove, i tecnici della Savoia-Marchetti erano all'opera per migliorarne le prestazioni. Poich\u00e9 non era possibile un incremento della potenza dei motori (il Daimler-Benz DB 603 da 1\u00a0550 CV non era ancora disponibile per le industrie italiane) la riduzione di peso sembrava l'unica via possibile.\nMantenendo gli stessi motori dell'S.M.91, l'ala di base ed il disegno della coda, i progettisti abbandonarono la gondola centrale e disposero l'equipaggio nella fusoliera di sinistra, dando all'aereo un aspetto \"asimmetrico\".\nL'armamento era costituito da due cannoncini MG 151/20 da 20 mm installati sul bordo principale della sezione centrale, un terzo sulla semiala sinistra e quattro mitragliatrici Breda-SAFAT da 12,7\u00a0mm.\nIl ruotino di coda si ritirava in una baccello posto sulla linea centrale dello stabilizzatore orizzontale. Una mitragliatrice Breda-SAFAT da 12,7 millimetri, manovrata a distanza, era montata nella parte posteriore di questo baccello.\nImpiego operativo.\nIl prototipo del velivolo venne testato due mesi dopo l'armistizio di Cassibile, durante il periodo di occupazione tedesca. Portato in volo per la prima volta il 12 novembre 1943 ai comandi del comandante Aldo Moggi e con la presenza a bordo del motorista Carlo Balzarini dal campo di aviazione di Vergiate, recava le insegne della Luftwaffe.\nI collaudi proseguirono fino all'anno successivo quando, a causa di un'errata interpretazione del pilota, venne attaccato dal Macchi M.C.205 ANR del tenente Mazzei della Squadriglia complementare d'allarme \"Montefusco\". Mazzei era decollato con il maresciallo Ennio \"Banana\" Tarantola dall'aeroporto di Venaria Reale ed avendo notato la configurazione bifusoliera lo aveva scambiato per un Lockheed P-38 Lightning alleato.\nI danni conseguiti ai motori costrinsero il pilota ad un atterraggio di fortuna sul campo di Lonate Pozzolo il quale, bench\u00e9 autore di un fuori pista, riusc\u00ec a non procurare al velivolo danni tali da impedirne il ripristino. Dopo le necessarie riparazioni riprese le prove di volo nel giugno 1944 accumulando in totale 21 ore.\nL'unico esemplare realizzato rimase distrutto, assieme all'S.M.91, durante l'azione di bombardamento USAAF del 27 dicembre 1944 che interessarono l'abitato di Vergiate e gli stabilimenti Savoia-Marchetti."}
{"id": "1120988", "revid": "108559", "url": "https://it.wikipedia.org/wiki?curid=1120988", "title": "SM.91", "text": ""}
{"id": "1120993", "revid": "36426", "url": "https://it.wikipedia.org/wiki?curid=1120993", "title": "Cattedrale di Prato", "text": ""}
{"id": "1120994", "revid": "287204", "url": "https://it.wikipedia.org/wiki?curid=1120994", "title": "Pieve di Santa Maria Assunta (Montemignaio)", "text": "La pieve di Santa Maria Assunta \u00e8 un edificio sacro di Montemignaio che si trova in localit\u00e0 Pieve.\nStoria.\nSebbene una tradizione la voglia tra le sette pievi fondate da Matilde di Canossa, le origini dell'edificio sacro non sono recuperabili per via documentaria. \u00c8 comunque probabile che sia stato l'intervento dei Conti Guidi, i grandi signori e 'costruttori' di questi territori appenninici, a rendere possibile la costruzione della chiesa, verosimilmente tra XI e XII secolo. La pieve \u00e8 ricordata per la prima volta in una bolla papale del 1103 sotto la giurisdizione del vescovo di Fiesole; pass\u00f2 poi nel secolo successivo sotto il patronato dell'abbazia di Vallombrosa. Dal 1543 la chiesa fu retta, per volere medico da un pievano e nel '600 ospit\u00f2 un lazzaretto. In questo periodo si situa l'intonacatura degli ambienti interni che caus\u00f2 la perdita degli affreschi esistenti, di cui rimangono solo alcuni frammenti. Nello stesso secolo fu costruito un porticato in facciata, non pi\u00f9 esistente a causa del rifacimento della facciata nel 1904. I vari interventi architettonici e decorativi di quest'epoca, del XVIII e XIX secolo, sono stati eliminati dai 'restauri' operati negli anni '60 del XX secolo dal pievano don Primo Primavori, lavori ricordati da un'iscrizione all'interno, in seguito ai quali \u00e8 rimasto poco della struttura originaria.\nDescrizione.\nL'edificio, a tre navate, ha subito nel XX secolo la ricostruzione della facciata e dell'abside. L'interno \u00e8 caratterizzato da un classico impianto romanico a tre navate divise da sei pilastri e, verso l'altare, da quattro colonne, con un aspetto simile alle altre pievi del Casentino e del Pratomagno valdarnese. L'ultimo valico si presenta di ampiezza ridotta, sul quale si imposta la volta a botte che conclude le navate laterali. L'abside, rifatta in proporzioni sicuramente alterate, \u00e8 preceduta da un arco trionfale originario che posa su semicolonne terminanti in mensole a tazza, motivo originale forse di derivazione cistercense. La differenza dei sostegni ha fatto ipotizzare agli studiosi che la costruzione sia iniziata dalla zona pi\u00f9 vicina al presbiterio, forse tra XI e XII secolo, per proseguire poi nel XIII secolo verso l'ingresso. Infatti lo stile di alcuni dei capitelli scolpiti con grande livello qualitativo a fogliami o con figurazioni umane mostra chiari influssi gi\u00e0 goticheggianti.\nNella chiesa si conservano ancora sui pilastri dei frammenti di affreschi che in origine ricoprivano certamente superfici ben pi\u00f9 ampie, anche sulle pareti dell'edificio. realizzati di solito per devozione o per grazia ricevuta, e risalenti al XIV e al XV secolo. Quello con la \"Madonna col Bambino in trono\" sotto un baldacchino, opera di un modesto pittore locale che imita modelli rinascimentali, forse della met\u00e0 del XV secolo o poco dopo, reca anche un'iscrizione con il nome del donatore.\nAll'ingresso \u00e8 il fonte battesimale secentesco a forma di tazza semicircicolare collocato entro un'edicola forse coeva alla costruzione o comunque di forme che richiamano lo stile romanico. Subito dopo una delle opere pi\u00f9 importanti presenti in chiesa, la terracotta invetriata con la \"Madonna col Bambino tra sant'Antonio abate e san Sebastiano\", trasferita in chiesa agli inizi del '900 dal tabernacolo del \"Docciolino\", opera assegnata a Benedetto Buglioni, per \"lo stile pi\u00f9 narrativo e per una tecnica caratterizzata dall'uso di uno smalto pi\u00f9 liquido, quasi trasparente, ricco di sfumature cromatiche\" e databile al primo decennio del '500, periodo nel quale \"la modellazione vibrante della superficie si accompagna a pose eleganti e articolate delle figure\". La particolare eleganza, la posa pi\u00f9 sciolta e libera, del San Sebastiano ha fatto pensare la critica alle squisite statuette del cosiddetto Maestro di San Giovannino, identificato spesso con il giovane Jacopo Sansovino, ed alla sua collaborazione per l'esecuzione di questa figura. \nPi\u00f9 avanti \u00e8 un'altra importante opera presente in chiesa, la tempera su tavola con la \"Madonna col Bambino\", detta \"Madonna delle Calle\" per la sua provenienza dal vicino Oratorio della Madonna delle Calle, attribuita a Giovanni di Francesco Toscani, gi\u00e0 Maestro della Crocifissione Griggs, maestro di formazione tardo trecentesca che si distingue poi per il delicato cromatismo unito a un certo plasticismo ispirato alla scultura del primo Quattrocento. L'opera, databile intorno al 1420 per lo stile ancora fortemente tardogotico, si caratterizza per la ripresa di modelli trecenteschi ma con un colorismo chiaro e delicato ed un morbido chiaroscuro, di derivazione specie masolinesca.\nNella navata sinistra si trova un'interessante \"Annunciazione\" rimasta anonima ma databile verso la fine del '600, e sull'ultimo altare la \"Madonna col Bambino in trono e i Santi Gregorio, Agostino, Bonaventura e Tommaso d'Aquino\", restaurata nel 1996-98 ed oggi riferita ad Antonio del Ceraiolo intorno al 1510 - 1515. Tipici del Ceraiolo sono la semplicit\u00e0 compositiva ed il purismo formale, di ispirazione savonaroliana, ed i rimandi al maestro Lorenzo di Credi.\nBibliografia.\nPaolieri, Annarita, \"La pieve di Montemignaio\", in \"Corrispondenza, pagine di fede, di cultura e di testimonianza\", Fiesole, 6 Luglio 2020, pagg. 6 - 9."}
{"id": "1120996", "revid": "773636", "url": "https://it.wikipedia.org/wiki?curid=1120996", "title": "Oratorio della Madonna delle Calle", "text": "L'oratorio della Madonna delle Calle \u00e8 un edificio sacro di Montemignaio che si trova in localit\u00e0 Le Calle.\nStoria e descrizione.\nDi origine incerta, all'inizio era probabilmente un tabernacolo, esistente gi\u00e0 alla met\u00e0 del XV secolo, costruito sulla mulattiera (anticamente \"calla\" o \"calle\") che attraverso i boschi portava al valico della Consuma, con il contributo dei pellegrini che giungevano numerosi a venerare l'immagine mariana considerata miracolosa. Nel 1641 il vescovo di Fiesole nomin\u00f2 il primo rettore, la cui abitazione venne successivamente trasformata in romitorio. \nL'oratorio, di semplice aspetto quattrocentesco, \u00e8 preceduto da un ampio loggiato a tre arcate e caratterizzato da finestre e inginocchiatoi esterni e da un portale pi\u00f9 tardo, forse secentesco. \nL'interno, anch'esso semplice, dal rustico pavimento in pietra, si conclude con l'altare secentesco dove \u00e8 una copia della tavola con l'immagine \"Madonna delle Calle\" di Giovanni Toscani, per ragioni conservative trasferita nel 1960 presso la pieve di Montemignaio. \nBibliografia.\nGuidi, Pier Paolo, \"Il Romitorio delle Calle. Storia di un oratorio casentinese\", Firenze, 1984."}
{"id": "1120998", "revid": "1564499", "url": "https://it.wikipedia.org/wiki?curid=1120998", "title": "Giuseppe Montieri", "text": "Biografia.\nOrdinato sacerdote nel 1821, dopo vari incarichi nelle diocesi di Lacedonia, Ascoli Satriano e Bovino, fu nominato vescovo di Sora, Aquino e Pontecorvo da Gregorio XVI e consacrato a Roma dal cardinale Giacomo Filippo Fransoni il 23 settembre 1838.\nAveva preso l'abito religioso entrando nella congregazione dei Redentoristi, ma per motivi di salute si era collocato nel clero secolare.\nAttivit\u00e0 episcopale.\nLa disciplina del clero e la catechesi.\nIl suo episcopato fu caratterizzato da una costante attenzione a ripristinare la disciplina ecclesiastica nel clero: riorganizz\u00f2 i seminari di Roccasecca e di Sora, proib\u00ec l'uso largamente invalso di abiti civili, la partecipazione alla caccia e ai giochi d'azzardo come la passatella; nelle lettere pastorali ci sono severi richiami a effettuare celebrazioni liturgiche decorose, ed \u00e8 ribadita la proibizione della musica profana in chiesa.\nUgualmente grande fu la sua attenzione catechistica nei confronti delle popolazioni, afflitte da abitudini come l'ubriachezza, la bestemmia e il gioco d'azzardo. Il suo rigorismo morale lo port\u00f2 a esortare i parroci a tentare di impedire le \"conventicole\" notturne in campagna in occasione dello spoglio del granturco o della mietitura; severamente condannate anche l'abitudine delle donne di tirarsi su le vesti durante i lavori agricoli e le conversazioni amorose tra fidanzati.\nLe idee politiche.\nFu avverso alle idee carbonare e liberali, in cui vedeva l'espressione dello spirito di ribellione primordiale di origine luciferina e rimase fino all'ultimo fedele alla monarchia borbonica. Nel 1844 sospese a divinis il sacerdote Benedetto Scafi di Santopadre, di tendenze liberali. Il 29 gennaio 1848, quando fu concessa la costituzione da parte del re Ferdinando II, pur contrario, accondiscese a cantare il \"Te Deum\" in cattedrale, come gli aveva chiesto il sindaco di Sora, per ragioni di ordine pubblico. Tuttavia dei tumulti contro di lui scoppiarono ugualmente, e dovette rifugiarsi a Napoli. L'atteggiamento intransigente gli provoc\u00f2 l'ostilit\u00e0 dei \"galantuomini\" liberali e del clero pi\u00f9 moderato. A Pontecorvo fu fatto anche oggetto di un attentato.\nLe opere religiose e di carit\u00e0.\nGiuseppe Montieri profuse un impegno costante nella creazione di istituzioni religiose e opere di carit\u00e0. Nel 1841, con l'aiuto del gentiluomo sorano Eustachio Tuzi, port\u00f2 a termine il Ritiro dei Passionisti. Nel 1852 fond\u00f2 la Casa delle Figlie del Sacro Cuore ad Arpino. Durante l'epidemia di colera del 1854 si prodig\u00f2 personalmente nell'assistenza ai malati, incurante del contagio. Nel 1856 fu ripristinata la casa dei padri gesuiti a Sora, che era stata chiusa nel 1805 durante l'occupazione francese. Nel 1858 fu ultimato l'Orfanotrofio delle Stimmatine. Altre fondazioni religiose furono intraprese ad Alvito, Fontechiari, Settefrati, Roccasecca, Arce e Terelle.\nGli ultimi eventi.\nIl 18 settembre 1860 il vessillo di Vittorio Emanuele II fu inalberato nella piazza Santa Restituta. Montieri fu colpito da mandato di cattura e fu accusato di collusione con i briganti che resistevano armati all'occupazione piemontese, come il sorano Chiavone. Per questa ragione dovette rifugiarsi dapprima nel convento dei Francescani di Ferentino e poi a Roma presso i Padri Liguorini. Le sue condizioni di salute andarono peggiorando e, dopo una crisi con sbocco di sangue che lo aveva colto sulle scale del Vaticano, fu portato nel monastero di Sant'Alessio dei Padri Somaschi, dove mor\u00ec.\nLa sua tomba \u00e8 nella chiesa di Sant'Alfonso all'Esquilino, con una lapide dettata dal padre Angelini, gesuita.\nGenealogia episcopale.\nLa genealogia episcopale \u00e8:"}
{"id": "1121000", "revid": "1543377", "url": "https://it.wikipedia.org/wiki?curid=1121000", "title": "Agnes Strickland", "text": "Biografia.\nTerza figlia di Thomas Strickland di Reydon Hall (Suffolk), Agnes fu istruita da suo padre, e cominci\u00f2 la sua carriera letteraria con il poema \"Worcester Field\", seguito da \"The Seven Ages of Woman\" e \"Demetrius\" (1833). Dopo aver abbandonato la poesia scrisse alcune opere storiche per ragazzi, tra cui \"Historical Tales of Illustrious British Children\" (1833), \"The Pilgrims of Walsingham\" (1835), \"Tales and Stories from History\" (2 voll., 1836). Ma le sue opere pi\u00f9 importanti sono biografie di personaggi della storia britannica: \"Lives of the Queens of England from the Norman Conquest\" (12 voll., 1840-1849), \"Lives of the Queens of Scotland, and English Princesses, etc.\" (8 volumi, 1850-1859), \"Lives of the Bachelor Kings of England\" (1861), \"Lives of the Seven Bishops\" (1866), e, infine, \"Lives of the Last Four Stuart Princesses\" (1872). Agnes cur\u00f2 anche un'edizione delle lettere di Maria Stuarda, \"Letters of Mary Queen of Scots\" (3 voll., 1843). Ad alcune di queste opere collabor\u00f2 anche la sorella Elizabeth.\nLe ricerche della Strickland furono laboriose e diligenti, e ci\u00f2 fa s\u00ec che le sue opere siano ancora fonti utili; tuttavia ella non seppe raggiungere il livello di obiettivit\u00e0 a cui uno storico moderno dovrebbe aspirare. Il suo stile \u00e8 a volte considerato mediocre, ma il modo di scrivere di un autore dovrebbe essere confrontato direttamente soltanto con quello dei suoi contemporanei. La maggior parte del lavoro di ricerca e redazione fu effettivamente svolto da Elizabeth, ma costei rifuggiva da ogni pubblicit\u00e0, e quindi soltanto Agnes fu presentata come autrice."}
{"id": "1121006", "revid": "767487", "url": "https://it.wikipedia.org/wiki?curid=1121006", "title": "Segno di Babinski", "text": "In medicina, e in modo particolare in neurologia, il segno di Babinski \u00e8 la risposta anomala al riflesso cutaneo plantare che indica la presenza di una lesione a carico del tratto corticospinale.\nStoria.\n\u00c8 stato individuato dal neurologo francese Joseph Babinski (1857-1932). \nLa prima descrizione completa di questo fenomeno fu pubblicata dall'autore nel 1898. Questo sarebbe il primo studio in cui viene posta in relazione l'estensione dorsale dell'alluce con una lesione del tratto piramidale.\nMetodo.\nIl riflesso cutaneo plantare si evoca strisciando una punta smussata lungo il margine laterale della pianta del piede, partendo da sopra il tallone, e portandola verso la parte supero-interna fino al primo metatarso. Nell'adulto, in condizioni di normalit\u00e0, si induce la flessione plantare delle dita del piede. In presenza di lesioni a carico del sistema corticospinale, lo stesso stimolo evoca la flessione dorsale (o estensione plantare) dell'alluce e l'apertura \"a ventaglio\" delle altre dita (fenomeno di Dupr\u00e8), determinando quindi l'inversione del riflesso cutaneo plantare. Tale fenomeno si chiama appunto \"segno di Babinski\".\nAltre manovre semeiologiche sono in grado di provocare l'estensione plantare (o dorsiflessione) dell'alluce, ed hanno lo stesso significato del segno di Babinski, ossia di dimostrare, attraverso l'inversione del riflesso plantare, un'alterazione della via piramidale. Queste sono il segno di Oppenheim (che si evoca strisciando il proprio pollice unito all'indice lungo la cresta tibiale del paziente, partendo dal ginocchio verso il piede), il segno di Chaddock (che si genera strisciando una punta smussa lungo il margine del malleolo esterno verso la parte anteriore del piede), la compressione con entrambe le mani del polpaccio (segno di Gordon), la compressione del tendine d'Achille, il tirare verso l'esterno e verso il basso il quarto dito.\nNei casi dubbi, \u00e8 possibile combinare in maniera sinergica la manovra di Babinski con quella di Oppenheim, e le altre manovre, inducendo un rinforzo della risposta (ricordiamo: in condizioni normali, di flessione plantare/estensione dorsale; mentre in presenza di alterazioni patologiche del tratto piramidale, di dorsiflessione/estensione plantare).\nSignificato patologico.\nTale risposta anomala sarebbe dovuta al mancato controllo, da parte dei centri nervosi superiori lesionati, del riflesso spinale di allontanamento dagli stimoli nocivi. In accordo con tale ipotesi, \u00e8 da notare che nei neonati, nei quali lo sviluppo del sistema nervoso centrale non \u00e8 ancora completo, il riflesso cutaneo plantare \u00e8 normalmente in dorsiflessione/estensione plantare (come del resto pu\u00f2 avvenire in alcune fasi del sonno in cui si allenta il controllo corticale sui riflessi). La normale risposta in flessione plantare/estensione dorsale \u00e8 generalmente evocabile in soggetti di et\u00e0 superiore ad un anno. "}
{"id": "1121008", "revid": "92723", "url": "https://it.wikipedia.org/wiki?curid=1121008", "title": "Linea Rupnik", "text": "La Linea Rupnik (in sloveno e croato Rupnikova linija, in serbo \u0420\u0443\u043f\u043d\u0438\u043a\u043e\u0432\u0430 \u043b\u0438\u043d\u0438\u0458\u0430 \"Rupnikova linija\") era una massiccia linea fortificata del Regno di Iugoslavia, voluta dal generale sloveno Leon Rupnik. Si contrapponeva al Vallo Alpino italiano.\nStoria.\nNella seconda met\u00e0 degli anni '30, la volont\u00e0 dell'Italia fascista di espandere i propri confini preoccupava le autorit\u00e0 del limitrofo Regno di Jugoslavia. \nGi\u00e0 nel 1935 Rupnik decise di costruire una linea fortificata lungo i confini italiani. I lavori iniziarono nel 1937 con l'impiego di 15.000 lavoratori, fino ad impiegarne 40.000 nel 1941. In seguito all'Anschluss del 1938, la Iugoslavia si ritrov\u00f2 a confinare anche con la Germania nazista, ed estese quindi le fortificazioni ai confini settentrionali.\nSolo quando la linea si stava delineando, prese il nome \"Linea Rupnik\".\nLe fortificazioni vennero costruite sulla base delle fortificazioni francesi (Linea Maginot) e di quelle ceche (nel territorio dei Sudeti).\nPer difendere i confini vennero addestrate 72 compagnie, chiamate \"granicari\" (in serbo) o \"granicarji\" (in sloveno), organizzate in battaglioni. Furono mobilitati 50.000 uomini con 40 batterie, delle quali almeno un terzo al confine con l'Italia. I granicari erano divisi in sei settori con sei diversi quartieri generali.\nQuando la Jugoslavia fu attaccata, durante la Seconda guerra mondiale, molte delle opere di fortificazione non erano ancora ultimate; l'invasione degli eserciti dell'Asse non fu particolarmente rallentata da questa linea difensiva, resa obsoleta dall'imporsi della guerra meccanizzata.\nSettori.\nLa Linea Rupnik era divisa in sei settori:"}
{"id": "1121009", "revid": "834", "url": "https://it.wikipedia.org/wiki?curid=1121009", "title": "Recettore GABA", "text": ""}
{"id": "1121010", "revid": "1282260", "url": "https://it.wikipedia.org/wiki?curid=1121010", "title": "Palazzo Vescovile (Prato)", "text": "Il palazzo Vescovile di Prato si trova in piazza del Duomo. Antica residenza dei proposti della pieve \u00e8 ancora oggi residenza del Vescovo di Prato. \nStoria.\nLe origini.\nLa storia del sottosuolo del Palazzo Vescovile di Prato inizia con la formazione di uno strato agricolo nel quale sono stati trovati reperti che coprono un arco di tempo compreso fra la fine del IV - inizio del III secolo a.C. e il VI secolo d.C. Tra questi si pu\u00f2 individuare un piccolo grupo appartenente al periodo etrusco ellenistico (IV-III secolo a.C.), poi un gruppo riferibile al periodo romano imperiale (I-V secolo d.C.) e, infine, uno di epoca tardoantica (VI secolo d.C.). I materiali riferibili al VI secolo provengono, con grande probabilit\u00e0, proprio da quel primo nucleo abitativo della \"plebs\" cristiana, raccolto intorno al luogo di culto dove era venerato Santo Stefano. I secoli successivi all'invasione dei Longobardi (dalla fine del VI alla seconda met\u00e0 del IX secolo) non hanno lasciato tracce di vita nell'area degli scavi. E solo dopo questo salto cronologico, quando intorno alla pieve di Santo Stefano pulsava ormai vigorosamente la vita nell'agglomerato insediativo del \"locus Cornius\", nella zona dell'attuale sottosuolo del Palazzo Vescovile, intorno all'anno 885, veniva seppellita un'anziana donna. \u00c8 una sepoltura strana, che si trova solitaria, abbastanza lontana dalla chiesa e fuori da un contesto cimiteriale. Poco dopo l'episodio della sepoltura, nel periodo a cavallo tra il primo ed il secondo millennio d.C., la zona in questione comincia ad essere intensamente frequentata. Non si tratta di un'area con funzione abitativa ma, come testimoniano i resti dei tre forni e di una piccola capanna, faceva forse parte di qualche cantiere lavorativo relativo alla vicina pieve e alla sede dei canonici. Nello stesso periodo, nella zona che si trova davanti all'odierno Museo dell'Opera del Duomo e anche nell'area adiacente all'ingresso del Palazzo Vescovile, passava probabilmente un tracciato viario, come testimoniano rinvenimenti di resti di acciottolato. Nei secoli centrali del Medioevo l'arca indagava diventa una \"zona di confine\" rispetto al vivace Borgo al Cornio (ospitando probabilmente primitive strutture difensive costituite da un terrapieno e un fossato') e successivamente al \"castrum\", le cui solide mura vengono costruite in questo tratto verso la met\u00e0 del XII secolo. Le mura dovevano riprendere il percorso delle vecchie fortificazioni, identificabili con gli accumuli artificiali di argilla e ghiaia rinvenuti durante lo scavo. I secoli finali del Medioevo vedono in questo spazio il susseguirsi di vari lavori e trasformazioni edili, a cominciare dalla costruzione del muro del chiostro dei canonici, sul finire del secolo XII. Alla fine del XIV secolo lo spazio presso le vecchie mura torna di nuovo a svolgere un molo di utilit\u00e0 economica, accogliendo alcune vasche in cocciopesto. Infine, nel secolo XVI, l'area viene trasformata nel monumentale atrio dell'attuale palazzo.\nIl palazzo.\nIl nucleo pi\u00f9 antico dell'attuale palazzo \u00e8 quello che prospetta sul chiostro romanico, ora inserito nel percorso del Museo dell\u2019Opera del Duomo. La domus nova dei canonici era stata costruita nel primo ventennio del Duecento, appoggiandola alle mura cittadine. Numerosi interventi di ristrutturazione e ampliamento si sono succeduti nei secoli\nLa facciata \u00e8 caratterizzata da un portale bugnato, sovrastato dallo stemma in pietra del cardinale Carlo de\u2019 Medici, ultimo proposto pratese, dal 1619 al 1653, prima della creazione della Diocesi.\nEdificato in pi\u00f9 tempi e ristrutturato nell'Ottocento, il nucleo pi\u00f9 antico \u00e8 quello che prospetta sul chiostro romanico, conserva all'interno un vasto salone cinquecentesco ornato da grandi tele con \"Storie di san Pio V\", del 1712 (di Ranieri del Pace, Ottaviano Dandini, Niccol\u00f2 Lapi), e una cappellina ornata da affreschi tardo cinquecenteschi dedicati, come la piacevole pala di Domenico Frilli Croci (1608), a miracoli legati alla Sacra Cintola.\nDal 1967 il palazzo ospita al piano terra il museo dell\u2019Opera del Duomo; al primo piano l\u2019appartamento vescovile, il salone vescovile e la \u00absala rossa\u00bb, adibita alle riunioni dei consigli.\nAl secondo piano si trova la Curia diocesana.\nVescovi di Prato residenti.\nPer tre secoli, dal 1653, la Diocesi pratese \u00e8 rimasta unita a quella di Pistoia proprio nella figura del Vescovo. Il 25 Gennaio 1954 il Papa Pio XII separ\u00f2 la Diocesi di Prato da quella di Pistoia. Cos\u00ec inizi\u00f2 la nuova serie dei Vescovi di Prato stabilmente residenti nel Palazzo Vescovile.\nPietro Fiordelli, dal 1954 al 1991\nGastone Simone, dal 1992 al 2012\nFranco Agostinelli, dal 2012 al 2019\nGiovanni Nerbini, dal 2019"}
{"id": "1121027", "revid": "253269", "url": "https://it.wikipedia.org/wiki?curid=1121027", "title": "George Eastman (attore)", "text": "Biografia.\nOriginario di Genova, si trasfer\u00ec in seguito a Roma, inizialmente dedicandosi alla pittura, frequentando ambienti in cui entr\u00f2 anche in contatto con giovani attori intenzionati a costruirsi un nome nel mondo del cinema. Si iscrisse al centro sperimentale di cinematografia, avendo come insegnante di recitazione Nanni Loy, ma lo abbandon\u00f2 dopo solo un anno di frequenza incominciando subito ad apparire in alcuni film Western all'italiana degli anni sessanta. Nel 1973 ha partecipato al film \"Baba Yaga\".\nGrazie al suo fisico imponente (\u00e8 alto due metri), nel corso della sua carriera ha interpretato per la maggior parte ruoli da cattivo come in \"Cani arrabbiati\" o in \"Blastfighter\" o da vero e proprio mostro come in \"Antropophagus\" o \"Rosso sangue\". \u00c8 stato anche uno dei collaboratori storici del regista Joe D'Amato, per il quale ha scritto ed interpretato film divenuti cult, come \"Antropophagus\" e \"Sesso nero\", il primo film hard italiano. Nella sua carriera non ha comunque mai girato scene hardcore ma ha lavorato con registi come Mario Bava, Federico Fellini, Pupi Avati, Lamberto Bava, Lina Wertm\u00fcller ed Enzo G. Castellari, ed \u00e8 uno dei cinque protagonisti delle celebri partite a poker raccontate nei film \"Regalo di Natale\" e \"La rivincita di Natale\", entrambi diretti da Pupi Avati.\nDopo aver co-diretto con Joe D'Amato il post apocalittico \"Anno 2020 - I gladiatori del futuro\", ha esordito nella regia con il film fanta-horror \"DNA formula letale\"., che gli \u00e8 valso il Primo Premio al Festival di Avoriaz. Dagli anni novanta ha lavorato soprattutto per la televisione, come sceneggiatore di \"La squadra\", \"Il maresciallo Rocca\" e \"Il cuore nel pozzo\"."}
{"id": "1121028", "revid": "298229", "url": "https://it.wikipedia.org/wiki?curid=1121028", "title": "Tiger Mask (wrestling)", "text": "Tiger Mask \u00e8 una gimmick di grande successo interpretata da sei differenti wrestler in periodi diversi. \u00c8 ispirata al celebre personaggio della serie manga e anime \"L'Uomo Tigre\". La gimmick ha raggiunto in breve tempo la notoriet\u00e0 non solo in Giappone, ma anche nel resto del mondo.\nLa storia.\nNel 1981 la New Japan Pro-Wrestling ottenne dalla Toei Animation i diritti per portare sul ring un personaggio ispirato all'Uomo Tigre dei fumetti.\nIl wrestler prescelto per diventare \"Tiger Mask\" fu Satoru Sayama. Sayama interpret\u00f2 la gimmick fino al 1983 quando abbandon\u00f2 la NJPW per astio nei confronti delle politiche di backstage fortemente presenti nel mondo del wrestling. Come Tiger Mask, Sayama ebbe diversi feud, ma i pi\u00f9 importanti furono quelli con Dynamite Kid ed il primo Black Tiger.\nNel 1984 la All Japan Pro Wrestling acquist\u00f2 i diritti e come interprete della gimmick scelse Mitsuharu Misawa.\nEgli noto come \"Tiger Mask II\", ebbe un feud con Dynamite Kid ed altri ottimi pesi leggeri del tempo, ma decise in seguito di passare tra i pesi massimi. La scelta non si rivel\u00f2 felice e Misawa non raggiunse grandi risultati. Misawa fu l'unico interprete di Tiger Mask a passare alla categoria heavyweight continuando ad interpretare il personaggio. \nNel 1990 smise di interpretare Tiger Mask per lottare con il suo vero nome: fece scalpore la sua decisione di smascherarsi durante il combattimento.\n\"Tiger Mask III\" fu interpretato dal wrestler della NJPW Koji Kanemoto nei primi anni novanta; il wrestler non ebbe successo, poich\u00e9 in quel periodo si trov\u00f2 di fronte Jushin Liger, uno dei pi\u00f9 grandi interpreti di sempre del puroresu. Kanemoto non vinse mai alcun titolo come Tiger Mask e smise di interpretare il personaggio quando perse un match \"maschera contro maschera\" contro Liger nel 1994.\nDal 1995 il nome \"Tiger Mask\" \u00e8 riferito a \"Tiger Mask IV\", Yoshihiro Yamazaki, allenato direttamente da Sayama.\nTiger Mask IV, che dapprima lottava nella Michinoku Pro Wrestling, inizi\u00f2 a lottare per la New Japan Pro Wrestling nel 2001 e sin da allora \u00e8 il candidato numero uno (assieme a Minoru Tanaka) come sostituto dell'ormai anziano Jushin Liger quale top star della divisione \"junior heavyweight\" della federazione.\nNel 2010 ha debuttato Tiger Mask V, allenato anch'egli da Sayama.\nNel 2016 ha debuttato Tiger Mask W, per pubblicizzare la recente uscita dell'omonimo anime. Questa volta la gimmick della tigre pi\u00f9 famosa del puroresu \u00e8 impersonificata da K\u014dta Ibushi.\nRiepilogando:\nTiger Mask 0.\nSpesso si parla del mid carder della AJPW Samson Kutsuwada (morto nel 2004) come primo vero Tiger Mask, poich\u00e9 fece ricorso alla gimmick in Corea del Sud intorno alla met\u00e0 degli anni settanta; tuttavia, poich\u00e9 il suo personaggio era heel e non lott\u00f2 mai in Giappone, Sayama continua ad essere indicato come l'\"Originale\".\nPersonaggi collegati.\nIl gemello cattivo di Tiger Mask, Black Tiger (il quale indossava un costume nero con strisce gialle, l'opposto di Tiger Mask) fu creato dalla NJPW per dare un avversario a Tiger Mask; gli incontri di Black Tiger tuttavia non furono unicamente quelli disputati contro Tiger Mask. \u00c8 stato interpretato da diversi wrestler, tutti stranieri; tra questi, i pi\u00f9 noti furono Mark Rocco (britannico) ed Eddie Guerrero (messicano-statunitense). Come Black Tiger, Rocco ebbe un feud con The Cobra, mentre Guerrero ebbe due rivalit\u00e0 con Jushin Liger e Wild Pegasus.\nQuando Tiger Mask IV lottava nel circuito delle federazioni indipendenti giapponese, si trov\u00f2 spesso a lottare contro The Masked Tiger, un personaggio interpretato dal wrestler della Battlarts Takeshi \u014cno.\nQualche tempo fa Ultimo Dragon interpret\u00f2 la gimmick di Second Tiger, modellata su quella di Satoru Sayama, suo idolo di infanzia.\nSayama stesso ha fatto ricorso ad altri nomi, come Super Tiger, ed utilizza nomi come Tiger King ed Original Tiger Mask nelle apparizioni speciali sin dal 1996, per enfatizzare il fatto che \u00e8 stato il primo ad interpretare il personaggio.\nSayama diede anche l'autorizzazione per la creazione di una versione femminile del wrestler, chiamata Tiger Dream, interpretata da Candy Okutsu verso la met\u00e0 degli anni novanta. Furono Tiger Mask IV e lo stesso Sayama ad allenarla. Okutsu per\u00f2 era soggetta spesso ad infortuni e in molte occasioni dovette passare lunghi periodi lontana dal ring. Il personaggio fu presto dimenticato dai fan e quindi abbandonato.\nNella kickboxing, in Giappone, nel roster minore okinawese Tenkaichi Fight, ad usare la gimmick di Tiger Mask \u00e8 Ashiyama Osamu che combatte col nome di Mino Tiger, ed interpreta la sua maschera in ogni ambito della sua vita sportiva."}
{"id": "1121029", "revid": "175595", "url": "https://it.wikipedia.org/wiki?curid=1121029", "title": "Uomo Tigre", "text": ""}
{"id": "1121031", "revid": "118031", "url": "https://it.wikipedia.org/wiki?curid=1121031", "title": "Luigi Montefiori", "text": ""}
{"id": "1121033", "revid": "247222", "url": "https://it.wikipedia.org/wiki?curid=1121033", "title": "Massimo Bubola (album)", "text": "Massimo Bubola, pubblicato nel giugno del 1982, \u00e8 il quarto album del cantautore Massimo Bubola.\nNel 2001 \u00e8 stato ristampato con l'aggiunta di tre bonus tracks ed il titolo cambiato in Giorni dispari.\nTracce.\nTesti e musiche di Massimo Bubola, eccetto dove indicato."}
{"id": "1121034", "revid": "2021564", "url": "https://it.wikipedia.org/wiki?curid=1121034", "title": "Palio della Marciliana", "text": "Il Palio della Marciliana \u00e8 una rivisitazione storica ed una delle principali feste popolari cittadine che si tengono annualmente a Chioggia, in provincia di Venezia. Include il Torneo della balestra e richiama ogni anno nella citt\u00e0 della laguna veneta migliaia di visitatori.\n\u00c8 organizzato nel terzo fine settimana di giugno e fa rivivere con una serie articolata di manifestazioni quella che era la citt\u00e0 del Medioevo negli anni che vanno dal 1378 al 1381 e che videro quella che \u00e8 passata alla storia come la guerra di Chioggia, combattuta per ottenere l'egemonia negli scali commerciali d'Oriente (vedi colonie genovesi), tra la Serenissima Repubblica di Venezia e la Repubblica di Genova.\nNote storiche.\nLa \"guerra\" di Chioggia port\u00f2 alla totale distruzione di quella che era al tempo Clugia minor, oggi Sottomarina, ricostruita solo oltre tre secoli dopo dalla Repubblica veneziana che pose a difesa di questo tratto di laguna fortificazioni e decine di chilometri di \"murazzi\".\nUna prima svolta all'evento bellico si ebbe nell'agosto 1379 quando, infranta la rete posta a difesa dalla flotta veneziana a Pola, i soldati della Repubblica di Genova incrociarono lungo la costa veneziana trovando un varco che, dopo un attacco combinato via terra e via mare, grazie anche all'ausilio di un esercito alleato proveniente da Padova, li port\u00f2 ad asserragliarsi in Chioggia.\nTeatro finale della sanguinosa guerra fu quindi essenzialmente il centro principale, all'epoca Clugia maior, ovvero l'antica Clodia) che venne liberato definitivamente dalle armate veneziane, dopo dieci mesi di assedio, il 24 giugno 1381.\nDalla data di quest'ultimo evento deriva la scelta delle giornate in cui si tiene il palio.\nLe feste del palio.\nLungo corso del Popolo, la via principale della citt\u00e0, al suono dei \"Musici di Clugia\" vengono contestualmente allestiti banchetti, montate taverne con accanto la Torre di Montalbano e insediati gli accampamenti degli armigeri, mentre tutto intorno si svolgono danze, canti, simulazioni di combattimenti ma anche delle attivit\u00e0 lavorative dell'epoca, principalmente nelle saline (con i \"Milites Castri Salinae\") e negli orti della laguna.\nI balestrieri mostrano al visitatore bandiere, armature, strumenti musicali, fedeli e accurate riproduzioni di pezzi originali: una ricostruzione storica che vede impegnati centinaia di \"figuranti\" in abiti del Trecento ed in veste di spadaccini e tamburini in grado di trasportare chi assiste alla manifestazione in un suggestivo \"climax\" medievale.\nIn serata, le manifestazioni del Palio si concludono con un festoso corteo preceduto da spettacoli in tema, come l'incendio alla torre e le scene di vita quotidiana allestite nelle calli, sulle fondamenta, nelle rive e nei campi delle diverse contrade.\nTorneo della balestra.\nIl Torneo della balestra a Chioggia, non \u00e8 sorto contemporaneamente al Palio della Marciliana (molto pi\u00f9 recente), ma ha origini antiche risalenti all'epoca della guerra di Chioggia. \u00c8 da osservare che, curiosamente, quest'arma era uno dei punti di forza dei soldati della Repubblica di Genova che poteva contare su un corpo di balestrieri di tutto rispetto se non considerato fra i pi\u00f9 efficienti a quell'epoca.\nNel XV secolo vi fu, in mancanza di uno specifico riferimento in merito, una disputa intorno al fatto se al palio potessero partecipare o meno balestrieri non originari di Chioggia o che non fossero almeno veneziani.\nNel 1414 il Gran Consiglio cittadino adott\u00f2 una scelta a met\u00e0 strada nell'intento di accontentare sia coloro che erano favorevoli ad una estensione dei partecipanti sia quelli che invece si mostravano contrari a una tale ipotesi.\nFu pertanto deliberato di limitare ad un numero minimo di balestrieri forestieri la partecipazione ai giochi, precludendo per\u00f2 a questi l'aggiudicazione di un qualsiasi premio. Un codice in pergamena con la trascrizione fedele della delibera medioevale \u00e8 conservato nell'antico archivio storico cittadino.\nLe contrade in competizione.\nIn gara sono cinque contrade che rappresentano la comunit\u00e0 clugiense trecentesca: sono l'anima del palio e si contendono il primato con il tiro delle balestre grandi da banco. Il lavoro preparatorio del palio \u00e8 piuttosto complesso e prevede una serie di incontri periodici che coinvolge anche scuole e istituzioni locali.\nQuesti i nomi e una breve descrizione delle contrade:\nVincitori.\n2019 San Michele \n2018 San Michele\n2017 San Michele\n2016 Sant'Andrea\n2015 San Michele\n2014 Montalbano\n2013 Montalbano\nLessico essenziale.\nQuello che segue \u00e8 un sintetico repertorio dei principali termini legati al Palio della Marciliana:"}
{"id": "1121035", "revid": "1543377", "url": "https://it.wikipedia.org/wiki?curid=1121035", "title": "Teslascopio", "text": "Il teslascopio era una ricetrasmittente progettata dal fisico Nikola Tesla con la finalit\u00e0 di comunicare con forme di vita extraterrestre.\nEsso divenne molto popolare in seguito alle affermazioni che lo stesso Tesla fece a suo riguardo in un'intervista pubblicata dal Time nel 20 luglio 1931 in una sezione dedicata a commemorarne il settantacinquesimo compleanno.\nMentre effettuava ricerche sull'elettricit\u00e0 atmosferica, Nikola Tesla si imbatt\u00e9 in alcuni segnali periodici che ritenne appartenessero a qualche sorgente non-terrestre.\nAlcune ricerche hanno tuttavia suggerito che, con buona probabilit\u00e0, Tesla aveva erroneamente interpretato i segnali provenienti dalla nuova tecnologia con la quale lavorava, e che il segnale ricevuto fosse piuttosto un segnale radio astronomico simile a quelli generati dalla magnetosfera di Giove.\nComunicazioni con Marte.\nNel 1896 Tesla disse in un'intervista:\nL'annuncio di Tesla dei segnali elettromagnetici extraterrestri del 1899 ed i successivi non furono visti di buon occhio dalla comunit\u00e0 scientifica del tempo.\nNel 1902, mentre era intento a visitare gli Stati Uniti, Lord Kelvin disse di concordare con Tesla sul fatto che Marte stesse inviando segnali agli Stati Uniti.\nNel 1909 Tesla afferm\u00f2:\nInoltre mentre nel 1909 il prof. Pickering annunciava la sua idea di creare una serie di specchi in Texas, con l'obiettivo di segnalare presenze di Marziani, Tesla introdusse la sua idea di comunicare con altri pianeti:\nNel 1921 Tesla scrisse riguardo alla sua esperienza, in merito alla quale credeva che i segnali provenissero da Marte, escludendo la previsione del 1901 secondo la quale i segnali che ricevette si sarebbero potuti originare da Venere anzich\u00e9 dal \"Pianeta rosso\":"}
{"id": "1121038", "revid": "1573940", "url": "https://it.wikipedia.org/wiki?curid=1121038", "title": "Larry Beinhart", "text": "\u00c8 famoso per aver scritto il racconto politico e investigativo \"American Hero\", che ha ispirato il film politico \"Wag the Dog\" (\"Sesso &amp; potere\" nella distribuzione in Italia).\n\"No One Rides for Free\" (1986) ha ricevuto l'Edgar Award del 1987 come Best First Novel.\nIl suo libro \"Fog Facts,\" parla di come alcune importanti verit\u00e0 palesemente lampanti vengano ignorate dai media e dalla cultura in generale."}
{"id": "1121039", "revid": "767487", "url": "https://it.wikipedia.org/wiki?curid=1121039", "title": "Vita, morte e miracoli", "text": "Vita, morte e miracoli, pubblicato nel 1989, \u00e8 il quinto album del cantautore Massimo Bubola."}
{"id": "1121040", "revid": "729019", "url": "https://it.wikipedia.org/wiki?curid=1121040", "title": "Piaggio P.23", "text": "Il Piaggio P.23 era il prototipo di un aereo realizzato dalla Piaggio che doveva essere in grado di sorvolare l'Atlantico del Nord, con possibili sviluppi per un trasporto commerciale di linea.\nDisponeva di quattro motori Isotta-Fraschini Asso XI R V-12 da 671 kW montati in tandem in configurazione traente-spingente. L'impennaggio era costituito da due timoni e due alette e la fusoliera era di tipo avion marin, in grado di ammarare in caso di emergenza.\nIl progettato volo transatlantico non fu realizzato e il velivolo venne smantellato subito dopo la sua apparizione, nel 1935."}
{"id": "1121047", "revid": "287204", "url": "https://it.wikipedia.org/wiki?curid=1121047", "title": "Eurovision Song Contest 2008", "text": "LEurovision Song Contest 2008 \u00e8 stata la 53\u00aa edizione dell'annuale concorso canoro, vinta dal cantante russo Dima Bilan con la canzone \"Believe\", e ospitata dalla Beogradska Arena (oggi \u0160tark Arena) di Belgrado, in Serbia, in seguito alla vittoria di Marija \u0160erifovi\u0107 con \"Molitva\" nell'edizione precedente.\nPer la prima volta il concorso \u00e8 stato articolato in due semifinali e una finale.\nOrganizzazione.\nScelta della sede.\nA causa della dichiarazione di indipendenza del Kosovo, che ha provocato disordini nella capitale serba, era stata presa in considerazione l'eventualit\u00e0 di organizzare l'evento altrove (ad esempio Atene si era gi\u00e0 offerta di ospitare nuovamente la manifestazione).\nNonostante tutto fu deciso di svolgere la manifestazione comunque a Belgrado, seppure con rafforzate misure di sicurezza, in particolare per le delegazioni di Croazia, Israele e Albania, sostenitori dell'indipendenza kosovara.\nLa Beogradska Arena di Belgrado fu selezionata come sede dell'evento.\nModifiche nel format.\nA causa del gran numero di partecipanti sono state aggiunte due semifinali, mentre alla finale accedono automaticamente la Serbia, in quanto paese ospitante, e i cosiddetti \"Big Four\" ossia la Francia, la Germania, la Spagna e il Regno Unito.\nStati partecipanti.\nA questa edizione dell'Eurovision Song Contest hanno partecipato 43 paesi, record assoluto.\nHanno fatto il loro debutto San Marino e Azerbaigian.\nVerso l'evento.\n\"London Eurovision Preview Party 2008\".\nLa prima edizione dell'evento (oggi chiamato London Eurovision Party) si \u00e8 tenuta il 25 aprile 2008, al \"Club Scala\" di Londra, condotta da Paddy O'Connell; vi hanno partecipato:\nHanno partecipato inoltre i Bucks Fizz (vincitori dell'Eurovision Song Contest 1981), Nanne Gr\u00f6nvall (rappresentante della Svezia all'Eurovision Song Contest 1996, come parte dei One More Time) e Paul Oscar (rappresentante dell'Islanda \nall'Eurovision Song Contest 1997).\nL'evento.\nSemifinali.\nDigame ha calcolato la composizione delle urne nelle quali sono stati divisi gli Stati partecipanti, determinate in base allo storico delle votazioni.\nLa loro composizione \u00e8 stata:\nIl 28 gennaio 2008, si \u00e8 svolto il sorteggio, (presentato da Jovana Jankovi\u0107 e \u017deljko Joksimovi\u0107) per determinare in quale semifinale si esibiranno gli stati sorteggiati e la semifinale in cui avranno il diritto di voto gli Stati gi\u00e0 qualificati alla finale. Nel sorteggio \u00e8 stato, inoltre, esplicitato che le semifinali verranno composte da 19 Stati ciascuna, e che l'ordine di esibizione esatto verr\u00e0 stabilito durante l'incontro con i capo delegazione.\nIn base all'esito del sorteggio, le semifinali sono state quindi cos\u00ec composte:\nOrdine di esibizione.\nIl 17 maggio 2008, al Sava Centar di Belgrado, si \u00e8 svolto l'incontro con i capo delegazione, per determinare l'ordine di esibizione ufficiale dei paesi nelle semifinali, e dei finalisti di diritto nella finale.\nPrima semifinale.\n12 punti \nSeconda semifinale.\n12 punti \nFinale.\nLa finale si \u00e8 svolta il 24 maggio 2008; vi hanno gareggiato i 10 Stati qualificati durante la prima semifinale, i 10 Stati qualificati durante la seconda semifinale e i 5 finalisti di diritto, per un totale di 25 Stati. \n12 punti \nMarcel Bezen\u00e7on Awards.\nI vincitori sono stati:\nOGAE 2008.\nL'OGAE 2008 \u00e8 una classifica fatta da gruppi dell'OGAE, un'organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno avuto l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nPortavoce.\nIl 17 marzo 2008, durante l'incontro con i capo delegazione, \u00e8 stato stabilito l'ordine di presentazione dei portavoce. L'ordine inizialmente stabilito ed i portavoce sono:"}
{"id": "1121049", "revid": "729019", "url": "https://it.wikipedia.org/wiki?curid=1121049", "title": "Piaggio P.23R", "text": "Il Piaggio P.23R era un trimotore monoplano ad ala bassa realizzato dall'azienda italiana Rinaldo Piaggio negli anni trenta del XX secolo. Inizialmente sviluppato come bombardiere veloce, non ebbe seguito produttivo e venne utilizzato come aereo per la conquista di alcuni primati di cui uno a livello mondiale.\nStoria del progetto.\n \nNel 1934 l'ufficio tecnico della Rinaldo Piaggio, diretto dall'ingegnere Giovanni Pegna, decise di sviluppare un nuovo progetto velivolo, il P.23R (Record), destinato a stabilire primati, elaborandolo direttamente dal precedente velivolo da trasporto civile quadrimotore P.23M, costruito in due prototipi, e che non aveva avuto successo. In realt\u00e0 il progetto del P.23R era completamente diverso, in quanto l'aereo aveva si gli stessi impennaggi verticali del predecessore, ma disponeva di una fusoliera a forma di matita, posti di pilotaggio affiancati ma separati, un'ala bassa, ed era equipaggiato con tre motori in linea Isotta Fraschini Asso XI R V-12 da 671\u00a0kW. La sigla P-23R, mutuata dall'aereo precedente, aveva lo scopo di favorire le procedure burocratiche per l'eventuale acquisizione da parte del Ministero dell'Aeronautica. Con contratto N\u00b021 del 18 gennaio 1935 il prototipo, cui venne assegnata la MM.282, fu acquistato per la cifra di 2.000.000 di Lire Per la sua realizzazione venne utilizzata per la prima volta la nuova galleria del vento, realizzata a Finale Ligure. Il prototipo del P.23R and\u00f2 in volo per la prima volta a Villanova d'Albenga il 1 agosto dello stesso anno.\nDescrizione tecnica.\nIl P.23R era un velivolo dalla forma particolarmente aerodinamica, specie nella sua versione iniziale equipaggiata con i motori Isotta Fraschini, caratterizzato da una fusoliera a sezione ellittica appiattita, a forma di matita, che terminava in un impennaggio bideriva. L'ala era totalmente di nuova concezione, posta in posizione bassa a sbalzo e rastremata. Il carrello di atterraggio era triciclo, posteriore, retrattile, con le gambe principali che rientravano per rotazione posteriore nella parte posteriore delle gondole dei motori, mentre il ruotino di coda, fisso ma orientabile, era posto all'estremit\u00e0 della fusoliera. I posti di pilotaggio separati, ma affiancati, avevano piccole cupole trasparenti con andamento aerodinamico. I tre motori in linea Isotta Fraschini Asso XI R V-12 da 671\u00a0kW erano collocati in altrettante gondole, uno posizionato sul naso e due sul bordo d'attacco delle due semiali.\nImpiego operativo.\nA causa della sistemazione dei posti di pilotaggio, che erano in posizione estremamente arrestata, con visibilit\u00e0 attraverso i finestrini laterali, durante i primi collaudi il P.23R usc\u00ec di pista danneggiandosi. Durante i lavori di riparazione l'aereo venne dotato di abitacolo pi\u00f9 tradizionale. In data 2 novembre 1939 l'aereo risultava in carico al 1\u00b0 Centro Sperimentale della Regia Aeronautica sull'aeroporto di Guidonia. Il 30 dicembre dello stesso anno, con ai comandi i collaudatori Angelo Tondi e Giovanni Pontonutti, l'aereo stabiliva i record mondiali di velocit\u00e0 media di 405,259\u00a0km/h con carico di 5\u00a0000\u00a0kg su percorso di 1\u00a0000\u00a0km, e di 403,908\u00a0km/h sui 2\u00a0000\u00a0km. In seguito il prototipo venne modificato con l'installazione di tre motori radiali Piaggio P.XI RC.40 da 1\u00a0000 CV (735 kW) ciascuno, azionanti dapprima un'elica bipala e in seguito tripala Piaggio a passo variabile. L'abitacolo fu nuovamente modificato con un baldacchino incluso sopra ogni cabina di guida, e modifiche ebbe anche il e carrello principale di atterraggio. Nel secondo semestre del 1940 il P.23R si trovava sull'aeroporto di Guidonia con le normali matricole militari. Il prototipo del P.23R, che giaceva inutilizzato, fu considerato da pilota Max Peroli per effettuare il volo di collegamento da Roma a Tokio, e il 26 febbraio 1942 Peroli scrisse una lettera alla segreteria del Capo del Governo Benito Mussolini suggerendo che l'aereo fosse utilizzato a questo scopo. Sempre nei primi mesi del 1942 il collaudatore della Piaggio Nicol\u00f2 Lana sugger\u00ec all'ingegnere Giovanni Casiraghi di impiegare il prototipo del P.23R in un qualche tipo di missione che avesse come obiettivo la citt\u00e0 di New York (divenuta poi Operazione S).\nAnche se il P.23R comparve nei manuali alleati di riconoscimento durante la seconda guerra mondiale come potenziale bombardiere, lo sviluppo del progetto gi\u00e0 era stato abbandonato nel 1939."}
{"id": "1121051", "revid": "729019", "url": "https://it.wikipedia.org/wiki?curid=1121051", "title": "Mitsuharu Misawa", "text": "Ha raggiunto la notoriet\u00e0 interpretando la gimmick di Tiger Mask II nella All Japan Pro Wrestling (AJPW), e in seguito combattendo con il suo vero nome. Ha il record del maggior numero di match a 5 stelle.\nEra proprietario della Pro Wrestling NOAH, federazione nella quale ha combattuto sino alla morte, ed ha fatto parte del consiglio direttivo della Global Professional Wrestling Alliance. La stampa specializzata lo considera uno dei migliori wrestler di tutti i tempi.\nCarriera.\nDa giovane, Misawa fu un ottimo lottatore; si piazz\u00f2 quinto nei Campionati Mondiali di lotta libera nella categoria \"junior\" nel 1980.\nMisawa fu allenato per il pro wrestling da Dick \"The Destroyer\" Beyer, Giant Baba e Dory Funk, Jr. e debutt\u00f2 ufficialmente il 21 agosto 1981 nella All Japan Pro Wrestling.\nBen presto a Misawa fu offerta la possibilit\u00e0 di ereditare la gimmick di Tiger Mask che fu di Satoru Sayama, assumendo l'identit\u00e0 di Tiger Mask II. Il 17 maggio 1990, durante un tag team match contro Yoshiaki Yatsu e Hiromichi Fuyuki, Misawa disse al suo partner e futuro rivale Toshiaki Kawada di smascherarlo, rivelando il suo vero volto.\nL'8 giugno Misawa sconfisse Jumbo Tsuruta nel suo primo main event al Budokan. Il match \u00e8 indicato come punto di svolta nella storia della AJPW, con Misawa che entra stabilmente nel main event. Misawa ebbe la sua prima chance per l'AJPW Triple Crown Heavyweight Championship nel mese di luglio, perdendo contro Stan Hansen in un match col titolo in palio poich\u00e9 reso vacante da Terry Gordy per infortunio. Dopo aver perso contro Tsuruta un rematch il 1\u00ba settembre, cominci\u00f2 a lottare regolarmente assieme a Toshiaki Kawada; il duo si piazz\u00f2 terzo nella \"Real World Tag League\", battendo il tag team composto da Tsuruta e Akira Taue. Misawa combatt\u00e9 di nuovo per la Triple Crown ad aprile, ma fu sconfitto nuovamente da Tsuruta. Continu\u00f2 la sua cavalcata lungo tutto il 1991, schienando Terry Gordy nei mesi di giugno e luglio, in quest'ultimo caso conquistando l'AJPW World Tag Team Championship combattendo per s\u00e9 stesso e per il suo partner Kawada. La prima difesa del titolo vide il duo vincere contro Tsuruta e Taue il 30 settembre; il match fu vinto grazie alla sottomissione di Tsuruta a Misawa.\nMisawa domin\u00f2 la AJPW per tutti gli anni novanta, vincendo pi\u00f9 volte la Triple Crown e l'AJPW World Tag Team Championship. I suoi feud con Jumbo Tsuruta, Toshiaki Kawada e Kenta Kobashi sono parte della storia del puroresu e molti dei loro match sono diventati dei veri e propri classici. Tra i suoi tag team partner nel corso del decennio vi furono Kenta Kobashi e Jun Akiyama.\nIn seguito alla morte dell'head booker della AJPW Giant Baba ed a causa di disaccordi con la sua vedova Motoko Baba, Misawa lasci\u00f2 la federazione nel 2000. Si port\u00f2 dietro tutto il roster della All Japan, ad eccezione di Kawada e di Masanobu Fuchi, e cre\u00f2 la Pro Wrestling NOAH.\nNel 2004, Misawa ed il suo tag team partner Yoshinari Ogawa riconquistarono il GHC Tag Team Championship togliendolo al duo della New Japan Pro-Wrestling Y\u016bji Nagata e Hiroshi Tanahashi.\nIl 10 dicembre del 2006 sconfisse Naomichi Marufuji conquistando il suo terzo GHC Heavyweight Championship.\nMisawa continu\u00f2 a lottare regolarmente, spesso in tag team match, fino al 13 giugno 2009, quando assieme a Go Shiozaki affront\u00f2 Bison Smith e Akitoshi Saito per il GHC Tag Team Title. Saito esegu\u00ec una belly to back suplex su Misawa, che batt\u00e9 la testa e smise di respirare. Venne soccorso immediatamente ma fu dichiarato morto alle 22:10, ora locale.\nTitoli e riconoscimenti.\nAll Japan Pro Wrestling\nNational Wrestling Alliance\nPro Wrestling Illustrated"}
{"id": "1121054", "revid": "35707", "url": "https://it.wikipedia.org/wiki?curid=1121054", "title": "Lettere da Capri", "text": ""}
{"id": "1121059", "revid": "1702319", "url": "https://it.wikipedia.org/wiki?curid=1121059", "title": "Chiesa dei Santi Margherita e Matteo (Ortignano Raggiolo)", "text": "La chiesa dei Santi Margherita e Matteo \u00e8 un edificio sacro che si trova lungo la strada d'accesso a Ortignano, nel comune di Ortignano Raggiolo.\nStoria e descrizione.\nEra dedicata originariamente a Santa Margherita e dipendeva dal Capitolo aretino. Fu elevata a pieve nel 1699, quando probabilmente venne aggiunto l'altro suo titolare. La facciata intonacata, del tipo a capanna, presenta ai lati del portale due mensole che dovevano sorreggere una tettoia. Sul fianco destro della chiesa si notano delle lapidi del XVII secolo.\nL'interno \u00e8 a tre navate con arcate sorrette da pilastri. Conservava una tempera su tavola raffigurante la \"Madonna con il Bambino e santi\" (che erano precisamente san Donato, san Michele arcangelo, san Sebastiano, san Nicola) attribuita a Giacomo Pacchiarotti, artista senese allievo di Matteo di Giovanni, legato ancora a stilemi quattrocenteschi, oggi al Museo Diocesano di Arezzo."}
{"id": "1121062", "revid": "1702319", "url": "https://it.wikipedia.org/wiki?curid=1121062", "title": "Chiesa di San Michele (Ortignano Raggiolo)", "text": "La chiesa di San Michele \u00e8 un edificio sacro che si trova a Raggiolo, nel comune di Ortignano Raggiolo.\nDescrizione e storia.\nVenne costruita nell'antico palazzo dei conti Guidi, di cui conserva, tamponato sul paramento murario, l'antico portale gotico, ornato nella lunetta dallo stemma fiorentino dell'Arte della Lana. Nella prima met\u00e0 del XVIII secolo fu ristrutturata ed eretta a pieve. L'iscrizione posta alla base del campanile documenta il profondo restauro del 1829.\nLa facciata \u00e8 a salienti, in pietra. All'interno presenta tre navate, scandite da quattro pilastri quadrati a finto marmo con volte a crociera. Vi sono conservate due pregevoli opere quattrocentesche, in stucco dipinto: la prima \u00e8 la \"Madonna col Bambino\", attribuita alla bottega di Donatello; l'altra \u00e8 il \"Redentore\", attribuita alla bottega di Andrea Ferrucci, stretto seguace del Verrocchio."}
{"id": "1121064", "revid": "26891", "url": "https://it.wikipedia.org/wiki?curid=1121064", "title": "Configurazione push-pull", "text": ""}
{"id": "1121067", "revid": "116122284", "url": "https://it.wikipedia.org/wiki?curid=1121067", "title": "Configurazione traente-spingente", "text": "Come configurazione traente-spingente, o motori in tandem con eliche propulsive-trattive si intende un velivolo che combina una o pi\u00f9 eliche traenti, con una o pi\u00f9 eliche spingenti.\nLa configurazione traente prevede le eliche montate davanti al motore, di modo che l'asse sia in trazione e il velivolo sia \"tirato\" attraverso l'aria, mentre la configurazione spingente prevede l'elica dietro al motore, con l'asse in compressione e l'aereo sia \"spinto\".\nUn primo esempio di un velivolo \"in opposizione\" \u00e8 stato il bombardiere italiano Caproni Ca.31 usato dal Corpo Aeronautico durante la prima guerra mondiale, il quale montava sulle ali due motori dotati di eliche traenti sulle ali ed uno con elica spingente montata centralmente. Il pi\u00f9 noto velivolo di produzione italiana resta tuttavia il Savoia-Marchetti S.55X, modello espressamente realizzato per la trasvolata atlantica, al comando dell'asso dell'aviazione Italo Balbo, effettuata il 28 marzo 1923 da 25 esemplari per commemorare il decennale dell'istituzione della Regia Aeronautica.\nLa configurazione ad elica spingente ebbe il maggior, seppur limitato uso, durante la fase iniziale della prima guerra mondiale, al contrario la configurazione in opposizione ha continuato ad essere usata. Nel confronto con una tradizionale configurazione bimotore, avente le gondole posizionate sulle ali, sono due i principali vantaggi dovuti a questa soluzione. Il primo sta nel miglioramento della penetrazione aerodinamica, grazie al posizionamento dei due motori e relative eliche in un'unica gondola posizionata sulla linea centrale dell'apparecchio. Inoltre, in caso di guasto ad uno dei motori, il velivolo risulta pi\u00f9 facile da pilotare poich\u00e9 la spinta fornita dal motore restante \u00e8 simmetrica.\nAl contrario, i convenzionali bimotori deviano la direzione del volo nel senso del motore non funzionante diventando incontrollabili al di sotto di una determinata velocit\u00e0 relativa, conosciuta come Vmc, che varia in funzione del tipo di velivolo. I disegni in opposizione convenzionali, quali il Cessna O-2 Skymaster ed Adam A500, hanno i motori montati sulla carlinga in modo che il piano orizzontale del velivolo, sospeso mediante le due travi di coda, sia posizionato dietro l'elica spingente. Diversamente, l'originale caccia Dornier Do 335 \"Pfeil\" in forza presso la Luftwaffe durante la seconda guerra mondiale, aveva l'elica posteriore posizionata sulla parte terminale della fusoliera."}
{"id": "1121069", "revid": "287204", "url": "https://it.wikipedia.org/wiki?curid=1121069", "title": "Chiesa di San Fedele", "text": ""}
{"id": "1121073", "revid": "1460200", "url": "https://it.wikipedia.org/wiki?curid=1121073", "title": "Scuola di Mannheim", "text": "La scuola di Mannheim \u00e8 una scuola sinfonica che nasce a Mannheim, citt\u00e0 tedesca, nel 1740. Questa scuola \u00e8 stata a lungo ritenuta come unica realt\u00e0 musicale alla quale si deve lo sviluppo di un certo gusto sinfonico, che culmina nel tardo Settecento e nel periodo romantico.\nCompositore di riferimento di questa scuola \u00e8 Johann Stamitz.\nL'orchestra di questa scuola ottenne grande fama in tutta Europa e probabilmente non aveva eguali tra le coeve formazioni strumentali per bellezza delle proprie esecuzioni. Ne facevano parte dei virtuosi molto famosi. Tra questi vi erano anche musicisti francesi e italiani. Oltre ad essere famosa era anche composta da una grande compagine di strumentisti; alla sua nascita contava 48 esecutori, mentre nel 1778 (anno in cui si sciolse l'orchestra per trasferimento della corte palatina a Monaco di Baviera) arrivava fino a 90 esecutori. All'epoca orchestre cos\u00ec numerose si trovavano solo a Milano (dalle orchestre di circa 30 elementi, negli anni '20 del Settecento, alle orchestre di Giovanni Battista Sammartini che raggiunsero i 60 elementi attorno al 1750.\nMusicisti di rilievo della scuola di Mannheim:"}
{"id": "1121074", "revid": "287204", "url": "https://it.wikipedia.org/wiki?curid=1121074", "title": "P.23", "text": ""}
{"id": "1121075", "revid": "2114749", "url": "https://it.wikipedia.org/wiki?curid=1121075", "title": "Chevrolet Captiva", "text": "La Chevrolet Captiva \u00e8 un SUV di Segmento D, prodotto dall'ex costruttore coreano Daewoo e commercializzata in tutto il mondo col marchio Chevrolet in seguito all'acquisizione di Daewoo da parte di General Motors dal 2006 al 2018.\nIl contesto.\nLa sua linea \u00e8 mutuata dal prototipo \"Chevrolet S3X\", presentato nel 2004, nell'ultima fase dell'acquisizione del produttore coreano da parte di GM. Tuttavia in Corea \u00e8 stata commercializzata col marchio Daewoo fino al 2011 col nome di Daewoo Winstorm, anno in cui, oltre all'arrivo del restyling, il marchio Daewoo, in Corea, viene sostituito con il marchio globale Chevrolet.\nViene anche commercializzata dalla consociata australiana di GM Holden come Holden Captiva.\nLa Captiva \u00e8 equipaggiata con 2 unit\u00e0 a benzina e una a gasolio. Le due benzina sono un 4 cilindri in linea di 2405 cm\u00b3 in grado di sviluppare 136 CV, e un 6 cilindri a V di 3195\u00a0cm\u00b3 in grado di sviluppare 227\u00a0CV. Il Diesel prima del restyling \u00e8 progettato in partnership con la italiana VM Motori, ma prodotto in Sud Corea ed \u00e8 un 4 cilindri in linea di 1991\u00a0cm\u00b3, capace di 150\u00a0CV. Questo motore \u00e8 stato utilizzato in quanto Captiva e Opel Antara sono prodotte in Russia, perci\u00f2 non avrebbero potuto utilizzare il 4 cilindri 1910\u00a0cm\u00b3 Fiat-GM poich\u00e9 tale motore, secondo gli accordi, poteva essere utilizzato per auto realizzate nella Comunit\u00e0 Europea.\nDopo il restyling del 2011 il Suv \u00e8 stato dotato del nuovo 2,2 Diesel di 2231\u00a0cm\u00b3 nelle versioni da 163\u00a0CV e 350 Nm di coppia o 184\u00a0CV e 400 Nm sviluppato dalla GM Powetrain di Torino, derivazione del motore VM a sua volta modificato con una cilindrata pari a 1998\u00a0cm\u00b3 con 163\u00a0CV e 360 Nm di coppia che, per\u00f2, non viene pi\u00f9 utilizzato.\nLa Captiva \u00e8 disponibile in varianti a 5 e 7 posti, e a 2 o 4 ruote motrici e condivide l'intera scocca, tutta la meccanica, parte della carrozzeria e degli interni, con la Opel Antara, che viene fabbricata nella stessa catena di montaggio di San Pietroburgo (Russia). Per scelta commerciale dell'importatore la versione benzina da 2,4L \u00e8 disponibile nella sola variante a 5 posti, mentre la versione a 2 ruote motrici non \u00e8 disponibile.\nNel 2007 \u00e8 stata sottoposta al crash test dell'Euro NCAP totalizzando il risultato di 4 stelle.\nNel 2010 insieme alla Opel Antara viene sottoposta a un restyling. La commercializzazione in Europa termina nel 2015 a causa dell'eliminazione del marchio Chevrolet in Europa (tranne Camaro e Corvette).\nNel 2015 viene presentato al salone di Dubai un restyling che introduce nuova calandra e nuovo impianto multimediale. I motori vengono omologati Euro 6 e viene introdotto il Diesel 2.0 litri CDTI di origine Fiat prodotto da Opel in Germania. Il 2.0 litri CDTI sostituisce il vecchio 2.2 Diesel VM. Questa versione viene venduta in Asia, Russia, Australia e Sud America. Il motore 3,2 litri V6 viene pensionato.\nMotorizzazioni.\nIn questa tabella sono inserite tutte le motorizzazioni per la Captiva disponibili nell'Italia."}
{"id": "1121082", "revid": "80598", "url": "https://it.wikipedia.org/wiki?curid=1121082", "title": "It (casa discografica)", "text": "La It \u00e8 stata una casa discografica italiana nata nel 1969.\nStoria.\nDopo le svariate esperienze discografiche prima come direttore artistico della RCA Italiana e della Ricordi, poi come cofondatore della Parade, nel 1970 Vincenzo Micocci decide di fondare questa nuova casa discografica, dopo aver preso degli accordi con Ennio Melis, in maniera tale che la RCA distribuisca i dischi della It: l'accordo prevede che, qualora lo ritenga opportuno, la casa madre possa rilevare il contratto e il catalogo degli artisti giudicati pi\u00f9 promettenti.\nLa sede della nuova etichetta discografica viene stabilita a Roma, in via Guido Banti 46, mentre la sede legale si trova in via Cagliari 13.\nPer la registrazione dei dischi Micocci si accorda con Edoardo Vianello, conosciuto durante il periodo alla RCA, che nello stesso anno ha aperto una sua etichetta discografica, l'Apollo, con uno studio di registrazione di sua propriet\u00e0, chiamato \"Studio 38\" dove verranno registrati moltissimi dischi pubblicati dalla It. Dopo aver fondato la It, Vincenzo Micocci, in collaborazione con Gianni Marchetti, diede vita alla Mark Tre, etichetta anch'essa distribuita dalla RCA Italiana, con l'obiettivo di scoprire e lanciare nuovi talenti. Fra gli artisti che incisero per la Mark Tre ricordiamo il gruppo di rock progressivo The Pennies e la cantante Rosalba Archilletti, con cui l'etichetta partecip\u00f2, nel 1970 alla Mostra Internazionale di Musica Leggera di Venezia con Giallo giallo autunno.\nL'etichetta diviene presto il trampolino di lancio per i nuovi giovani cantautori, in particolar modo quelli della cosiddetta scuola romana: la It mette sotto contratto tra il 1970 e il 1971 alcuni giovani sconosciuti come Francesco De Gregori, Antonello Venditti, Giorgio Lo Cascio, Rosalino Cellamare (suo \u00e8 il primo disco pubblicato dalla It, quella \"Pa' diglielo a ma' \" con cui partecipa al Festival di Sanremo 1970), e in molti casi la RCA rileva il contratto e ristampa i dischi, a volte con differenze grafiche (\u00e8 il caso, ad esempio, di Theorius Campus di Francesco De Gregori e Antonello Venditti, di L'orso bruno di Venditti o di Alice non lo sa di De Gregori).\nCoadiuvato dal direttore della promozione Michele Mondella (che in seguito passer\u00e0 anche lui alla RCA), Micocci espande il settore di azione della sua etichetta discografica al jazz, suo antico amore, pubblicando i dischi del sassofonista Mario Schiano, al rock progressivo con la pubblicazione dei dischi dei Pierrot Lunaire e dell'opera rock Eliogabalo, scritta dal torinese Emilio Lo Curcio, ma anche alle canzoni cantate da attori come Nino Manfredi (uno dei pi\u00f9 grandi successi di vendita \u00e8 la versione di \"Tanto pe' cant\u00e0 \" di Ettore Petrolini eseguita dal bravo attore castrese) o Laura Betti, o a giovani interpreti come Fiorella Mannoia.\nNon tralascia, per\u00f2, la canzone d'autore, e tra i nomi nuovi scoperti e lanciati ricordiamo Rino Gaetano, Enzo Carella, Gianni Togni, Sergio Caputo, Grazia Di Michele e, negli anni '80, Amedeo Minghi, Mario Castelnuovo e Paola Turci. A partire dalla seconda met\u00e0 degli anni '80 affianca alla conduzione dell'azienda i figli Stefano e Francesco.\nNel 1987 la BMG rileva la RCA internazionale e, quindi, anche la RCA Italiana: decide quindi di non rinnovare pi\u00f9 gli accordi con la It.\nLa famiglia Micocci cerca quindi nuovi partner, e li individua nel gruppo Virgin, etichetta discografica inglese nata nel 1973 che ha deciso alla fine degli anni ottanta di entrare nel mercato italiano con una propria filiale.\nIl tipo di accordo ricalca quello di vent'anni prima con la RCA, ma mancano, in questo periodo, i nomi di successo come erano stati anni prima Venditti e De Gregori: nei primi anni '90 Micocci tenta il lancio di giovani cantautori come Marco Conidi e Enrico Sognato, o di cantanti come la molto dotata vocalmente Francesca Schiavo, ma i risultati sono inferiori alle aspettative.\nAlla fine degli anni '90, con il distacco dalla Virgin, \u00e8 stata modificata la ragione sociale in \"Micocci Dischitalia Editori\"; tra i nuovi artisti messi sotto contratto negli ultimi anni da ricordare Joe Barbieri.\nDischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo, se esistenti, si riporta oltre all'anno il mese e il giorno (quest'ultimo dato si trova, a volte, stampato sul vinile).\nCon il passaggio alla distribuzione della Virgin Dischi il numero di catalogo dei 45 giri adotta il prefisso VIN, tipico di quest'ultima etichetta, e quello dei 33 giri diventa ITV.\nQ DISC.\nI Q Disc sono stati una serie di emissioni lanciate dalla RCA Italiana (e quindi anche dalle etichette satelliti, come la IT) che racchiudevano 4 canzoni in un 33 giri; dopo quattro anni questo supporto smise di essere prodotto."}
{"id": "1121083", "revid": "2114749", "url": "https://it.wikipedia.org/wiki?curid=1121083", "title": "Opel Antara", "text": "L'Opel Antara \u00e8 un'autovettura di tipo SUV di dimensioni medie, prodotta dal dicembre 2006 alla fine del 2015 dalla casa automobilistica tedesca Opel.\nProfilo e contesto.\nLa Opel Antara \u00e8 stata commercializzata in parte con lo scopo di coprire il vuoto lasciato dalla scomparsa della Opel Frontera, fuoristrada di casa Opel per oltre un decennio, ma in realt\u00e0 con l'intento di tornare nel settore dei veicoli fuoristrada, anche se attraverso nuove vie. Come la sua antenata, anche la Opel Antara un progetto sviluppato insieme ad un altro marchio appartenente alla famiglia General Motors: in questo caso la Daewoo Motors.\nLa Frontera, per\u00f2, sebbene considerata come un SUV, era in realt\u00e0 molto pi\u00f9 vicina ad un fuoristrada vero, mentre l'Antara, oltre ad essere pi\u00f9 affine al concetto di SUV, presenta anche caratteristiche tipiche dei crossover. La sua linea \u00e8 mutuata dal prototipo \"Opel Antara GTC\", presentata nel settembre 2005 mentre la versione di produzione condivide l'intera scocca, tutta la meccanica, la piattaforma di base, parte della carrozzeria e degli interni, con la Chevrolet Captiva, gi\u00e0 in commercio anche in Italia da qualche mese prima del lancio della stessa Antara e nata dall'evoluzione del suddetto prototipo. Con la Captiva, l'Antara condivide anche il luogo dove viene assemblata, ossia la catena di montaggio in Corea del Sud della Daewoo.\nRispetto alla Captiva, l'Antara presenta alcune differenze: innanzitutto i suoi allestimenti sono pi\u00f9 curati della sorella statunitense, in modo da collocarla sul mercato un gradino pi\u00f9 in alto.\nInoltre l'Antara \u00e8 prevista solo a 5 posti, mentre la Captiva ne pu\u00f2 offrire anche 7. Inoltre, \u00e8 stato rivisto lo schema delle sospensioni, che risultano leggermente pi\u00f9 rigide nel modello tedesco.\nEssendo disponibile unicamente a 5 posti, l'Antara ha dalla sua un'ottima capacit\u00e0 di carico. \u00c8 pensata infatti per il tempo libero e a conferma di ci\u00f2 viene anche dotata del dispositivo \"Flex Fix\", ossia un portabiciclette estraibile dalla parte posteriore, appena sotto la battuta del portellone.\nMotori.\nLa Antara \u00e8 equipaggiata con 2 unit\u00e0 a benzina e una a gasolio. Le due benzina sono un 4 cilindri in linea di 2405 cm\u00b3 in grado di sviluppare 136 CV, e un 6 cilindri a V di 3195\u00a0cm\u00b3 in grado di sviluppare 227 CV. Il diesel \u00e8 prodotto dalla italiana VM Motori, ed \u00e8 un 4 cilindri in linea di 1991\u00a0cm\u00b3, con tecnologia common rail e capace di 150 CV.Nel 2010, la Antara 2.0 CDTI viene proposta anche con trazione sul solo avantreno (versioni 2WD) e con motorizzazioni diesel da 2,2 litri con due livelli di potenza 163 CV e 184 CV entrambe abbinabili alla trazione 4x4 ed al cambio automatico a 6 rapporti.\nRestyling 2010.\nAlla fine del 2010 arriva un moderato restyling. Esteticamente vengono aggiornati i gruppi ottici, la calandra e il paraurti anteriore. Adesso anche l'Antara dispone del nuovo badge Opel. All'interno invece \u00e8 stata modificata la consolle centrale, con pi\u00f9 spazio di archiviazione e materiali migliori.\nDal punto di vista delle motorizzazioni viene cancellato il V6 da 3.2 litri, mentre esordisce un nuovo 4 cilindri da 2.4 litri, che va a rimpiazzare il vecchio, rispetto al quale differisce per l'alimentazione ad iniezione diretta e il basamento stavolta realizzato in alluminio, e che arriva ad erogare una potenza massima di 167 CV contro i precedenti 140. In diversi mercati d'oltreoceano, per\u00f2, questo motore viene proposto con potenza innalzata a 182 CV. Sul fronte dei diesel, invece, il vecchio 2 litri di origine VM viene sostituito da una nuova unit\u00e0 prodotta dalla GM Korea, questa volta da 2.2 litri, e pi\u00f9 precisamente da 2231\u00a0cm\u00b3. Tale motore viene proposto in due livelli di potenza, da 163 e da 184 CV.\nAlla fine del 2014, in alcuni mercati, il 2.2 litri diesel viene sostituito in entrambe le sue varianti di potenza da un nuovo 2 litri da 1956 cm\u00b3 con potenza intermedia di 170 CV. Nei mercati dove non era previsto, si continua a proporre il 2.2 litri CDTI.\nLa produzione della \"Antara\" cessa un anno dopo, alla fine del 2015, ma le ultime consegne avvengono durante tutta la prima met\u00e0 del 2016 per smaltire le scorte giacenti: in questo periodo la \"Antara\" rimane regolarmente in listino. L'interesse del pubblico verso questo modello, che nel frattempo and\u00f2 scemando, fece in modo che gli ultimi esemplari venissero consegnati solo nei primi mesi del 2017. Per questo l'Antara \u00e8 uscita dai listini solo nella primavera del 2017.\nRiepilogo caratteristiche.\nDi seguito sono elencate le motorizzazioni previste per il mercato italiano dell'Antara:\nL'Antara nel mondo.\nLa Opel Antara, come tutte le Opel, \u00e8 commercializzata nel solo Gran Bretagna con il marchio Vauxhall, lasciandone il nome immutato. La versione Vauxhall presenta la tipica calandra a V, unica differenza con la sorella tedesca.\n\u00c8 commercializzata inoltre in Oceania come Holden Captiva MaXX e dopo il restyling come Holden Captiva 5. La versione europea della Chevrolet Captiva viene commercializzata come Holden Captiva e dopo il restyling come Holden Captiva 7. In suddetto mercato la Antara \u00e8 la versione sportiva e lussuosa della Captiva, come sottolineava il suffisso MaXX.\nAnche dopo la fine della produzione della Antara la produzione della Captiva 7 \u00e8 proseguita con il nome originale, ossia Holden Captiva.\nEd ancora, negli Stati Uniti, l'Antara viene commercializzata sia come Chevrolet Captiva Sport, sia come Saturn VUE, sia ancora come GMC Terrain. Nel continente nordamericano, la gamma motori \u00e8 differente, poich\u00e9 il 2.4 a benzina esiste sempre, ma in tre livelli di potenza (169, 172 e 182 CV), dei quali quello intermedio \u00e8 previsto per una versione ibrida assente invece in Europa; tra le altre motorizzazioni previste negli USA e in Canada vi sono anche tre motori V6, rispettivamente da 3, 3.5 e 3.6 litri. Mancano invece le motorizzazioni diesel.\nInvece in Corea del Sud dove viene anche assemblata, l'Antara viene commercializzata come Daewoo Winstorm MaXX ed infine in Medio Oriente dal 2008 al 2010 come GMC Terrain."}
{"id": "1121084", "revid": "198277", "url": "https://it.wikipedia.org/wiki?curid=1121084", "title": "Fernanda Lessa", "text": "Biografia.\n\u00c8 nata a Rio de Janeiro nel 1977. Top model di professione, ha iniziato la carriera nella sua citt\u00e0 natale e poi si \u00e8 trasferita a New York nel 1996. Per sei anni ha sfilato sia per il pret-a-port\u00e8r a New York, Milano e Parigi, che per l'haute-couture di Parigi e Roma. \u00c8 apparsa in tutto il mondo sulle copertine dei mensili \"Vogue\", \"Marie Claire\", \"Elle\", \"GQ\", \"Maxim\". \u00c8 diventata famosa in Italia per diversi spot pubblicitari, in particolare la campagna Telecom Italia con Christian Vieri e Valentino Rossi, ma anche per Armani, L'Or\u00e9al, Swatch, Campari, Alfa Romeo, Samsung, Revlon e Victoria's Secret.\nNegli anni duemila lavora nella televisione italiana partecipando ad alcuni programmi televisivi. Nel 2002 affianca Paolo Bonolis nella conduzione di \"Moda Mare a Porto Cervo\" e Piero Chiambretti in quella degli \"Italian Music Awards\". Nel 2003 le viene affidata la conduzione del programma televisivo \"Oltremoda\" su Rai 1. Il 4 maggio 2004 conduce per una sera assieme ad Alena \u0160eredov\u00e1 e Natasha Stefanenko \"le Iene\" su Italia 1. Nell'autunno del 2006 partecipa come concorrente alla quarta edizione del reality show di \"L'isola dei famosi\", venendo eliminata nel corso della seconda puntata con il 56% dei voti. \nParallelamente, nel 2004 fa il suo esordio come DJ all'Heineken Jammin Festival e negli anni successivi esporta il suo DJ set a Miami, Ibiza, Parigi, San Paolo e in tutta Italia, e pubblica alcune compilation. \nDopo vari anni di assenza dalle scene pubbliche per problemi di tossicodipendenza e alcolismo, in cui \u00e8 apparsa solo saltuariamente come ospite in alcune trasmissioni televisive, nel 2019 torna in televisione. Dall'8 gennaio 2020 prende parte come concorrente alla quarta edizione del \"Grande Fratello VIP\", condotto da Alfonso Signorini su Canale 5, venendo eliminata nel corso della diciottesima puntata al televoto contro Antonella Elia e Licia Nunez.\nVita privata.\nNel 2000 ha partorito un bambino, morto dopo pochi giorni per una malformazione cardiaca. \n\u00c8 stata compagna di Boosta, tastierista dei Subsonica, con cui ha avuto due figlie. Dal 14 aprile 2017 \u00e8 sposata con Luca Zocchi, imprenditore."}
{"id": "1121089", "revid": "123833644", "url": "https://it.wikipedia.org/wiki?curid=1121089", "title": "Daimler-Benz DB 603", "text": "Il Daimler-Benz DB 603 era un motore aeronautico 12 cilindri a V rovesciata raffreddato a liquido, prodotto dall'azienda tedesca Daimler-Benz AG ed impiegato nel periodo durante la seconda guerra mondiale. Era frutto di un potenziamento del DB 601, che e sua volta era il risultato dello sviluppo del DB 600.\nIl DB 603 equipaggi\u00f2 un gran numero di aeroplani in dotazione principalmente alla Luftwaffe tra i quali il Do 217, Do 335, He 219, Me 410 e il Ta 152C.\nUso automobilistico.\n\u00c8 interessante notare che l'automobile da record di velocit\u00e0 Mercedes T80, progettata dall'ingegnere aeronautico Josef Mickl su incarico di Ferdinand Porsche e pilotata dal tedesco Hans Stuck, era motorizzata con il terzo prototipo del DB 603. Era alimentata con alcool puro e possedeva una potenza di 3\u2002000 PS; abbastanza, si credeva, per portare la T80 fino a 750 km/h sull'autostrada di Dessau nel gennaio 1940 durante il RekordWoche (settimana dei record di velocit\u00e0). Ma, a causa dello scoppio della guerra nel settembre 1939, il T80 (soprannominata Schwarz Vogel/uccello nero) non ha mai corso. Il motore di DB 603 venne rimosso dal veicolo per essere utilizzato su velivoli da caccia.\nVersioni.\nPrototipi ed altre versioni.\nDati forniti dal costruttore. Potenza (max) indica potenza in emergenza e al decollo (5-min), potenza di combattimento indica potenza di combattimento e di salita (30-min), continua indica senza limiti di tempo."}
{"id": "1121092", "revid": "64833", "url": "https://it.wikipedia.org/wiki?curid=1121092", "title": "Teslascope", "text": ""}
{"id": "1121095", "revid": "80598", "url": "https://it.wikipedia.org/wiki?curid=1121095", "title": "Parade (casa discografica)", "text": "La Parade \u00e8 stata un'etichetta discografica italiana attiva tra il 1966 e il 1970.\nStoria.\nDopo l'esperienza discografica come direttore artistico della RCA Italiana, per qualche anno Vincenzo Micocci aveva ricoperto lo stesso ruolo presso la Dischi Ricordi, trasferendosi a Milano; ma il richiamo della citt\u00e0 di origine \u00e8 forte, per cui decide di ritornare a Roma, e nella primavera del 1966 si dimette da direttore artistico della Ricordi per dedicarsi al nuovo progetto discografico.\nIl nuovo progetto di Micocci \u00e8 da un lato quello di continuare la ricerca di nuovi talenti, dall'altro quello di diffondere discograficamente le grandi colonne sonore del rinomato cinema italiano di quegli anni, mettendosi in proprio: contatta quindi alcuni personaggi del mondo musicale conosciuti negli anni precedenti e, con Ennio Morricone, Nico Fidenco e il paroliere Carlo Rossi fonda una nuova casa discografica, la \"Parade\", con sede nel quartiere romano dei Parioli (in un palazzo di Viale Bruno Buozzi al civico 3), appoggiandosi per la distribuzione alla Decca; l'etichetta assume come primo arrangiatore il pianista Gianni Dell'Orso.\nE ancora una volta il suo fiuto nello scoprire nuovi talenti non lo inganna: uno dei primi 45 giri pubblicati \u00e8 infatti quello di un giovane cantautore napoletano, segnalatogli da Elisabetta Ponti (che si occupa per l'etichetta dell'ascolto delle nuove proposte), che si chiama Edoardo Bennato; in particolare Micocci \u00e8 rimasto colpito dalla canzone \"Era solo un sogno\", ed aveva provato a contattare Bobby Solo per proporgliela ma, poich\u00e9 l'artista romano non \u00e8 interessato, il disco viene pubblicato dalla Parade nell'incisione del suo autore.\nL'attivit\u00e0 continua negli anni successivi, e tra gli artisti scoperti e lanciati sono da citare Nancy Cuomo (a cui Fidenco e Micocci suggerirono il nome d'arte), il gruppo napoletano degli Alunni del Sole, i Calipop (che incisero una reinterpretazione in italiano di \"Let's spend the night together\" dei Rolling Stones) e i Chetro &amp; Co. di Ettore De Carolis, uno dei primi gruppi psichedelici italiani.\nPer la Parade incisero inoltre artisti gi\u00e0 affermati come Donatella Moretti, Fausto Cigliano, Jula de Palma, Louiselle (moglie del paroliere Carlo Rossi) e tanti altri.\nCome ricordato, la casa discografica si caratterizza anche per il cospicuo numero di colonne sonore pubblicate, scritte da grandi musicisti come Bruno Nicolai, Armando Trovajoli, Luis Bacalov e lo stesso Ennio Morricone.\nAll'inizio del 1970, per\u00f2, la casa discografica chiude: come ha raccontato lo stesso Micocci in molte interviste, la Parade era rappresentata da un avvocato che aveva il vizio del gioco e fece sparire del denaro, per cui i soci decisero la chiusura dell'azienda.\nCarlo Rossi fondo di l\u00ec a poco la Erre Records, e Micocci la It, proseguendo ognuno per la sua strada, collaborando spesso tra loro e conservando i principi ispiratori con i quali avevano fondata questa etichetta dalla storia breve ma sicuramente importante nella storia discografica italiana.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1121116", "revid": "116121254", "url": "https://it.wikipedia.org/wiki?curid=1121116", "title": "Sempre (Gabriella Ferri)", "text": "Sempre \u00e8 il settimo album di Gabriella Ferri, il sesto pubblicato dalla RCA.\nGli arrangiamenti sono dei fratelli Guido e Maurizio De Angelis e di Flavio Bocci, tranne che per la canzone \"Sempre\", che \u00e8 arrangiata dal maestro Franco Pisano.\nCome i precedenti, anche quest'album recupera alcune canzoni della tradizione napoletana (come \"Lacreme napulitane\" e \" 'a casciaforte\") e della tradizione romanesca, come la celebre \"Pe' lungotevere\", affiancandole ad altre pi\u00f9 moderne, tra cui la title track, \"Sempre\", che fu pubblicata su 45 giri ottenendo un notevole successo, essendo anche la sigla di \"Dove sta Zaz\u00e0\", una trasmissione televisiva condotta dalla stessa cantante.\nDi particolare importanza \u00e8 anche \"Il valzer della toppa\", un testo scritto da Pier Paolo Pasolini su una musica scritta dal maestro Piero Umiliani, e gi\u00e0 incisa da Laura Betti.\nRegistrato negli studi della RCA sulla via Tiburtina, il tecnico del suono dell'album \u00e8 Sergio Patucchi.\n\"Sette par de scarpe... e vado scarzo\" e \"Tutti al mare\" sono unite in un'unica traccia.\nLa versione originale dell'album aveva la copertina apribile; all'interno una bella fotografia di Dino Jarach, raffigurante Gabriella Ferri truccata da clown.\nIl disco \u00e8 stato ristampato in cd nel 2001."}
{"id": "1121123", "revid": "767487", "url": "https://it.wikipedia.org/wiki?curid=1121123", "title": "Aida degli alberi", "text": "Aida degli alberi \u00e8 un film d'animazione italiano del 2001, diretto da Guido Manuli, terzo lungometraggio realizzato dallo studio Lanterna Magica. La trama \u00e8 liberamente tratta dall'opera lirica \"Aida\" di Antonio Ghislanzoni musicata da Giuseppe Verdi.\n\u00c8 il primo lungometraggio di animazione italiano che ha utilizzato per la sua realizzazione tecniche 3D in sequenze complete.\nLa colonna sonora del film \u00e8 di Ennio Morricone.\nTrama.\nIl regno di Arborea \u00e8 guidato dal re Amonastro, il quale ha un'unica figlia, la bella e coraggiosa principessa Aida. Gli abitanti vivono in pace in abitazioni di legno sugli alberi e la loro vita scorre tranquilla, finch\u00e9 un giorno una spedizione di soldati provenienti dal regno di Petra attaccano il regno, abbattendone gli alberi e rapendo Goa, l'animale domestico della principessa Aida. Goa viene donata ad Amneris, la figlia del re di Petra Diaspron, che insieme all'amico Radames, abitante di Petra e figlio del generale Moud, lo alleva finch\u00e9 non partorisce un figlio a cui viene dato il nome di Gig.\nNel frattempo al tempio di Petra, il malefico sacerdote Ramfis si rivolge al malvagio dio della guerra Satam (dalla forma di Mu\u0161\u1e2bu\u0161\u0161u) illustrandogli un piano architettato per sbarazzarsi del sovrano e prendere il suo posto facendo sposare la principessa Amneris con suo figlio Kak (golosone con la passione per il cibo e lo scarso interesse per il potere). Il piano \u00e8 per\u00f2 inagibile in quanto Amneris \u00e8 innamorata di Radames. Satam conferisce quindi al sacerdote nuovi poteri per permettergli di raggiungere il suo scopo. Per sbarazzarsi di Radames, il sacerdote fa apparire in sogno al sovrano un orribile mostro, instillando nel re la convinzione che l'unico in grado di sconfiggerlo sia proprio Radames. Il giovane parte cos\u00ec per l'impresa, accompagnato da Ramfis e da Kak, nonch\u00e9 da Goa, giungendo in una foresta che si rivela essere il regno di Arborea, dove Ramfis fa in modo che Radames vi si perda. In groppa a Goa, il giovane si imbatte per caso nella principessa Aida, che lo attacca, ma si ferma improvvisamente proprio mentre lui sta per colpirla. Preoccupata per la sua amica, ritrovata dopo molto tempo, Goa attira l'attenzione di alcune guardie di Arborea che danno l'allarme, costringendo i tre a scappare. Nel frattempo, Ramfis porta a Petra la carcassa del mostro, fatta realizzare apposta per l'occasione, dichiarando che Radames \u00e8 scomparso, e spinge Kak negli alloggi di Amneris, che lo caccia in malo modo disperata per la scomparsa dell'amato.\nAd Arborea, Radames viene attaccato dalle guardie, guidate da re Amonastro, costringendo il ragazzo a prendere la principessa in ostaggio e a gettarsi in un fiume, dove vengono inghiottiti da una cascata. Mentre Aida e Goa riescono a salvarsi, Radames rischia di affogare; Aida lo salva, ma egli contrae una febbre a causa dello sforzo, al che Aida lo assiste e lo cura. Mentre i due si conoscono, confrontandosi sui differenti usi dei lori popoli, l'esercito di Arborea, desideroso di vendicare la scomparsa di Aida per mano di Radames, attacca un manipolo di guardie di Petra accampate nel deserto, dei quali un sopravvissuto porta notizia in patria, scatenando le premesse per una guerra tra i due regni.\nAida e Radames vengono presto presi e catturati dai soldati di Petra, che li conducono nel loro regno. Mentre Aida viene ridotta in schiavit\u00f9 e costretta a servire i capricci della principessa Amneris, Radames deve accompagnare l'esercito di Petra, guidato dal padre Moud, che parte per combattere gli Arborei. La battaglia termina con la vittoria di Petra, e tra i molti prigionieri Arborei catturati vi \u00e8 anche re Amonastro (il quale rimane prudente nel non rivelare la sua identit\u00e0). Mentre Ramfis assume uno stilista che conferisca a Kak l'aspetto di un vero principe, nella speranza che questi conquisti il cuore di Amneris, quest'ultima comincia a provare simpatia per i goffi modi del ragazzo.\nIl vittorioso ritorno dell'esercito di Petra viene accolto da re Diaspron, il quale annuncia il matrimonio di Radames con sua figlia Amneris. Il giovane chiede che i prigionieri vengano liberati, e il sovrano accetta e dichiara che la liberazione si terr\u00e0 il giorno del matrimonio. Adirato per questa prospettiva, Ramfis chiede consiglio a Satam, che gli fornisce una lettera falsamente attribuita a Radames da consegnare ad Aida. Ramfis si serve di Raz (il goloso ciambellano di corte) e ipnotizza il figlio Kak cos\u00ec da recapitare i messaggi tra i due giovani, affinch\u00e9 si convincano a scappare insieme. Finalmente deciso ad abbandonare Petra in nome dell'amore per Aida, Radames libera Amonastro, rimanendo per\u00f2 ignaro che questi sia il re di Arborea, ma viene catturato da un manipolo di guardie guidate da Ramfis. Amonastro raggiunge Arborea in groppa a Goa, mentre Aida decide di rimanere a Petra. Radames viene accusato di tradimento da Ramfis, che rivela la vera identit\u00e0 di Amonastro, e il giovane viene per questo condannato a morte dal re. Pur di salvare Radames, Aida sacrifica il suo amore per lui chiedendo ad Amneris di sposarlo, anche se la principessa \u00e8 ancora adirata per il gesto dell'amato. Diaspron concede la mano di sua figlia a Kak, che sar\u00e0 quindi destinato a divenire il prossimo re di Petra secondo i piani di Ramfis. Attraverso una fessura del tempio, Aida e Kak vengono per\u00f2 a conoscenza del piano di Ramfis e decidono di fermarlo.\nMentre l'esercito di Arborea si dirige in guerra, Satam promette a Ramfis la vittoria e il potere su Petra, in cambio per\u00f2 del sacrificio di una vittima, Radames. Amneris visita Radames in cella per convincerlo a sposarla salvandolo cos\u00ec dalla condanna, ma il ragazzo rifiuta per amore di Aida. Ramfis raggiunge successivamente Radames, lo incanta e lo conduce all'interno del corpo di Satam, ma Aida lo insegue, affronta il sacerdote e lo sconfigge. Ancora all'interno del corpo di Satam, Aida, Radames e Kak devono ora affrontare la furia della divinit\u00e0 che li trasporta in un'altra dimensione, ponendoli di fronte ad un orribile mostro. Radames ingaggia uno scontro con la creatura e la ferisce, ma questa danneggia la roccia sulla quale si trovano i tre, costringendo Kak a sostenerla. Mentre il perfido Satam cerca di convincere i tre ragazzi a inchinarsi al male, Kak invita i due giovani a baciarsi e ad esprimere il loro amore come antidoto all'odio e alla paura. I due si baciano e il loro amore sconfigge Satam, provocando un violento terremoto che genera un fiume che separa gli eserciti di Petra e di Arborea, i quali erano proprio sul punto di scontrarsi. Satam muore e il suo tempio viene distrutto, mentre i tre ragazzi tornano a casa. Amneris si fidanza con Kak, del quale \u00e8 ormai innamorata, mentre Aida e Radames, insieme agli abitanti di Petra e di Arborea, inaugurano insieme un nuovo periodo di splendore nella nuova Petra, ora ricca di una rigogliosa vegetazione come Arborea.\nIl doppiaggio.\nIl doppiaggio \u00e8 stato realizzato per Lanterna Magica dalla cooperativa ODS di Torino. Ciro Imparato ha scritto i dialoghi ed \u00e8 stato assistente al doppiaggio e, insieme con Lucia Valenti, ha effettuato il casting fino alla scelta finale dei doppiatori. Lucia Valenti ha aiutato Guido Manuli nella direzione del doppiaggio, cui hanno preso parte sia doppiatori tipici della zona sia ospiti d'eccezione come Enzo Iacchetti e Massimo Lopez."}
{"id": "1121124", "revid": "1543377", "url": "https://it.wikipedia.org/wiki?curid=1121124", "title": "Giovanni Pietro Bellori", "text": "Conosciuto anche come \"Gian Pietro Bellori\" o \"Giovan Pietro Bellori\", fu uno dei biografi pi\u00f9 importanti degli artisti del Barocco Italiano nel XVII secolo. Storico dell'arte, viene da molti considerato, assieme a Filippo Baldinucci, l'equivalente di epoca barocca di Giorgio Vasari.\nBiografia.\nNacque a Roma nel 1613.\nEra padre adottivo dell'antiquario, collezionista e scrittore Francesco Angeloni, proprietario di una vera e propria casa-museo in cui il Bellori crebbe e conobbe l'arte grazie alla frequentazione di moltissime personalit\u00e0 illustri dell'epoca che vi venivano ospitate, come artisti del calibro del Domenichino, Nicolas Poussin, Andrea Sacchi, ed importanti eruditi e scrittori tra cui Vincenzo Giustiniani e Giovanni Battista Agucchi. Si iscrisse in tenera et\u00e0 all'Accademia Nazionale di San Luca, dove poi svolse anche incarichi di rilievo, ma ben presto comprese che la sua inclinazione era quella di scrivere di arte pi\u00f9 che di praticarla in prima persona.\nNominato erede dall'Angeloni al momento della sua morte, ebbe cos\u00ec una tranquillit\u00e0 economica che gli permise di dedicarsi esclusivamente agli studi. Non si spos\u00f2 n\u00e9 intraprese, come pure avrebbe potuto, la carriera ecclesiastica.\nLa terza domenica di maggio del 1664, Bellori lesse presso l'Accademia romana di San Luca la celeberrima prolusione \"L'idea del pittore, dello scultore e dell'architetto\", vero e proprio manifesto teorico dell'estetica classicista. In essa (d'accordo coi postulati classicisti che nella letteratura artistica rinascimentale si trovavano sanciti, sotto l'egida ciceroniana, nei trattati di Leon Battista Alberti o nella lettera di Raffaello a Baldassarre Castiglione), antico e moderno, arte e natura venivano chiamati a cooperare equilibratamente in nome di quella selettiva idealizzazione che costituiva l'auspicato traguardo della creazione artistica. Quella stessa conferenza divenne nel 1672 la prefazione della sua pi\u00f9 importante pubblicazione che raccoglieva al suo interno le biografie di dodici dei pi\u00f9 famosi artisti del Seicento: \"Le vite de' pittori, scultori et architetti moderni\", pubblicate sotto gli auspici della neonata Accademia di Francia a Roma (Bellori fu anche in stretti rapporti epistolari con molti intellettuali francesi).\nIl punto di partenza della sua riscoperta della bellezza ideale \u00e8 sicuramente riconducibile all'arte di Raffaello e alla filosofia di Platone. Le teorie del filosofo greco vengono metabolizzate dal Bellori e rielaborate sotto una nuova veste: se per i platonici l'arte non era altro che un'imitazione di quello che era il sublime mondo delle idee gi\u00e0 insito all'interno della mente dell'artista esecutore dell'opera d'arte, per Bellori questo concetto si evolve ulteriormente mettendo in primo piano il ruolo fondamentale della Natura. Secondo il critico le idee non sono presenti a priori nella mente umana ma vengono ispirate grazie alla contemplazione della Natura. Cercando di recuperare l'equilibrio rinascimentale, Bellori teorizza un'Idea che \u00aboriginata dalla natura supera l'origine e fassi originale dell'arte\u00bb. Non \u00e8 altro che il metodo seguito dal pittore greco Zeusi per conformare la bellezza di Elena, superando qualsiasi bellezza naturale: per dipingere una bella donna se ne devono vedere diverse, che sian tutte belle; ma, in assenza di belle donne, occorre saper vedere la bellezza in s\u00e9, saltando la fase dell'induzione e passando direttamente a quella astrattiva. Cos\u00ec Guido Reni \u2013 narra Bellori \u2013 dipingeva la bellezza non quale si offriva agli occhi, ma quale la vedeva nell'idea, poich\u00e9 in natura le cose non possono mai essere perfette. Per Bellori, dunque, l'arte raffigura gli uomini non quali sono, ma quali dovrebbero essere, sicch\u00e9 mentre l'imitazione riproduce le cose empiriche, l'arte ci fa vedere con l'occhio intelligibile le cose che ancora non si vedono. In sintonia con questi princip\u00ee, Bellori d\u00e0 una precisa definizione della bellezza classica, asserendo che essa non \u00e8 altro che \u00abquella che fa le cose come sono nella loro propria e perfetta natura, la quale gli ottimi pittori si eleggono contemplando la forma di ciascuno\u00bb: tale bellezza \u00e8 dunque \u00abla perfetta cognizione della cosa cominciata sulla natura\u00bb, cio\u00e8 iniziata induttivamente e conclusa per via astrattiva. \u00abLe idee belloriane attraversano gli scritti di Winckelmann, dai \"Gedanken\" (1755) alla \"Geschichte\" (1764), fino ai \"Monumenti Antichi inediti\" (1767).\u00bb John Dryden tradusse le parti pi\u00f9 significative dell\"Idea\" nel \"Parallel between Painting and Poetry\", premesso alla traduzione da lui curata del poema latino \"De arte graphica\" di Charles Alphonse Du Fresnoy (1695). Attraverso Shaftesbury e Reynolds le idee di Bellori ebbero largo seguito nel mondo accademico inglese, e attraverso Winckelmann, si diffusero in tutte le accademie in Europa tra la fine del XVIII e l'inizio del XIX secolo.\nTra gli artisti suoi contemporanei, Bellori apprezz\u00f2 particolarmente l'opera di Guido Reni, di Nicolas Poussin - di cui fu amico personale - di Andrea Sacchi, del suo pupillo Maratta e soprattutto di Annibale Carracci, artista preso come esempio del suo concetto di bellezza ideale, in contrapposizione all'arte di Caravaggio, accusato da lui di copiare meccanicamente la realt\u00e0 senza il fondamentale utilizzo dell'intelletto. La bellezza secondo il critico si raggiungeva infatti contemplando s\u00ec la Natura, ma successivamente rielaborandola tramite le idee sviluppatesi dopo la contemplazione di quest'ultima.\nVasari e Leon Battista Alberti, furono tra gli scrittori pi\u00f9 apprezzati dal Bellori; in effetti le \"Vite\" furono iniziate con l'intento di riallacciarsi al Vasari, la cui seconda edizione era del 1568, ripercorrendone la profondit\u00e0 storica e la visione d'insieme, in continuazione e sostituzione delle \"Vite\" di Giovanni Baglione (1640), che Bellori consider\u00f2 una sorta di compilazione che non distingueva tra veri artisti e mediocri artigiani. Come Vasari egli riteneva il \"disegno\" l'elemento fondamentale di tutta l'arte che stava alla base sia della scultura che della pittura. Insieme al disegno era importante per il Bellori la \"prudenza\" dell'artista con la quale fare una serie di scelte e di prove prima di ottenere un risultato finale. Il traguardo della bellezza veniva quindi raggiunto attraverso una serie di tappe ponderate in cui l'artista ispirato dalla natura trovava il suo percorso che lo portava ad eseguire l'opera finale.\nBellori nella sua vita ebbe anche degli importanti incarichi, fu curatore ed antiquario delle collezioni di papa Clemente X. Nel 1671, divenne segretario dell'Accademia di San Luca ed infine bibliotecario ed antiquario della regina Cristina di Svezia. Nel campo archeologico \u00e8 degna di nota la pubblicazione, che egli fece insieme con l'incisore romano Pietro Santi Bartoli, \"Admiranda romanarum antiquitatum ac veteris sculpturae vestigia\" (Roma 1693). Con la collaborazione di Bartoli, Bellori realizz\u00f2 anche numerosi volumi di riproduzioni commentate di pitture e monumenti romani. Obiettivo finale dell'impresa, era quello di compilare e pubblicare un corpus completo di copie di tutti i dipinti romani conosciuti all'epoca: un progetto in sintonia con lo spirito del Museo Cartaceo di Cassiano dal Pozzo. Entrambi morirono prima che tutte le incisioni potessero essere pubblicate, ma il lavoro di Pietro fu continuato da suo figlio Francesco, mentre a Bellori successe come dotto commentatore il francese Michel-Ange de la Chausse. Il primo dei volumi pubblicati fu una descrizione della Tomba dei Nasoni, recentemente scoperta sulla Via Flaminia: \"Le pitture antiche del sepolcro de' Nasonii\" (1680 e pi\u00f9 volte riedito). Segu\u00ec, dopo la morte di Bellori, la pubblicazione de \"Gli antichi sepolcri. . .\" (1697), realizzata pochi anni prima della morte di Bartoli (ristampe nel 1727 e nel 1768). Le illustrazioni della Tomba dei Nasoni furono ripubblicate, insieme a quelle di altre pitture antiche, da Francesco Bartoli e Michel-Ange de la Chausse, con il titolo \"Le pitture antiche delle grotte di Roma e del sepolcro de' Nasonij\", 1706 (ne fu realizzata anche una traduzione latina, \"Picturae antiquae cryptarum Romanarum\", pi\u00f9 volte riedita). Nel Settecento le pubblicazioni antiquarie di Bellori e Bartoli furono sfruttate a piene mani soprattutto da Bernard de Montfaucon, e in seguito dallo stesso Winckelmann.\nBellori mor\u00ec nel 1696 a Roma, rimpianto dagli intellettuali di tutta Europa, e fu sepolto nella chiesa di Sant'Isidoro."}
{"id": "1121127", "revid": "77358", "url": "https://it.wikipedia.org/wiki?curid=1121127", "title": "Giovan Pietro Bellori", "text": ""}
{"id": "1121129", "revid": "31620", "url": "https://it.wikipedia.org/wiki?curid=1121129", "title": "Gian Pietro Bellori", "text": ""}
{"id": "1121131", "revid": "198326", "url": "https://it.wikipedia.org/wiki?curid=1121131", "title": "Ponpoko, le battaglie dei tanuki moderni", "text": ""}
{"id": "1121135", "revid": "729019", "url": "https://it.wikipedia.org/wiki?curid=1121135", "title": "Vanvitelli (metropolitana di Napoli)", "text": "Vanvitelli \u00e8 una stazione della linea 1 della metropolitana di Napoli, ubicata nell'omonima piazza del quartiere Vomero.\nCostruita secondo i progetti di Michele Capobianco fu aperta nel 1993, \u00e8 stata sottoposta un radicale restauro (grazie al quale lo scalo fa parte del circuito delle stazioni dell'arte) diretto dall'architetto Michele Capobianco e da suo figlio Lorenzo Capobianco con consulenze artistiche di Achille Bonito Oliva.\nLe uscite sono poste ai quattro angoli di Piazza Vanvitelli ed a Via Cimarosa. Inoltre, \u00e8 presente un sottopassaggio d'interscambio, che porta dalla stazione direttamente alle funicolari di Chiaia e Centrale. Il corridoio che porta alla Funicolare Centrale \u00e8 dotato di marciapiedi mobili. La stazione \u00e8 dotata di asta di manovra essendo stata capolinea provvisorio alla prima apertura del 1993.\nIl restyling del 2004 e la trasformazione in \"Stazione dell'Arte\".\nNel 2004 \u00e8 stato effettuato un restauro ad opera di Lorenzo e Michele Capobianco, con consulenza artistica di Achille Bonito Oliva.\nIn seguito a questo restauro, la stazione \u00e8 entrata a far parte delle \"Stazioni dell'Arte\".\nNell'atrio si trova un'installazione di Giulio Paolini, consistente in un grande masso che sembra infrangere il recinto trasparente che lo imprigiona.\nI corridoi laterali sono adornati da una parte da una lunga striscia di Vettor Pisani, e dall'altra da fotografie delle architetture della citt\u00e0 di Napoli di Gabriele Basilico e di Olivo Barbieri.\nAl piano compreso tra l'atrio e le banchine si trova un'opera di Mario Merz, consistente in una spirale che rappresenta la successione di Fibonacci, che prosegue sulla parete verticale di fondo con raffigurazioni di animali preistorici. Alle pareti laterali delle scale mobili di salita sono presenti due stelle in acciaio, di Gilberto Zorio.\nNell'incrocio tra le scale che portano alle due banchine sono raffigurati otto cilindri, opera di Gregorio Botta.\nSulle banchine sono presenti due grandi mosaici di Isabella Ducrot.\nServizi.\nLa stazione dispone di:"}
{"id": "1121137", "revid": "31620", "url": "https://it.wikipedia.org/wiki?curid=1121137", "title": "Giovanni Bellori", "text": ""}
{"id": "1121138", "revid": "31620", "url": "https://it.wikipedia.org/wiki?curid=1121138", "title": "Pietro Bellori", "text": ""}
{"id": "1121139", "revid": "767487", "url": "https://it.wikipedia.org/wiki?curid=1121139", "title": "John Ford (drammaturgo)", "text": "Vita.\nNato verosimilmente a Ilsington (Devon): \u00e8 noto il suo atto di battesimo avvenuto il 17 aprile 1586. Non si sa molto sull'infanzia e sulla giovent\u00f9 di Ford. Figlio di un magistrato, anch'egli di nome John Ford, era nipote del giurista John Popham, fratello della madre Elizabeth Popham. Ha frequentato probabilmente le scuole primarie a Londra e successivamente ha studiato giurisprudenza all'Universit\u00e0 di Oxford.\nEsord\u00ec nelle lettere scrivendo componimenti poetici d'occasione e un trattato filosofico (\"The Line of Life\"); il talento si manifest\u00f2 tuttavia quando si dedic\u00f2 al teatro collaborando con Thomas Dekker, John Webster e William Rowley a varie commedie e drammi, per esempio \"La strega di Edmonton\". Scrisse poi due masques (\"Il favorito del sole\" e \"Fantasie caste e nobili\"), ma il suo genio si espresse soprattutto nella tragedia. Alcuni dei suoi drammi sono andati perduti, ma quelli rimasti sono sufficienti a fargli dare un posto di rilievo fra i drammaturghi dell'et\u00e0 elisabettiana. I suoi drammi \u2014ambientati spesso in Italia e in Grecia\u2014 fanno pensare spesso alla Tragedia greca: nessun uomo pu\u00f2 sottrarsi all'inesorabilit\u00e0 del Fato, che si pu\u00f2 eventualmente sopportare da forti.\nNon \u00e8 noto con precisione l'anno della morte. Si suppone sia morto verosimilmente all'et\u00e0 di 50 anni."}
{"id": "1121145", "revid": "466539", "url": "https://it.wikipedia.org/wiki?curid=1121145", "title": "Paolo Cavara", "text": "Biografia.\nLa sua attivit\u00e0 come documentarista ebbe inizio negli anni cinquanta, quando ancora studiava architettura presso l'Universit\u00e0 degli Studi di Firenze. La professione scatur\u00ec dall'attivit\u00e0 parallela di pescatore e operatore subacqueo ed ebbe un primo riconoscimento pubblico con la spedizione pionieristica all'isola di Ceylon nel 1951, condotta assieme a Carlo Gregoretti e Franco Prosperi. In seguito riusc\u00ec a confezionare circa quaranta documentari realizzati al seguito di spedizioni scientifiche o in proprio. Dal 1957 fu collaboratore alla regia di Giorgio Moser per la prima serie televisiva nazionale di documentari \"La nostra terra e l'acqua\" (tra gli altri: \"Il ragazzo del risci\u00f2\", \"Bali\", \"Il pastore e la ballerina\", \"20.000 chilometri\") e suo corrispondente in Indonesia e alle Maldive. In quello stesso periodo fece anche qualche esperienza come aiuto regista di lungometraggi per registi statunitensi (quali John Huston e Henry Hathaway), fra i quali \"Timbuctu\", \"La contessa scalza\", e \"La Maja desnuda\" del 1958 di Henry Koster.\nAgli inizi degli anni sessanta entr\u00f2 in contatto con Angelo Rizzoli per il quale realizz\u00f2 come autore e regista, con Gualtiero Jacopetti e Franco Prosperi \"Mondo cane\" (1962) e \"La donna nel mondo\" (1963). In origine si trattava di un unico film che fu poi diviso in due, a causa dell'enorme materiale da lui realizzato. \"Mondo cane\" fu considerato il primo documentario shock e fece in breve tempo il giro del mondo. Tra le cose migliori da lui concepite e realizzate si ricordano le scene parigine, le modelle di Yves Klein dipinte di blu, le catacombe con i frati cappuccini, la caccia ai pescecani. Si specializz\u00f2 cos\u00ec nei documentari scandalistici e provocatori di notevole successo in quegli anni, ma fu anche preveggente nel capire la deriva verso il \"trash\" del genere \"mondo\" dettato da esigenze sempre pi\u00f9 commerciali. Comp\u00ec la mossa giusta proseguendo la sua attivit\u00e0 senza pi\u00f9 collaboratori al suo fianco, che abbandon\u00f2 di sua spontanea volont\u00e0, e decidendo di dedicarsi a un cinema pi\u00f9 personale e qualificato, ma sempre all'insegna della continuit\u00e0 stilistica.\nDopo alcune scene non accreditate realizzate per \"Mondo cane 2\" seguirono cos\u00ec \"I malamondo\" (1964), una indagine sui giovani ribelli nell'epoca del boom economico (pi\u00f9 film inchiesta che mondo movie), e nel 1967 \"L'occhio selvaggio\", opera in gran parte autobiografica, soprattutto per quanto concerneva la critica ai metodi usati fino ad allora per girare i documentari shock di forte presa sul pubblico (alla sceneggiatura hanno partecipato Tonino Guerra e Alberto Moravia); film affascinante sull'ambiguit\u00e0 che accomuna reporter, realt\u00e0 e macchina da presa, e alta espressione di metacinema. Ebbe una candidatura al Festival di Mosca (con grande successo di pubblico) e vinse al contempo il Festival di Atlanta. Il film seguente \"La cattura\" (1969) affronta il tema dell'amore negato gi\u00e0 presente a margine del film precedente, ed \u00e8 una parabola sull'assurdit\u00e0 della guerra con interpreti David McCallum e Nicoletta Machiavelli. Il film partecip\u00f2 alla XXX Mostra del Cinema di Venezia.\nNegli anni successivi, dopo aver curato la regia della seconda unit\u00e0 di \"Le avventure di Gerard\" di Jerzy Skolimowski, Cavara si dedic\u00f2 a film pi\u00f9 commerciali, di molto successo, sia di pubblico che di critica, soprattutto con due film gialli, \"La tarantola dal ventre nero\" del 1971 e \"E tanta paura\", del 1976. Il primo ricalcava i canoni argentiani pur movimentando le scene in stile documentaristico. Il secondo (con l'apporto di Bernardino Zapponi al soggetto e alla sceneggiatura) usciva dai suddetti canoni adottando un'ottica critica e grottesca del tutto inusuale. Dopo un western picaresco incentrato sul tema dell'amicizia, \"Los amigos\" (1973) (con Anthony Quinn e Franco Nero), pi\u00f9 attento alle psicologie dei personaggi e ai tempi lunghi del cinema statunitense che alle \"routiniere\" scene d'azione dello spaghetti italiano, Cavara diresse Turi Ferro in \"Virilit\u00e0\" (1974) e \"Il lumacone\" (1975): commedia dai toni grotteschi (pi\u00f9 sulla scia di Germi che del Samperi di \"Malizia\"), il primo; personale esperimento poetico il secondo (lavorato a quattro mani con Ruggero Maccari).\nA partire dalla seconda met\u00e0 degli anni settanta Cavara inizi\u00f2 un rapporto continuativo con la Rai che prosegu\u00ec fino al 1982 (in precedenza nel 1973 aveva firmato per l'azienda pubblica una serie di 7 documentari dal titolo \"L'uomo e la natura, Il delta del Danubio\"). Dopo altri servizi firmati per la rubrica \"Gulliver\" di Brando Giordani ed Emilio Ravel, diresse \"Atsalut pader\" (1979) (\"Ti saluto Padre\"), sulla vita di Padre Lino da Parma: antico progetto maturato in seguito alla frequente lettura delle opere di Hans K\u00fcng. Il film, sceneggiato con Lucia Drudi Demby e il critico Enzo Ungari, lo porta ad affrontare il tema della carit\u00e0 evangelica dotandosi di un interprete sensibile e particolarmente ispirato come Gianni Cavina. Di tutt'altro registro \"La locandiera\" (1980) che si mantiene fedele al testo goldoniano, pur puntando sulla ridicola misoginia e sulla comicit\u00e0.\nNegli ultimi anni Cavara lavor\u00f2 soprattutto per la televisione, come regista e sceneggiatore (con Lucia Demby e Roberto Lerici) di \"Fregoli\" (1981) (con Gigi Proietti) e \"Sarto per signora\" (1980) (con Alberto Lionello e Maria Rosaria Omaggio). Tra gli altri suoi lavori si ricordano il soggetto di \"Cos\u00ec come sei\" (1977) per la regia di Alberto Lattuada e il significativo apporto di ideazione e di scrittura (con la Demby ed Enrico Medioli) al televisivo \"La bella Otero\" (1982). Regista intrepido ed intelligentemente provocatorio, Cavara ha saputo muoversi con efficacia sul piano dell'eclettismo (dal cinema d'autore alla commedia, dal documentario al thriller, al cinema per la tv) pur mantenendo intatto il suo stile e la sua personalit\u00e0, e una propensione nella descrizione di personaggi anomali e in controtendenza."}
{"id": "1121146", "revid": "1534511", "url": "https://it.wikipedia.org/wiki?curid=1121146", "title": "Ti regaler\u00f2 una rosa", "text": "Ti regaler\u00f2 una rosa \u00e8 una canzone di Simone Cristicchi, vincitrice del Festival di Sanremo 2007.\nIl brano.\nLa canzone \u00e8 caratterizzata da strofe recitate in stile pop rap inframmezzate da un ritornello cantato. Il testo consiste in una lunga lettera che un uomo con problemi psichiatrici, Antonio, scrive alla sua amata Margherita dalle buie celle del manicomio dove \u00e8 chiuso, del quale anche lei \u00e8 stata ospite per qualche tempo. Da tale lettera si apprende che anche in quell'ambiente tetro e disperato \u00e8 riuscito a sbocciare un amore e che Antonio, nonostante il trattamento disumano che da sempre gli viene riservato in quanto malato mentale, non ha mai dimenticato quei pochi momenti nei quali il provare un sentimento d'amore gli consentiva di sentirsi vivo, umano. Per liberarsi di tanto dolore e ritrovare l'illusione di una libert\u00e0 inesistente, ad Antonio non resta che stupire ancora una volta la sua Margherita, con un ultimo volo.\nLa genesi della canzone ha avuto inizio nella cittadina di Girifalco, in Calabria, dove sorge un imponente manicomio, dal quale Cristicchi rimase molto colpito, decidendo di realizzare un viaggio per visitare gli ospedali psichiatrici italiani, durante il quale sono state realizzate le riprese del documentario \"Dall'altra parte del cancello.\" Il cantautore ha quindi tratto l'ispirazione per il testo di \"Ti regaler\u00f2 una rosa\" proprio dalle sconvolgenti vicende che gli sono state riferite dai pazienti degli istituti di salute mentale da lui visitati in tale occasione.\nIl brano \u00e8 stato presentato nella sezione Campioni del 57\u00ba Festival di Sanremo ed ha avuto un grande successo, classificandosi al primo posto della competizione musicale e vincendo anche il Premio della Critica \"Mia Martini\" ed il Premio Sala Stampa Radio-Tv; \u00e8 stato poi incluso nell'album di Cristicchi uscito sempre nel 2007, intitolato anch'esso \"Dall'altra parte del cancello.\"\nIl video.\nIl video \u00e8 stato diretto da Alberto Puliafito, con la fotografia di Gianni Giannelli e il montaggio di Fulvio Nebbia e Michela Sessa. Nel video Cristicchi si aggira tra le fatiscenti mura di alcuni istituti neurologici in disuso realmente esistenti, fra cui quello di Cogoleto, in provincia di Genova, e quello di Quarto dei Mille nella stessa Genova.\nIl videoclip ha vinto il Premio Videoclip Italiano 2007 nella categoria \"Artista Uomo\"."}
{"id": "1121148", "revid": "2184720", "url": "https://it.wikipedia.org/wiki?curid=1121148", "title": "Pensa (singolo)", "text": "La canzone Pensa \u00e8 di Fabrizio Moro, vincitore del Festival di Sanremo 2007 nella sezione Giovani. Il testo, secondo quanto ha dichiarato il cantante, \u00e8 stato scritto di getto, subito dopo la visione di un film sulla vita di Paolo Borsellino. Si tratta di un invito alla riflessione, contro ogni forma di violenza e contro la mafia.\nIl singolo della canzone (molto trasmesso dalle radio) ha raggiunto i vertici della classifica di vendita italiana e ha trascinato anche le vendite dell'album omonimo.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo.\nNel video, girato dal regista Marco Risi, compare parte del cast dei film \"Mery per sempre\" e \"Ragazzi fuori\" e anche Rita Borsellino, sorella del magistrato ucciso dalla mafia, che ha deciso di partecipare alle riprese dopo aver letto il testo della canzone."}
{"id": "1121149", "revid": "131011", "url": "https://it.wikipedia.org/wiki?curid=1121149", "title": "Rivotril", "text": ""}
{"id": "1121151", "revid": "2187184", "url": "https://it.wikipedia.org/wiki?curid=1121151", "title": "Tunnel Hsuehshan", "text": "Il tunnel Hsuehshan (cinese tradizionale: \u96ea\u5c71\u96a7\u9053; pinyin: Xu\u011bsh\u0101n Su\u00ecd\u00e0o; Wade-Giles: Hsueh-shan Sui-tao) o \"galleria del Monte innevato\", con i suoi \u00a0m \u00e8 la pi\u00f9 lunga galleria di Taiwan, situata sull'autostrada taiwanese no. 5 Taipei-Yilan, e aperta al traffico il 16 giugno 2006.\nLa strada collega la citt\u00e0 di Taipei alla contea nordorientale di Yilan (Ilan), riducendo il tempo di viaggio da due ore ad appena mezz'ora. Uno degli scopi principali per i quali \u00e8 stata costruita la galleria, era di collegare la costa occidentale di Taiwan, dove vive il 95% della popolazione, alla costa orientale, e quindi di porre un freno allo sviluppo squilibrato dell'isola.\nIl tunnel \u00e8 costituito da una galleria pilota e due gallerie principali, una per il traffico in direzione est e l'altra per quello verso ovest. La lunghezza totale \u00e8 di \u00a0m, rendendo il tunnel Hsuehsan la pi\u00f9 lunga galleria stradale dell'est asiatico e la quinta galleria stradale al mondo.\nCostruzione.\nDurante i lavori di scavo, gli ingegneri hanno incontrato situazioni geologiche difficili, come roccia fratturata e forti infiltrazioni d'acqua, che hanno causato ritardi importanti. Una delle tre TBM nel tubo verso ovest \u00e8 stata sommersa da un collasso del terreno. Per accelerare i lavori di scavo \u00e8 stato predisposto un attacco intermedio supplementare in corrispondenza del posto di scambio numero 2 (sotto il pozzo di ventilazione numero 2). Lungo il tracciato della galleria vi sono sei faglie principali, numerose zone fratturate e falda artesiana. Per questo, dei collassi del tunnel con conseguente allagamento si sono verificati periodicamente durante la costruzione. Complessivamente 25 persone hanno perso la vita durante i 15 anni dei lavori di costruzione.\nTraffico.\nTransitando attraverso il tunnel Hsuehshan i veicoli non possono superare il limite di velocit\u00e0 di 70\u00a0km/h. In caso contrario il conducente \u00e8 passibile di una multa variante tra \u00a0TWD (94\u00a0US$) e \u00a0TWD. . Di regola la velocit\u00e0 minima \u00e8 di 50\u00a0km/h. I veicoli normalmente devono mantenere una distanza minima di 50\u00a0m. Anche quando la velocit\u00e0 \u00e8 inferiore a 20\u00a0km/h a causa del traffico congestionato, occorre mantenere una distanza di 20\u00a0m . Doppie linee di sicurezza vietano il cambio di corsia. Delle videocamere di sorveglianza automatizzate sorvegliano i veicoli che superano i limiti di velocit\u00e0, non mantengono la distanza di sicurezza o cambiano corsia. Inizialmente era prevista la tolleranza zero per chi superasse i limiti di velocit\u00e0, multando anche chi dovesse viaggiare a 71\u00a0km/h. Dopo diverse controversie, a partire dal 16 settembre 2006 \u00e8 stata introdotta una tolleranza di 10\u00a0km/h, rinunciando a sanzionare automaticamente velocit\u00e0 fino a 80\u00a0km/h.\nIl tunnel Hsuehshan trasmette un programma radio dedicato agli automobilisti su due frequenze FM all'interno della galleria. Gli automobilisti possono ascoltare annunci riguardanti la galleria, regole per la guida all'interno del tunnel e musica."}
{"id": "1121159", "revid": "125372132", "url": "https://it.wikipedia.org/wiki?curid=1121159", "title": "Patrizia Rossetti", "text": "Dopo aver esordito in televisione presentando il Festival di Sanremo 1982 al fianco di Claudio Cecchetto, \u00e8 passata alle reti private, diventando per diversi anni il volto simbolo di Rete 4, grazie alla conduzione di programmi contenitori, destinati principalmente ad un pubblico femminile, che componevano lo scheletro del palinsesto dell'emittente, raccordando tra loro le numerose telenovelas e soap opera al tempo trasmesse dal canale.\nIn seguito ad un cambio di linea editoriale di Rete 4, il suo ruolo televisivo \u00e8 stato notevolmente ridimensionato pur non scomparendo mai dal piccolo schermo. Nel corso della sua carriera si \u00e8 cimentata anche come cantante, attrice per alcuni film per la televisione e speaker radiofonica.\nBiografia.\nCarriera televisiva.\nDopo una breve esperienza come conduttrice del telegiornale di Antenna 5 (emittente televisiva locale della Toscana), esordisce sulla televisione nazionale nel 1981, vincendo il concorso \"Una valletta per Sanremo\" all'interno della trasmissione \"Domenica in\" che le permette di presentare il Festival di Sanremo 1982 insieme a Claudio Cecchetto. Nello stesso anno conduce, sempre sulle reti Rai, il programma di annunci \"Prossimamente - Programmi per sette sere\" ed i programmi musicali Festival di Castrocaro e Festival di Pesaro, entrambi trasmessi da Rai 1. Sempre in quell'anno conduce, assieme a Memo Remigi, anche la kermesse \"Miss Italia\", allora trasmessa su Canale 5.\nNel 1983 debutta su Rete 4 (all'epoca di propriet\u00e0 della Mondadori e non ancora facente parte del gruppo Fininvest) come valletta del quiz \"Un milione al secondo\" condotto da Pippo Baudo.\nDalla stagione 1984/1985 sempre su Rete 4 (nel frattempo acquisita da Silvio Berlusconi) presenta \"Campo aperto\", un programma di agricoltura ed ecologia sulla falsariga di \"Linea Verde\". Conduce la trasmissione anche nella stagione successiva.\nSempre su Rete 4 nella stagione 1987/1988 ricopre il ruolo di inviata per il quiz pomeridiano \"C'est la vie\" condotto da Umberto Smaila. Nel 1987, lavora anche ad Italia 1 dove affianca Paolo Villaggio nel variet\u00e0 di prima serata \"Che piacere averti qui\", sempre nello stesso canale presenta alcuni programmi sportivi come \"A tutto campo\" e \"Calcio d'estate\". Nella stagione 1988-1989 passa brevemente a TeleCapodistria dove presenta \"Donna Kopertina\", un programma sportivo al femminile.\nLa grande popolarit\u00e0 arriva nell'autunno 1989 quando, tornata a Rete 4, inizia a condurre il programma quotidiano \"Buon pomeriggio\", trasmissione in onda dal luned\u00ec al venerd\u00ec, dedicata alle soap opera e alle telenovelas trasmesse dal canale in quegli anni che occupava tutta la fascia pomeridiana dell'emittente, che la Rossetti presenta con successo fino al 1993, conducendone anche gli spin-off \"Buon pomeriggio serata speciale\" e \"Buon pomeriggio Festival\". La sera del 31 dicembre 1991 conduce in prima serata su Rete 4 il veglione di capodanno \"4 salti nel '92\". Nei primi mesi del 1992 prende parte ad una parodia musicale della telenovela \"La donna del mistero\" intitolata \"La vera storia della donna del mistero\", assieme a Sandra Milo ed i Ricchi e Poveri trasmesso in prima serata sempre su Rete 4 e nell'autunno dello stesso anno interpreta inoltre il personaggio di Suor Sorriso proprio nella seconda stagione de \"La donna del mistero\" con Luisa Kuliok e Jorge Mart\u00ednez trasmessa sempre da Rete 4 in prima serata. Nello stesso periodo conduce inoltre sempre per Rete 4 lo speciale \"Holidays on ice\" e la kermesse \"Il pi\u00f9 bello d'Italia\" (versione maschile di \"Miss Italia\"). Sempre nel 1992 conduce sulla stessa rete, durante la stagione estiva, anche il variet\u00e0 di prima serata \"Bellezze al bagno\", in coppia con Giorgio Mastrota.\nDal settembre 1992 oltre \"Buon pomeriggio\", presenta anche il variet\u00e0-contenitore di mezzogiorno \"A casa nostra\", anche questo condotto in coppia con Mastrota ed anch'esso incentrato, come \"Buon pomeriggio\", sulle soap opera e le telenovelas trasmesse da Rete 4 in quel periodo. Di quest'ultima trasmissione la Rossetti presenta anche gli spin-off \"Domenica a casa nostra\", \"Vacanze di Natale a casa nostra\", \"Gran Capodanno a casa nostra\" e \"Domenica a casa nostra - La crociera dell'amore\". Nell'autunno 1993 i programmi \"Buon pomeriggio\" e \"A casa nostra\" vengono fusi nel programma \"Buona giornata\" condotto sempre dalla Rossetti dal settembre 1993 al luglio 1996. La trasmissione, anch'essa in onda dal luned\u00ec al venerd\u00ec, occupa tutto il day-time di Rete 4: inizia intorno alle 7 del mattino e si conclude alle 18:05, con il solo intermezzo delle due edizioni diurne del TG4. Anche di questo programma la Rossetti ne presenter\u00e0 diverse puntate speciali, trasmesse in prima serata.\nGrazie a tutti questi programmi, Patrizia Rossetti \u00e8 stata, per tutta la prima met\u00e0 degli anni novanta, il volto-simbolo del terzo canale televisivo del gruppo Mediaset (allora chiamato ancora Fininvest), all'epoca diretto da Michele Franceschelli e rivolto al pubblico femminile delle casalinghe; la Rossetti infatti appariva in video per pi\u00f9 di 10 ore al giorno, 6 giorni alla settimana per 11 mesi all'anno.\nA partire dall'autunno del 1996 in seguito al cambio di linea editoriale di Rete 4 voluto da Vittorio Giovanelli (nominato direttore di rete pochi mesi prima), la presenza in video della Rossetti \u00e8 repentinamente e drasticamente diminuita fin quasi ad annullarsi del tutto, limitandosi ad apparire come conduttrice delle televendite trasmesse sulle reti Mediaset e di alcune trasmissioni minori. Dal 1996 al 1998 conduce \"Casa per casa\", una rubrica settimanale dedicata al mondo della casa, in onda su Rete 4 il sabato mattina.\nNel 1997 conduce su Rete 4 lo speciale \"Buon compleanno Sentieri\", trasmissione dedicata ai 60 anni di messa in onda della soap opera statunitense \"Sentieri\", e recita nei film TV \"Oltre il destino\" e \"Passer\u00e0 il freddo\" di Daniele Sangiorgi, entrambi in onda su Rete 4 nel pomeriggio domenicale. Nel 1998 recita inoltre in un piccolo ruolo in un episodio della fiction \"La dottoressa Gi\u00f2\", sempre trasmesso su Rete 4, con protagonista Barbara D'Urso. Nella stagione 1997-1998 approda su Italia 7 dove conduce il variet\u00e0 \"Fantastica\". Nella stagione successiva su Rete 4 presenta \"Sabato 4\", contenitore settimanale di attualit\u00e0 e gossip, trasmesso il sabato mattina.\nNel 2000 sempre su Rete 4 conduce lo speciale-remake \"Telenovelas che emozione!\", in cui assieme a vari personaggi famosi, rievoc\u00f2 e narr\u00f2 la storia di tutti i pi\u00f9 famosi serial sudamericani di successo trasmessi in passato dalla rete, proprio all'interno delle varie trasmissioni-contenitore di cui era stata la padrona di casa indiscussa. Da febbraio 2001, ha condotto, per brevi periodi ed alternata ad altre conduttrici, il programma di medicina \"Vivere meglio\", in onda sempre su Rete 4 nella fascia mattutina, accanto al professor Fabrizio Trecca.\nNella primavera 2005 ha preso parte come concorrente alla seconda edizione del reality show \"La fattoria\" condotto da Barbara D'Urso su Canale 5, classificandosi terza con il 10% dei voti. Dal 2011 torna in TV come conduttrice di 3 Channel, e nella stagione 2012-2013 presenta due programmi di carattere culinario: \"Pane amore &amp; fantasia...\" e \"Colto e mangiato\" (di quest'ultima trasmissione conduce nel 2013 anche lo spin-off \"Colto e mangiato - L'Italia dell'olio\") trasmessi dal canale Alice.\nNella stagione 2015-2016 \u00e8 una degli ospiti fissi del programma domenicale di Rai 2 \"Quelli che il calcio\" condotto da Nicola Savino. Nell'autunno 2018 partecipa come concorrente, in coppia con Maria Teresa Ruta, con cui forma la squadra de \"Le signore della TV\", all'adventure-game di Rai 2 \"Pechino Express\", risultando vincitrice dell'edizione; aveva gi\u00e0 preso parte al programma nel 2016, insieme a Cesare Cadeo, in una \"televendita\" che le coppie in gara dovevano replicare.\nCarriera teatrale.\nLa sua carriera come attrice in teatro inizia dal 2001, quando con Enrico Beruschi, porta sulle scene due commedie: prima \"..ora \u00e8 possibile spegnere il computer\" e poi \"La famiglia Martinelli\". Nel 2003 \u00e8 protagonista con Ric e Gian della commedia \"Un pigiama per sei\" di Marc Camoletti, e nel 2006 di \"Comunque vada sar\u00e0 un successo\", sempre con i due comici, con testi di Dino Verde. Nella stagione 2009/2010 \u00e8 co-produttrice e protagonista femminile della commedia moderna \"Chi ha detto che gli uomini preferiscono le bionde?\" di Rosario Galli con Enrico Beruschi. Nel 2011 \u00e8 in tourn\u00e9e con Gigi Sammarchi, Vera Castagna e Marco Vaccaila con la commedia \"Toccata &amp; Fuga\" di Derek Benfield.\nCarriera radiofonica.\nDal 1994 al 2003 ha condotto \"Amichevolmente Vostra... Patrizia\", rubrica quotidiana di 30 minuti nella tarda mattinata della programmazione di Radio Italia.\nCarriera musicale.\nLa carriera di cantante inizia nel 1992 con l'incisione delle sigle dei programmi \"Buon pomeriggio\" e \"A casa nostra\", a cui segue l'anno successivo quella del programma \"Buona giornata\"; nel 1994 esce l'album \"Le pi\u00f9 belle sigle dei teleromanzi di Retequattro\", che comprende oltre le sigle di alcune telenovelas, anche brani da lei interpretati, tra cui \"Micaela\", utilizzato come sigla per l'omonima telenovela. Nel 1997 incide la sigla del programma \"Casa per casa\" e nel 1998 incide una raccolta di brani dei suoi cantanti preferiti intitolata \"CD personale\". Tutti i suoi dischi furono incisi per l'etichetta RTI Music. Nel 2003 ha inoltre duettato con Nilla Pizzi nella canzone \"Due gocce d'acqua\", contenuto all'interno dell'album della cantante emiliana \"Insieme si canta meglio\"."}
{"id": "1121160", "revid": "131011", "url": "https://it.wikipedia.org/wiki?curid=1121160", "title": "Klonopin", "text": ""}
{"id": "1121162", "revid": "254059", "url": "https://it.wikipedia.org/wiki?curid=1121162", "title": "Sap\u00eca Salvani", "text": "Biografia.\nCitata nel tredicesimo canto, era moglie di Ghinibaldo Saracini, signore di Castiglionalto presso Monteriggioni, e zia paterna di Provenzano Salvani. Forse per odio politico contro il nipote, a capo della fazione ghibellina di Siena, fu invidiosissima dei suoi concittadini: per tale motivo, quando ebbe luogo la battaglia di Colle tra Siena e la guelfa Firenze (nella quale mor\u00ec lo stesso Provenzano Salvani), desider\u00f2 che la sua citt\u00e0 fosse sconfitta e si rallegr\u00f2 della strage avvenuta. Cos\u00ec Dante fa raccontare a Sapia l'episodio di cui fu protagonista nel XIII del Purgatorio:\nSap\u00eca fu per\u00f2 anche donna caritatevole, come dimostra la fondazione da parte sua nel 1274 (dopo la morte del marito, era gi\u00e0 vedova nel 1269) di un ospizio per i pellegrini, detto di Santa Maria; situato ai piedi di Castiglioncello, presso la via Francigena, venne in seguito ceduto alla Repubblica di Siena, a beneficio del maggiore ospedale della citt\u00e0.\nMarco Santagata sottolinea che Sapia \u00e8 in Dante \"uno dei tanti personaggi femminili che veicolano messaggi politici\", ma oltre a questa caratterizzazione Sapia resta impressa nella mente come \"donna in preda a una patologia che ne ha condizionato la vita intera. Il fatto che l'unico episodio che essa racconta a dimostrazione della propria \"follia\" risalga alla vecchiaia\" [...] non d\u00e0 solo la misura di quanto fosse radicato quel vizio-peccato, ma lascia anche intendere come esso abbia dominato la vita passata, quasi fosse una dipendenza, una sorta di impulso coatto.\".\nLa caratterizzazione del personaggio in questo senso prosegue anche nella sua condizione di anima purgante, che conclude il suo dialogo con Dante con una predizione sarcastica nei confronti dei suoi concittadini. Essi, infatti, predice Sap\u00eca, non vedranno mai decollare il porto di Talamone, nella cui funzionalit\u00e0 come porto commerciale avevano riposto vane speranze, delusione di cui la donna sembra godere. \nSap\u00eca, secondo la tradizione, mor\u00ec uccisa a Colle Val d'Elsa da un sicario senese in via delle Volte, alle spalle di Palazzo Luci."}
{"id": "1121163", "revid": "287204", "url": "https://it.wikipedia.org/wiki?curid=1121163", "title": "Sapia Salvani", "text": ""}
{"id": "1121164", "revid": "287204", "url": "https://it.wikipedia.org/wiki?curid=1121164", "title": "Bealera", "text": "La Bealera era la serie di canali d'acqua che, costeggiando le mura meridionali della citt\u00e0 di Asti, funsero da fortificazione naturale ed alimentazione per le attivit\u00e0 artigianali-industriali per quasi cinque secoli. Il termine pass\u00f2 a indicare, pi\u00f9 genericamente, ogni piccolo canaletto d'acqua d'irrigazione nel territorio piemontese.\nLa rete fluviale.\nGi\u00e0 nel 1227, un documento parla di un \"beale civitas astensis\" o canale artificiale della citt\u00e0 che servito dall'acqua del torrente Borbore, alimentava mulini ed officine artigiane.&lt;br&gt;\nIl canale, da porta Torre (rione Santa Caterina), costeggiava la citt\u00e0 a sud per sfociare nel rio Valbrenta all'imbocco dell'attuale piazza Libert\u00e0.\nNel XIII secolo, la bealera prevedeva quattro \"installazioni\". Ogni installazione era costituita da un mulino, un abbeveratoio, un lavatoio ed altri dispositivi meccanici utilizzati principalmente nel settore tessile (follatoi, battitoi, gualchere, etc...).\nLe quattro installazioni erano in corrispondenza di porta Torre, porta San Giuliano, porta San Martino, porta San Paolo.\nNel XIV secolo, secondo l'abate Filippo Malabaila, le officine tessili superavano le 800 unit\u00e0.\nLuigi d'Orleans,diventato signore di Asti, con lo scopo di regolamentare e controllare i redditi derivanti dai molini, costru\u00ec una nuova bealera.\nQuesta, alimentata dal torrente Triversa, al contrario del canale duecentesco che costeggiava le mura dei rioni, partiva da porta San Antonio e si dirigeva molto pi\u00f9 a sud, costeggiando la seconda cerchia di mura (quella dei borghi), raggiungendo il castello della cittadella viscontea.\nNel XVII secolo la bealera torn\u00f2 ad essere alimentata dal Borbore.\nLa societ\u00e0 del molleggio.\nLuigi d'Orleans, per la costruzione del nuovo canale, si avvalse per il 50%, del finanziamento delle famiglie nobili astigiane che costituirono una vera e propria \"societ\u00e0 per azioni\" con quote in qualsiasi momento cedibili o riscattabili.\nQuesta societ\u00e0, sorta nel 1397, venne denominata \"Societ\u00e0 del molleggio\" , visto che ricavava gli utili dai luoghi del molleggio (i molini per l'appunto).\nNel 1416, in un momento di difficolt\u00e0 economica del governo Orleanese, il duca fu costretto a cedere le proprie quote alla societ\u00e0, che dai 16 soci iniziali allarg\u00f2 la sottoscrizione a 116 nuovi \"azionisti\".\nLa societ\u00e0 si trasform\u00f2 nell'et\u00e0 moderna in \"Reverenda Compagnia del Molleggio\" ed ebbe vita fino alla met\u00e0 del XX secolo."}
{"id": "1121175", "revid": "1633460", "url": "https://it.wikipedia.org/wiki?curid=1121175", "title": "Bismalite", "text": "La bismalite \u00e8 un corpo intrusivo, generalmente subsuperficiale, di forma intermedia fra laccolite e dicco, perch\u00e9 piega e taglia le rocce sovrastanti. Il termine \"Bismalith\" \u00e8 stato coniato dal petrografo Joseph Paxson Iddings e dal geologo W.H. Weed, Statunitensi, nel 1899."}
{"id": "1121178", "revid": "897219", "url": "https://it.wikipedia.org/wiki?curid=1121178", "title": "Oleksandr \u0160ovkovs'kyj", "text": "\u00c8 primatista di presenze (143) con la Dinamo Kiev nelle competizioni UEFA per club. Con il club, ha vinto 30 titoli nazionali.\nCaratteristiche tecniche.\nEra un portiere poco spettacolare ma molto efficace, abile nelle uscite alte e reattivo nell'opporsi ai tiri rasoterra.\nCarriera.\nClub.\nCresciuto nelle giovanili della ha debuttato in prima squadra nel 1993 e da allora ha sempre difeso la porta della formazione di Kiev da titolare, tranne in alcuni periodi in cui era infortunato, indossando anche la fascia da capitano.\nNell'estate del 2011 ha giocato la sua 100a partita (compresi i preliminari) in Champions League contro il Rubin Kazan e da allora ha collezionato complessivamente 143 presenze nelle coppe europee.\nIl 27 novembre 2014 nella gara di Europa League contro il Rio Ave raggiunge le 582 presenze con la maglia della squadra di Kiev superando Oleg Blokhin fermo a 581 e diventando il giocatore con pi\u00f9 presenze nella storia della Dinamo Kiev.\nIl 13 dicembre 2016 ha annunciato il suo ritiro dal calcio giocato.\nNazionale.\nPortiere titolare della nazionale ucraina fin dal 1994, alla prima partecipazione della nazionale ad un Mondiale di calcio, quello di Germania 2006, si \u00e8 particolarmente distinto negli ottavi di finale contro la nazionale svizzera parando due rigori, garantendo cos\u00ec il passaggio della sua nazionale ai quarti di finale.\nDopo aver saltato Euro 2012 in seguito ad un infortunio alla spalla, il 4 settembre 2012 decise di lasciare la nazionale dopo averla rappresentata ben 92 volte nel corso di 18 anni di carriera e piazzandosi al terzo posto dei giocatori con pi\u00f9 presenze (primo tra i portieri) al momento del ritiro.\nNell'ottobre 2020, a causa del COVID-19 che colpisce i tre portieri della nazionale Pjatov, Lunin e Pan'kiv, \u0160ovkovs'kyj (preparatore della nazionale ucraina) viene convocato come portiere di riserva dal tecnico Andriy Shevchenko per la partita del 7 ottobre contro la Francia, a quattro anni dal ritiro dal calcio giocato.\nAllenatore.\nIl 4 settembre 2018 entra nello staff della nazionale Ucraina guidato da Andriy Shevchenko come assistente tecnico."}
{"id": "1121182", "revid": "339392", "url": "https://it.wikipedia.org/wiki?curid=1121182", "title": "Oleksandr Shovkovsky", "text": ""}
{"id": "1121183", "revid": "1094968", "url": "https://it.wikipedia.org/wiki?curid=1121183", "title": "Statuti cadorini", "text": "Gli Statuti cadorini, ai quali vanno associati quegli statuti speciali conosciuti sotto il nome di Laudi, sono una raccolta di leggi e di norme di \"diritto consuetudinario\" che costituiscono un importantissimo ed abbondante corpus di documenti giuridici di et\u00e0 tardo-medievale e che collocano quell'area geografica denominata Cadore in una posizione particolare rispetto al panorama storico-giuridico del resto del territorio italiano. La gestione autonoma del territorio era fondata sulle \"Regole\" rappresentando uno degli esempi pi\u00f9 caratteristici della gestione di propriet\u00e0 collettiva dell'arco alpino.\nQuesti testi redatti in latino notarile od in volgare hanno da sempre suscitato l'interesse di storici e giuristi. Tuttavia, sorprendentemente, solo di recente \u00e8 stato messo in evidenza un ulteriore aspetto non meno importante, l'aspetto filologico e linguistico. Infatti, i Laudi presentano una evidente dialettalit\u00e0 ladino-cadorina riscontrabile nella micro-toponomastica locale e nel lessico, in particolare per quanto riguarda l'esercizio dell'attivit\u00e0 agricola e silvo-pastorale, degli strumenti di lavoro e quant'altro.\nIl manoscritto originale dello Statuto del 1338 fu sottratto come bottino di guerra nel 1511 dalle truppe imperiali di Massimiliano I a Pieve di Cadore durante la guerra cambraica. Fu portato dapprima a Dobbiaco e successivamente a Trento. Oggid\u00ec viene conservato al \"Tiroler Landesarchiv\", l'archivio della Luogotenenza di Innsbruck. Tentarono i cadorini, a pi\u00f9 riprese, di riottenerlo ma invano. Una copia anastatica dell'originale \u00e8 presente presso la Magnifica Comunit\u00e0 di Cadore quale \u00ab\"dono\"\u00bb ricevuto dal Tirolo nel 2004.\nOrigini.\nLa storia degli Statuti cadorini origina con ogni probabilit\u00e0 nel 1235 con lo Statuto dato al Cadore da Biaquino III da Camino. Quest'ordinamento che porta il nome di \u00ab\"Statuta de Cadubrio per illos da Camino\"\u00bb, fu scritto a Pieve di Cadore dal notaio \"Wacellus\" alla presenza di dodici rappresentanti, nove dei quali erano cadorini e fu pubblicato il 5 novembre 1235. Questo documento, che comprende cinquantuno articoli, ha una vera e propria forma statutaria, \u00e8 scritto in un latino cancelleresco \"(latinus grossus)\" con la costante immistione di voci cadorine tutte le volte che il notaio ha dovuto definire il nome degli oggetti comunemente usati nei vari lavori oppure nella descrizione di particolari consuetudini.\nDello Statuto cadorino del 1235 esistevano pi\u00f9 esemplari, tuttavia il solo attualmente conosciuto \u00e8 quello analizzato e pubblicato da Antonio Ronzon e che si trova nell'Archivio di Stato di Modena e cio\u00e8 l'esemplare di Beatrice da Camino, una delle tre figlie di Rizzardo III ultimo Caminese signor di Cadore, sposa di Aldobrandino III d'Este marchese di Ferrara. Fu decapitata col figlio Obizzo d'Este per congiura contro il cognato Alberto al fine di togliergli la signoria di Ferrara.\nNel 1338 furono redatti i nuovi Statuti, riconosciuti nel 1347 dal Patriarca di Aquileia Bertrando e, nel 1420, dalla Serenissima. Il sistema regolato dagli Statuti era di tipo democratico, incentrato su un \"Maggior e General Consiglio\"."}
{"id": "1121188", "revid": "547034", "url": "https://it.wikipedia.org/wiki?curid=1121188", "title": "Daniel Wallace", "text": "Biografia.\nNato a Birmingham, in Alabama nel 1959, vive a Chapel Hill dove insegna all'Universit\u00e0 della Carolina del Nord. Ha pubblicato diversi racconti su varie riviste letterarie ma \u00e8 celebre soprattutto per essere l'autore del romanzo \"Big Fish: A Novel of Mythic Proportions\", da cui Tim Burton nel 2003 ha tratto il film \"Big Fish - Le storie di una vita incredibile\"."}
{"id": "1121199", "revid": "1149807", "url": "https://it.wikipedia.org/wiki?curid=1121199", "title": "Magic Carpet", "text": "Magic Carpet \u00e8 un sparatutto in prima persona per MS-DOS, Sega Saturn e PlayStation. \u00c8 stato prodotto nel 1994 dalla Bullfrog Productions e pubblicato dall'Electronic Arts. Fu definito uno dei videogiochi pi\u00f9 innovativi dell'anno e si fece notare anche per il notevole motore grafico tridimensionale, ma nonostante le lusinghiere recensioni dalle riviste del settore commercialmente fu un insuccesso.\nIl giocatore \u00e8 alla guida di un tappeto magico e pu\u00f2 quindi volare nelle tre dimensioni, ma non pu\u00f2 rollare. Pu\u00f2 sparare proiettili magici di vario tipo e lanciare incantesimi. Non \u00e8 possibile schiantarsi a terra.\nIl seguito fu \"Magic Carpet 2\" (1995)."}
{"id": "1121200", "revid": "63945", "url": "https://it.wikipedia.org/wiki?curid=1121200", "title": "Basket Teramo", "text": ""}
{"id": "1121201", "revid": "726373", "url": "https://it.wikipedia.org/wiki?curid=1121201", "title": "Magic Carpet 2", "text": "Magic Carpet 2: The Netherworlds \u00e8 un videogioco del genere sparatutto in prima persona del tipo God game per personal computer. \u00c8 stato prodotto nel 1995 dalla Bullfrog Productions e pubblicato dall'Electronic Arts. \u00c8 il seguito del primo \"Magic Carpet\". \u00c8 stato rilasciato nel 2013 su GOG.com per le piattaforme Windows e macOS."}
{"id": "1121207", "revid": "599013", "url": "https://it.wikipedia.org/wiki?curid=1121207", "title": "Andrij Nesma\u010dnyj", "text": "Carriera.\nClub.\nCresciuto nelle giovanili della , nel 1997 \u00e8 stato messo sotto contratto dalla , in cui ha da allora sempre militato, e con cui ha vinto 8 Campionati d'Ucraina, 9 Coppe d'Ucraina e 3 Supercoppe d'Ucraina.\nAndriy \u00e8 uno dei pi\u00f9 grandi difensori della storia del Dinamo Kiev, conosciuto soprattutto per una rete incredibile in Champions League. \nNazionale.\nCon la maglia della Nazionale ucraina ha debuttato nel 1997, con cui ha raggiunto il miglior risultato, i quarti di finale, ai Mondiali di Germania 2006.\nVita privata.\nDal 2009 si \u00e8 battezzato come Testimone di Geova. Ha rispettato il suo contratto con la Dinamo Kiev fino al 2011, poi si \u00e8 ritirato."}
{"id": "1121208", "revid": "729019", "url": "https://it.wikipedia.org/wiki?curid=1121208", "title": "\u017deleznice Slovenskej republiky", "text": "\u017deleznice Slovenskej republiky (letteralmente \"Ferrovie della Repubblica slovacca\", acronimo \u017dSR), \u00e8 l'operatore statale che gestisce le infrastrutture ferroviarie in Slovacchia.\nLa societ\u00e0 fu fondata nel 1993 per gestire la rete ferroviaria del territorio slovacco scorporata dalle Ferrovie dello Stato cecoslovacche in seguito alla divisione della Cecoslovacchia. Fino al 1996 ebbe il monopolio formale e da allora il monopolio de-facto sul trasporto ferroviario nella nazione.\nDal 2002 una legge ha diviso la compagnia: a \u017dSR fu lasciata la gestione delle infrastrutture e il trasporto delle merci fu assegnato alla societ\u00e0 \"\u017delezni\u010dn\u00e1 spolo\u010dnos\u0165, a. s.\" (ZSSK). Nel 2005 questa nuova compagnia fu ulteriormente divisa in \"\u017delezni\u010dn\u00e1 spolo\u010dnos\u0165 Slovensko, a. s.\" (ZSSK) che fornisce servizi di trasporto passeggeri e \"\u017delezni\u010dn\u00e1 spolo\u010dnos\u0165 Cargo Slovakia, a. s.\" (ZSSK Cargo) , che si occupa del trasporto merci. Tutte queste societ\u00e0 sono gestite dallo Stato.\nStoria.\nLa ferrovia divent\u00f2 un importante presupposto per lo sviluppo economico e sociale del paese.\nNel 1837, fu iniziata la costruzione della prima autostrada ferroviaria europea. La sua costruzione divent\u00f2 un potenziale minaccia per il mercato dei prodotti agricoli e del legname dalla Slovacchia occidentale.\nPertanto, venne fondata una compagnia con lo scopo di costruire una ferrovia a cavallo che avrebbe dovuto collegare le cinque citt\u00e0 reali tra Bratislava e Trnava.\nIl servizio fu fornito fino alla prima met\u00e0 degli anni settanta del XIX secolo.\nAll'inizio, la costruzione della linea fu nelle mani dello stato.\nPi\u00f9 tardi, nel 1854, lo Stato affid\u00f2 la costruzione della linea a imprenditori privati.\n1867-1873.\nL'intensit\u00e0 della costruzione cambi\u00f2 dopo l'Ausgleich del 1867, quando le linee ferroviarie dei territori slovacchi passarono sotto il controllo del governo ungherese.\nLe ferrovie, furono poste sotto il controllo del Ministero dei Trasporti e dei Lavori Pubblici di Budapest, che istitu\u00ec, nel 1868, le Ferrovie statali ungheresi (M\u00c1V).\nIl suo obiettivo principale fu la costruzione di linee per il trasporto delle comunicazioni indipendente da quello dell'Austria. In Slovacchia, questo signific\u00f2 un'estesa costruzione di ferrovie.\nInfatti nel periodo tra il 1867 e il 1873 venne costruito un certo numero di assi ferroviari principali:\nIl Regno d'Ungheria cerc\u00f2 di utilizzare capitali privati per la costruzione della ferrovia. Ma la mancanza di solvibilit\u00e0 minacci\u00f2 la costruzione delle ferrovie e lo stato nel 1868 inizi\u00f2 a costruire le ferrovie in proprio.\nLa costruzione della ferrovia venne accompagnata da una serie di scandali e di vicende di corruzione tra i nobili, politici e imprenditori. Nonostante questo fatto, la base della rete ferroviaria fu realizzata in tempi relativamente brevi.\n1873-1918.\nIl fallimento della Borsa di Vienna fu l'inizio di una crisi economica che interess\u00f2 l'economia della monarchia asburgica per tutta la prima met\u00e0 degli anni settanta del XIX secolo. Il mutare delle condizioni economiche si riflett\u00e9 sulla costruzione delle ferrovie.\nDurante questo periodo, il paese era consapevole dell'importanza strategica del trasporto ferroviario per l'economia, la difesa e la politica.\nLo Stato rispose alla situazione con una serie di azioni: ferm\u00f2 la costruzione delle linee ferroviarie pi\u00f9 costose e creando le condizioni giuridiche per la costruzione di ferrovie locali.\n1918 - 1939.\nDopo la formazione della Cecoslovacchia, il pi\u00f9 importante compito era quello di mantenere in esercizio la rete ferroviaria nazionale definita dai nuovi confini. Due divisioni, con sede rispettivamente a Ko\u0161ice e a Bratislava, divennero responsabili per la gestione della rete. La rete ferroviaria ereditata dalla Slovacchia era insufficiente per le esigenze del nuovo Stato.\nLa sola linea efficiente era la Ko\u0161ice-Bohum\u00edn. Lo Stato quindi decise di farsi carico di tutte le linee ferroviarie private e di estendere le linee.\nLa pressione della concorrenza da parte del trasporto merci su strada ne stimol\u00f2 ulteriormente lo sviluppo.\nLa velocit\u00e0 dei treni merci venne aumentata fino a 70\u00a0km /h applicando la frenatura continua. Notevoli progressi nel traffico passeggeri furono raggiunti con la motorizzazione delle ferrovie locali.\n1939-1945.\nIl 3 marzo 1939, venne proclamata l'indipendenza della Prima repubblica slovacca. Tuttavia, essa era uno stato satellite della Germania nazista. La guerra caus\u00f2 un aument\u00f2 dell'intensit\u00e0 del trasporto merci.\nLa rete slovacca ebbe un ruolo chiave nelle esportazioni di materie prime, prodotti agricoli e alimentari.\nIl trasporto passeggeri venne caratterizzato da ampi movimenti stagionali di lavoratori agricoli e industriali provenienti da Polonia, Slovacchia, Ucraina e Russia che viaggiavano verso la Germania.\n1945-1992.\nDopo la Seconda guerra mondiale, la Cecoslovacchia venne ricostituita. Il primo problema da risolvere era la ricostruzione della rete ferroviaria nazionale.\nNel 1948, inizi\u00f2 il regime comunista. Tutte le ferrovie private furono nazionalizzate.\nIl sovraccarico della linea \u010cierna nad Tisou - Ko\u0161ice - \u017dilina - Bohum\u00edn fu la spinta a ampliare la rete ferroviaria nel sud della Slovacchia. Effettuando, allo stesso tempo, l'elettrificazione delle linee ferroviarie.\nLa nuova costituzione del 1960 definiva la Cecoslovacchia come uno stato socialista.\nIl trasporto ferroviario venne segnato dalla concezione stalinista di \u201cferro e acciaio\u201d.\nCi fu una forte concentrazione nel settore dei trasporti delle materie prime, materiali da costruzione, combustibili e cibo.\nL'industrializzazione ebbe un impatto significativo sulla crescita del trasporto passeggeri, con persone che viaggiavano su grandi distanze per lavorare e studiare.\nLa crescita d'intensit\u00e0 caus\u00f2 uno squilibrio tra domanda e capacit\u00e0 tecniche. La situazione miglior\u00f2 durante gli anni settanta a causa dello sviluppo della motorizzazione individuale e la densit\u00e0 del trasporto ferroviario cominci\u00f2 a declinare.\nDal 1993.\nDal 1\u00ba gennaio 1993 la Slovacchia \u00e8 divenuta indipendente. Contemporaneamente, viene istituita la societ\u00e0 delle Ferrovie della Repubblica Slovacca. La pessima situazione iniziale richiese interventi di consolidamento da eseguire nel minor tempo possibile. La pi\u00f9 importante fu quella di creare le condizioni per la privatizzazione e per ottimizzare le attivit\u00e0 viarie per i requisiti di business. L'obiettivo strategico era quello di consentire l'accesso al mercato commerciale dell'Unione europea e capitalizzare sul territorio conveniente della Repubblica slovacca e la sua attrattiva turistica.\nOrgani.\nGli organi direttivi della \u017dSR sono il consiglio di amministrazione e il direttore generale.\nConsiglio di amministrazione.\nIl consiglio di amministrazione \u00e8 l'organo superiore delle ferrovie slovacche.\nHa nove membri - sei membri sono esperti del settore dei trasporti, finanza, banche, economia e diritto, tre sono eletti come rappresentanti dei dipendenti delle ferrovie. I membri del Consiglio sono nominati e revocati dal Ministro dei trasporti, delle poste e delle telecomunicazioni della Repubblica slovacca, tre dei quali sono nominati e revocati dalla proposta in base alla elezione dei dipendenti.\nL'Ufficio del consiglio di amministrazione della \u017dSR fornisce le operazioni amministrative e tecniche.\nL'ispezione generale SR \u017dSR esegue l'ispezione e il controllo delle unit\u00e0 organizzative della \u017dSR e prevede compiti connessi con il miglioramento del sistema di gestione e la conformit\u00e0 alla regolamentazione legislativa, controlla l'attuazione delle decisioni della \u017dSR e d\u00e0 suggerimenti per la loro attuazione.\nDirettore generale.\nIl Direttore generale gestisce le attivit\u00e0 di \u017dSR ed \u00e8 responsabile per le sue prestazioni e i suoi risultati al consiglio di amministrazione.\nDirettore Generale \u00e8 un organo statutario di \u017dSR. Egli rappresenta l'azienda all'esterno e agisce in suo nome in tutte le questioni con eccezione delle materie che sono di competenza esclusiva del consiglio di amministrazione o del Ministero dei Trasporti, Poste e Telecomunicazioni.\nDirettore generale \u00e8 rappresentato da quattro agenti responsabili di specifici reparti di \u017dSR. Direttore generale \u00e8 nominato e revocato dal ministro dei Trasporti, Poste e Telecomunicazioni.\nDelegati del Direttore generale.\nIl Direttore generale gestisce il Dipartimento di direttore generale e ha quattro vicedirettori che hanno il compito di gestire l'attivit\u00e0 in altri reparti.\nSezioni e rami connessi ai servizi sono soggetti ai delegati.\nAttivit\u00e0.\nLe principali attivit\u00e0 di \u017dSR dal 1\u00ba gennaio 2002 sono:\nStruttura organizzativa.\nLe societ\u00e0 delle Ferrovie della Repubblica slovacca \u00e8 ulteriormente suddivisa in sede centrale e di gestione e manutenzione delle infrastrutture ferroviarie.\nQuartier Generale.\nIl Quartier Generale \u00e8 suddiviso in:\nTutti i dipartimenti sono situati nella capitale Bratislava.\nGestione e manutenzione delle infrastrutture ferroviarie.\nGestione delle infrastrutture ferroviarie.\nQuesta sezione \u00e8 divisa in due dipartimenti locali. Il primo \u00e8 situato nella Slovacchia occidentale a Trnava, mentre il secondo \u00e8 situato nella Slovacchia orientale a Ko\u0161ice.\nManutenzione delle infrastrutture ferroviarie.\nLa manutenzione delle infrastrutture ferroviarie \u00e8 divisa in due quartier generali regionali e due divisioni.\nRappresentanza all'estero.\nFerrovie della Repubblica slovacca sono rappresentati nelle organizzazioni internazionali a Bruxelles, Belgio e Varsavia, in Polonia.\nTrasporto passeggeri.\nInformazioni dettagliate sui prezzi sono pubblicati sui siti web delle singole societ\u00e0 di trasporto passeggeri"}
{"id": "1121209", "revid": "47767", "url": "https://it.wikipedia.org/wiki?curid=1121209", "title": "Ferrovie della Repubblica slovacca", "text": ""}
{"id": "1121210", "revid": "228587", "url": "https://it.wikipedia.org/wiki?curid=1121210", "title": "Drizza", "text": "Nella terminologia nautica e in particolare in quella della vela la drizza \u00e8 una cima o cavo in fibra naturale, sintetica o metallica, utilizzato per issare una vela, o una bandiera, o un albero orizzontale (pennone).\nNella maggioranza dei casi quando il termine \u00e8 utilizzato senza ulteriori specificazioni ci si riferisce ai cavi per issare una vela. Nel caso sia presente pi\u00f9 di una vela, per indicare a quale vela ci si riferisce viene specificato il nome della vela (per cui si parla, ad esempio, della drizza della randa o della drizza del fiocco).\nLe drizze fanno parte delle manovre correnti. A differenza delle scotte, vengono regolate meno di frequente, tuttavia il loro uso non \u00e8 limitato ai soli momenti in cui si issa o si ammaina (abbassa) una vela, ma pu\u00f2 risultare necessario modificare la regolazione di una drizza anche quando non si cambia una vela (ad esempio perch\u00e9 \u00e8 cambiato di molto il vento o perch\u00e9 si \u00e8 cambiato di molto l'andatura).\nNormalmente per le drizze si utilizzano cavi pi\u00f9 robusti rispetto alle scotte in quanto lo sforzo da sostenere \u00e8 maggiore. Anche i sistemi di aggancio sono pi\u00f9 robusti e spesso, dato che tanto le drizze vengono manovrate pi\u00f9 raramente che le scotte, i sistemi di aggancio delle drizze richiedono pi\u00f9 tempo per il fissaggio e la rimozione della drizza a favore di una maggiore robustezza e solidit\u00e0.\nMateriali.\nLe drizze, come la maggior parte delle manovre correnti, erano un tempo fatte di fibre naturali come la canapa oppure la cosiddetta canapa di Manila. Nei tempi recenti l'utilizzo di fibre naturali \u00e8 drasticamente calato e si utilizzano molto spesso drizze fatte di fibre sintetiche (in particolare poliestere), ma si possono trovare anche di acciaio inossidabile, o di acciaio galvanizzato, su alcune vecchie barche, o in fibra di carbonio, o kevlar, di peso leggero, sulle barche da regata.\nFissaggio.\nUna drizza pu\u00f2 essere fissata con diversi modi alla parte alta di una vela triangolare. I metodi pi\u00f9 comunemente utilizzati sono i seguenti:\nL'altra estremit\u00e0 della drizza \u00e8 attaccata all'albero, vicino al piede dell'albero, tramite una galloccia. In molte regioni \u00e8 convenzione di legare la drizza della randa (o della vela principale) sul lato destro dell'albero e quella del fiocco sul lato sinistro. Questo permette un pi\u00f9 rapido accesso alle cime in situazioni in cui la rapidit\u00e0 \u00e8 un fattore critico.\nSaltare sulla drizza.\nSaltare sulla drizza \u00e8 una tecnica utilizzata per issare velocemente una grande vela con uno scarso numero di membri dell'equipaggio che lavorano simultaneamente all'operazione. La persona che salta sta vicino al boma, prende con le mani la drizza pi\u00f9 in alto che pu\u00f2 (facendo anche dei salti per arrivare pi\u00f9 in alto) e tira gi\u00f9 la drizza pi\u00f9 in fretta possibile, utilizzando anche il peso del suo corpo per scendere. Mentre questo membro dell'equipaggio effettua il successivo slancio verso l'alto, un secondo membro dell'equipaggio si occupa della \"coda\" oppure prende il pezzo di cima che si \u00e8 venuto a creare in basso e lo mette su un winch ossia un verricello. Quando non \u00e8 pi\u00f9 possibile tirare verso il basso la drizza semplicemente con il peso della persona appesa alla drizza, la persona pi\u00f9 in avanti deve tirare il cavo lateralmente e la persona in coda deve occuparsi del cavo che si viene a creare."}
{"id": "1121212", "revid": "121837", "url": "https://it.wikipedia.org/wiki?curid=1121212", "title": "Pistol Star", "text": ""}
{"id": "1121213", "revid": "1714743", "url": "https://it.wikipedia.org/wiki?curid=1121213", "title": "Federico V di Norimberga", "text": "Biografia.\nFiglio di Giovanni II e di Elisabetta di Henneberg.\nNominato Burgravio di Norimberga, Bayreuth (con l'aggiunta del territorio di Kulmbach) e Ansbach alla morte del padre nel 1357, ottenne successivamente, per i grandi meriti verso il Sacro Romano Impero, di essere proclamato Principe dell'Impero nel 1363.\nMatrimonio ed eredi.\nSpos\u00f2 Elisabetta di Mei\u00dfen, nel 1350, dalla quale ebbe nove figli:"}
{"id": "1121215", "revid": "110157", "url": "https://it.wikipedia.org/wiki?curid=1121215", "title": "Lianbuquan", "text": "Lianbuquan (Pinyin)), Lien pu ch'uan (Wade-Giles), in cinese viene scritto in due maniere differenti \u7ec3\u6b65\u62f3 e \u8fde\u6b65\u62f3 che in italiano significano rispettivamente \"Pugilato per allenare le posizioni\" e \"Pugilato delle posizioni concatenate\". \nQuesta \u00e8 una forma che \u00e8 stata utilizzata nella Zhongyang guoshu guan di Nanchino ed in origine sarebbe stata Shaolin Longquan.\nL'esercizio si compone di 3 \"Duan\" per un totale di 36 \"shi\" (figure).\nIn Italia all'interno della scuola fondata da Chang Dsu Yao si usa impropriamente questo nome per indicare una forma semplificata di Meihuaquan."}
{"id": "1121216", "revid": "2149408", "url": "https://it.wikipedia.org/wiki?curid=1121216", "title": "Bruno Senna", "text": "\u00c8 nipote di Ayrton Senna, figlio della sorella Viviane.\nBiografia.\nAyrton, sul finire del 1993, dichiar\u00f2: \"Se pensate che io sia bravo, aspettate di vedere mio nipote e capirete realmente quanto sono bravo\". Dopo la morte dello zio, la carriera di Bruno sub\u00ec un brusco stop che rischi\u00f2 di diventare definitivo quando anche suo padre per\u00ec nel 1996, in un banale incidente stradale su una Ducati: la voglia di correre tuttavia super\u00f2 ogni sorta di remora e di timore in famiglia; nel 2004, in occasione del 10\u00ba anniversario della morte di Ayrton, gli fu consegnata una replica della Lotus 98T guidata dallo zio nel 1986; tale vettura fu guidata da Bruno stesso sulla pista di San Paolo, in occasione del Gran Premio del Brasile; il casco utilizzato durante le gare \u00e8 una replica di quello dello zio. Nel 2012 ha vinto il Trofeo Lorenzo Bandini, assegnato al miglior pilota emergente della Formula 1.\nCarriera.\nGli esordi.\nGrazie all'aiuto di Gerhard Berger, grande amico di Ayrton, nel 2004 gli fu organizzato un test a Valencia per la neonata Formula BMW. Il 21 agosto 2004, Bruno era sulla griglia di partenza di tale categoria, sulla pista di Brands Hatch; il suo esordio avviene nel team Carlin Motorsport col numero 20, con un casco i cui colori grigio, rosso e nero, ricalcavano quelli della vettura. Correndo solo gli ultimi tre appuntamenti della competizione, chiuse 21\u00ba in classifica generale con 6 punti, ottenendo il suo miglior piazzamento in gara in sesta posizione e due giri veloci. Col casco che aveva assunto nel frattempo una colorazione uguale a quella dello zio proprio in suo onore, fu contattato dal team Shangsai FRD GT Tires per disputare il prestigioso Gran Premio di Macao di Formula 3; su 33 partecipanti, Bruno ottenne l'8\u00ba tempo in qualifica ed il 2\u00ba posto in gara.\nNel 2005 Bruno disput\u00f2 il campionato di F3 inglese, a bordo di una Dallara motorizzata Mugen-Honda del team Double R Racing Team gestito da Kimi R\u00e4ikk\u00f6nen e dal suo manager Steve Robertson. I risultati furono piuttosto discontinui; Senna conquist\u00f2 due podi (un secondo ed un terzo posto) ed una pole, chiudendo in decima posizione il campionato; prese parte nuovamente al Gran Premio di Macao di Formula 3, non concludendo per\u00f2 la gara per via di un incidente. Nel 2006 continu\u00f2 a correre in F3 inglese nel team Double R Racing Team, passato nel frattempo alla dotazione di motori Mercedes; dopo una doppia affermazione nella gara inaugurale ad Oulton Park, Senna rimase in lotta per il titolo per quasi tutta la stagione, chiudendo il campionato 3\u00ba con 229 punti, 5 vittorie, 9 podi, 3 pole position e 5 giri veloci. Il 28 maggio fece la sua prima apparizione sul Circuito di Montecarlo come ospite nella gara della serie Porsche Supercup, ritirandosi alla prima curva per un guasto alla frizione.\nGP2.\nNel 2007 Senna pass\u00f2 alla GP2 con il team Arden; la stagione inizi\u00f2 in modo molto positivo, con un quarto posto nella gara inaugurale in Bahrain e una vittoria nella gara lunga nel secondo appuntamento del campionato, a Barcellona. Dopo un ulteriore podio nella gara principale in Francia, Senna fece segnare una serie di prestazioni poco brillanti, conquistando un solo punto nelle quattro manifestazioni seguenti. Il pilota brasiliano torn\u00f2 competitivo a Monza, dove conquist\u00f2 il quarto posto nella gara principale ed il terzo in quella sprint, chiudendo il campionato in ottava posizione con 34 punti. Nel 2008 pass\u00f2 al team iSport International, col quale corse anche nel campionato GP2 Asia, chiuso in quinta posizione; dopo aver conquistato un secondo e un quarto posto nelle gare inaugurali a Barcellona, in Turchia Senna termin\u00f2 in quindicesima posizione la gara principale, dovendosi ritirare nella gara sprint per aver investito un cane.\nNella gara seguente, a Montecarlo, Senna conquist\u00f2 la vittoria nella gara principale nello stesso giorno dell'anno in cui suo zio Ayrton aveva vinto per l'ultima volta nel principato, seguirono una seconda affermazione nella gara sprint a Silverstone e diversi piazzamenti a podio ed in zona punti, che permisero al brasiliano di entrare nella lotta per il titolo. Nelle gare di Valencia e Spa-Francorchamps, Senna ottenne solamente due punti (frutto della pole position conquistata in Belgio), arrivando quindi all'ultimo appuntamento della stagione con un ritardo di dodici lunghezze da Giorgio Pantano, leader della classifica; a Monza Senna chiuse la gara principale in quinta posizione, risultato insufficiente per tenere aperta la lotta per il campionato nonostante il ritiro del rivale; il pilota brasiliano conquist\u00f2 il secondo posto in classifica, con 64 punti, due vittorie e tre pole position. Nel 2009 Senna tent\u00f2 di approdare in Formula 1, al volante della Honda; tuttavia, il team giapponese fu venduto a Ross Brawn, che gli prefer\u00ec l'esperto Barrichello. Rimasto a piedi, disput\u00f2 diverse gare di durata, tra le quali la 1000\u00a0km di Catalunya, chiusa sul gradino pi\u00f9 basso del podio.\nFormula 1.\n2010: HRT.\nDurante il weekend del Gran Premio di Abu Dhabi 2009 fu ufficializzato l'ingaggio di Bruno Senna quale pilota titolare della Campos Grand Prix per il campionato 2010; la partecipazione al mondiale della scuderia spagnola rimase in dubbio fino a poche settimane prima dell'inizio della stagione, quando il team cambi\u00f2 propriet\u00e0 e fu ribattezzato HRT. La vettura, sviluppata dalla Dallara e portata in gara senza effettuare alcun test preparatorio, si rivel\u00f2 molto poco competitiva, relegando Senna ed il suo compagno di squadra Karun Chandhok stabilmente in fondo al gruppo; i problemi tecnici furono aggravati dalla penuria di pezzi di ricambio, dovuta alla rottura dei rapporti tra la squadra e la Dallara. Nel Gran Premio di Gran Bretagna Senna fu sostituito occasionalmente dal giapponese Sakon Yamamoto; Senna chiuse la stagione senza ottenere punti, con il quattordicesimo posto ottenuto nel Gran Premio di Corea come miglior risultato in gara.\n2011:Renault.\nPer il campionato 2011 l'HRT ingaggi\u00f2 come piloti titolari Narain Karthikeyan e Vitantonio Liuzzi; rimasto senza un volante, Senna firm\u00f2 un contratto come terzo pilota della Renault. In seguito al grave infortunio occorso a Robert Kubica il pilota brasiliano avrebbe potuto ottenere un posto da titolare nella scuderia francese, ma dopo alcuni test gli fu preferito il pi\u00f9 esperto Nick Heidfeld. Alla vigilia del Gran Premio del Belgio Senna fu promosso pilota titolare dalla scuderia transalpina proprio al posto del pilota tedesco; il brasiliano fu quindi al volante della Renault anche per la gara successiva, il Gran Premio d'Italia, dove con un nono posto conquist\u00f2 gi unici punti dell'anno. Fu confermato fino al termine della stagione.\n2012: Williams.\nIl 17 gennaio 2012 la Williams comunic\u00f2 l'ingaggio di Senna, spinto da diversi sponsor personali, per il campionato 2012 come compagno di squadra di Pastor Maldonado, in sostituzione del connazionale Rubens Barrichello. La vettura si rivel\u00f2 piuttosto competitiva, permettendo a Senna di lottare per i punti gi\u00e0 dalle prime gare; il pilota brasiliano chiuse per la prima volta tra i primi dieci nel Gran Premio della Malesia, nel quale giunse sesto dopo una lunga rimonta dalle ultime posizioni. Nel successivo Gran Premio di Cina il pilota brasiliano ottenne un settimo posto al termine di una gara regolare; nel prosieguo della stagione, tuttavia, Senna ebbe difficolt\u00e0 a ottenere buoni risultati in qualifica, subendo spesso distacchi pesanti dal compagno di squadra e riuscendo ad entrare tra i primi dieci solo nel Gran Premio d'Ungheria, chiuso in settima posizione. Nelle altre gare del campionato il pilota brasiliano ottenne altri sette piazzamenti a punti, risultando pi\u00f9 costante di Maldonado nel rendimento in gara, ma non and\u00f2 oltre un ottavo posto nel Gran Premio di Abu Dhabi. Nel Gran Premio del Belgio, concluso in dodicesima posizione, Senna fece segnare il primo giro pi\u00f9 veloce in gara in carriera; il pilota brasiliano si piazz\u00f2 in sedicesima posizione nella classifica piloti, con 31 punti. I risultati piuttosto deludenti ottenuti soprattutto in qualifica spinsero la squadra a non riconfermarlo, preferendogli il collaudatore Valtteri Bottas per il campionato 2013.\nDopo la Formula 1.\nTerminata l'esperienza nella massima serie automobilistica, nel 2013 passa nel mondiale Endurance con il team Aston Martin Racing, con il quale ottiene due vittorie (alla 6 Ore di Silverstone e ad Austin) e due secondi posti (a Spa-Francorchamps e al Fuji) come migliori risultati; nello stesso anno partecipa anche a quattro gare del campionato Blancpain Endurance Series con il team Von Ryan Racing. Nel 2014, sempre con l'Aston Martin, prende parte a due gare dello stesso campionato, tra cui la 24 Ore di Le Mans. Dalla stagione 2014-2015 alla stagione 2015-2016 partecipa al neonato campionato di Formula E con il team Mahindra Racing. Dal 2016 ritorna a gareggiare nel WEC con il team Morand Racing."}
{"id": "1121218", "revid": "1305772", "url": "https://it.wikipedia.org/wiki?curid=1121218", "title": "Theme Park World", "text": "Theme Park World (noto negli Stati Uniti d'America come Sim Theme Park) \u00e8 un videogioco gestionale prodotto dalla Bullfrog Productions nel 1999 e pubblicato dalla Electronic Arts. Il videogioco \u00e8 il seguito di Theme Park.\nModalit\u00e0 di gioco.\nIn questo gioco, il giocatore \u00e8 un proprietario di luna park e il suo scopo \u00e8 costruire e far sfruttare al meglio il proprio parco e cercare di portare al termine particolari obiettivi assecondando i desideri dei visitatori. Dopo aver raggiunto il massimo dei guadagni e delle visite in un parco e aver conquistato un certo numero di biglietti d'oro, il giocatore potr\u00e0 costruire un nuovo parco in un altro ambiente. In totale sono presenti otto parchi, ma \u00e8 possibile tenerne aperti contemporaneamente solo tre.\nMondi.\nI parchi si basano su particolari temi:\nPersonale.\nPer far funzionare al meglio il proprio parco, il giocatore deve assumere del personale con diversi incarichi:\nModalit\u00e0 1\u00b0persona.\nIl giocatore pu\u00f2, una volta guadagnati quattro biglietti d'oro, visitare il proprio parco come visitatore entrando salendo su giostre e giocando con le attrazioni. Nei percorsi pu\u00f2 gareggiare contro il computer.\nColonna sonora.\nLa colonna sonora del videogioco \u00e8 stata composta da Richard Joseph che grazie a questa vinse il BAFTA Award per la miglior colonna sonora del 2000."}
{"id": "1121219", "revid": "125841767", "url": "https://it.wikipedia.org/wiki?curid=1121219", "title": "Giovanni III di Norimberga", "text": "Biografia.\nEra figlio di Federico V e di Elisabetta di Mei\u00dfen.\nOttenuto il titolo di burgravio di Norimberga alla morte del padre nel 1397, nel 1398 ottenne anche quello di burgravio di Bayreuth-Kulmbach.\nSpos\u00f2 Margherita di Boemia, figlia dell'imperatore Carlo IV e di Elisabetta di Pomerania, dalla quale non ebbe per\u00f2 che una figlia. Di conseguenza alla sua morte, gli succedette il fratello Federico I a cui era gi\u00e0 da tempo associato nel governo. "}
{"id": "1121220", "revid": "2528", "url": "https://it.wikipedia.org/wiki?curid=1121220", "title": "Ayrton Senna da Silva", "text": ""}
{"id": "1121221", "revid": "842", "url": "https://it.wikipedia.org/wiki?curid=1121221", "title": "Sim Theme Park", "text": ""}
{"id": "1121223", "revid": "92723", "url": "https://it.wikipedia.org/wiki?curid=1121223", "title": "Oleh Husjev", "text": " Ha trascorso gran parte della sua carriera tra le file della \nCaratteristiche tecniche.\nEra un esterno destro di centrocampo, bravo principalmente in fase offensiva.\nCarriera.\nClub.\nCresciuto nelle giovanili dello Spartak Sumy, nella stagione 2002-2003 ha giocato con l'Arsenal Kiev, con cui ha disputato 23 partite mettendo a segno un gol. Passato alla nel 2003, ha vinto cinque Campionati d'Ucraina, 5 Coppe d'Ucraina e 6 Supercoppe d'Ucraina.\nIl 31 marzo 2014 durante la trasferta di campionato contro il Dnipro al 21' perde i sensi in seguito ad uno scontro col portiere avversario Denys Bojko, rischiando di restare soffocato; grazie al pronto intervento del centrocampista Jaba Kankava \u00e8 riuscito a salvarsi.\nNazionale.\nCon la maglia della nazionale ucraina ha debuttato nel 2003, con cui ha raggiunto il miglior risultato, i quarti di finale, ai Mondiali di Germania 2006. Nello spareggio contro la Francia per i mondiali del Brasile segna l'autogol del 3-0 in favore dei transalpini, rete che decreta l'eliminazione della sua nazionale nella corsa alla competizione mondiale."}
{"id": "1121224", "revid": "339392", "url": "https://it.wikipedia.org/wiki?curid=1121224", "title": "Oleh Husev", "text": ""}
{"id": "1121225", "revid": "729019", "url": "https://it.wikipedia.org/wiki?curid=1121225", "title": "\u010cesk\u00e9 dr\u00e1hy", "text": "\u010cesk\u00e9 dr\u00e1hy o Ferrovie ceche (\u010cD o CD) \u00e8 il principale operatore ferroviario della Repubblica Ceca, che fornisce servizio di trasporto passeggeri e merci attraverso la rete ferroviaria statale. \u00c8 una compagnia importante a livello internazionale, infatti \u00e8 membro di diverse istituzioni europee e mondiali, come la Union Internationale des Chemins de Fer, la Comunit\u00e0 delle Ferrovie europee e l'Organizzazione per la Cooperazione ferroviaria (Asia e Europa).\nLa societ\u00e0 fu stabilita nel 1993, dopo la dissoluzione della Cecoslovacchia, come successore delle Ferrovie dello Stato cecoslovacche. Parimenti, nella Repubblica slovacca, sono state create le ferrovie della Repubblica Slovacca.\n\u010cesk\u00e9 dr\u00e1hy \u00e8 la pi\u00f9 grande societ\u00e0 che impiega personale nella Repubblica Ceca. La compagnia chiude i conti regolarmente in rosso, pertanto necessita di pesanti aiuti da parte del governo; sono in corso tentativi di renderla pi\u00f9 efficiente.\nStoria.\n\u010cesk\u00e9 dr\u00e1hy \u00e8 il risultato di 160 anni di storia delle ferrovie in Boemia. I passi che hanno portato al suo sviluppo sono:\nTrasporto merci.\nLa divisione \u010cD Cargo focalizza l'attenzione sul trasporto di merci grezze e di container. Il trasporto dei prodotti \u00e8 poco flessibile e competitivo; nonostante questo la \u010cD \u00e8 il quinto operatore di trasporto merci in Europa."}
{"id": "1121227", "revid": "51132389", "url": "https://it.wikipedia.org/wiki?curid=1121227", "title": "Ferrovie ceche", "text": ""}
{"id": "1121228", "revid": "339392", "url": "https://it.wikipedia.org/wiki?curid=1121228", "title": "Oleg Gusiev", "text": ""}
{"id": "1121229", "revid": "767487", "url": "https://it.wikipedia.org/wiki?curid=1121229", "title": "My War", "text": "My War \u00e8 il secondo album della band hardcore punk Black Flag, pubblicato nel 1984 dalla SST Records.\nIl disco.\nIl fondatore dei Black Flag, Greg Ginn, in questo album suona sia il basso che la chitarra, strumento col quale suona di solito; Dale Nixon \u00e8 uno pseudonimo creato apposta per la figura del bassista nell'album.\nL'album fu pubblicato solo dopo una lunga pausa della band causata da una disputa legale con la Unicorn Records.\nIl lato A contiene tracce simili come ritmo e strutture musicali al precedente \"Damaged\", mentre il lato B ha canzoni diverse dalle prime; hanno un ritmo pi\u00f9 lento e durano in media 6 minuti ognuna.\n\u00c8 considerato uno dei primi album sludge metal insieme ai primi dischi dei Melvins."}
{"id": "1121230", "revid": "1305772", "url": "https://it.wikipedia.org/wiki?curid=1121230", "title": "Theme Park Inc", "text": "Theme Park Inc (noto negli Stati Uniti d'America come SimCoaster) \u00e8 un videogioco gestionale prodotto dalla Bullfrog Productions nel 2001, e pubblicato dalla Electronic Arts. \nIl videogioco \u00e8 il seguito di \"Theme Park World\"."}
{"id": "1121231", "revid": "125841776", "url": "https://it.wikipedia.org/wiki?curid=1121231", "title": "Federico I di Brandeburgo", "text": "Biografia.\nFederico entr\u00f2 ancora giovanissimo al servizio dell'Austria e combatt\u00e9 al fianco dell'imperatore Sigismondo di Lussemburgo, all'epoca re d'Ungheria. Dopo essere tornato in patria, egli divise l'eredit\u00e0 paterna con il proprio fratello, Giovanni, che ricevette il Bayreuth mentre Federico ottenne il Ansbach. Dapprima egli tent\u00f2 di mediare nella confusione tra il re Venceslao e il partito di Roberto del Palatinato, anche se poi si trov\u00f2 a combattere al fianco di Roberto nel settembre del 1399.\nEgli ottenne nuovamente il proprio governo su Ansbach nel 1409 e dopo essersi infeudato, si schier\u00f2 col re Sigismondo. In rappresentanza del Brandeburgo prese parte il 20 settembre 1410 all'elezione di Sigismondo a imperatore del Sacro Romano Impero, cerimonia che si svolse a Francoforte sul Meno. Per ricompensa, il re Sigismondo lo rese \"Oberster Hauptmann\" e \"Verwalter der Marken\" (1411). La leggenda vuole che Federico abbia combattuto i propri nemici con un solo guanto di ferro, nella marca del Brandeburgo (in particolare, la famiglia Quitzow) e, alla fine, abbia ristabilito la pace. Federico divenne anche membro della societ\u00e0 dei Parakeet e della lega di Costanza.\nAl concilio di Costanza (30 aprile 1415) Sigismondo garant\u00ec a Federico i titoli di margravio e principe elettore di Brandeburgo. Il 21 ottobre 1415 gli stati generali brandeburghesi si incontrarono in una \"Landtag\" chiedendogli di governare anche Berlino. Il re concesse questo incarico il 18 aprile del 1417. Federico non era d'accordo con le decisioni di Sigismondo contro gli hussiti e i rapporti tra i due furono ad ogni modo freddi.\nI costanti contrasti con la nobilt\u00e0 brandeburghese lo spinsero ad abbandonare il proprio castello di Cadolzburg nel 1425 ed a trasferire la reggenza del margraviato al proprio figlio Giovanni nel 1426 (Federico, ad ogni modo, mantenne per s\u00e9 il titolo di elettore). Dopo il 1427 egli organizz\u00f2 la guerra imperiale contro gli hussiti e aiut\u00f2 in occasione del concilio di Basilea nella mediazione della \"Prager Kompaktaten\" (30 novembre 1433).\nAlla sua morte, avvenuta nel 1440, a Federico successe come elettore dal suo figlio secondogenito, Federico II, dal momento che il maggiore, Giovanni, aveva rinunciato ai propri diritti al trono.\nMatrimonio e figli.\nFederico I spos\u00f2, il 18 settembre 1401, Elisabetta di Baviera-Landshut (1383\u201313 novembre 1442), figlia del duca Federico di Baviera-Landshut e di Maddalena Visconti. La coppia ebbe dieci figli:"}
{"id": "1121236", "revid": "119693252", "url": "https://it.wikipedia.org/wiki?curid=1121236", "title": "Autostrada A2", "text": ""}
{"id": "1121238", "revid": "22475", "url": "https://it.wikipedia.org/wiki?curid=1121238", "title": "Hi-Octane", "text": "Hi-Octane \u00e8 un simulatore di guida futuristico sviluppato dalla Bullfrog Productions e pubblicato dalla Electronic Arts nel 1995. \nSviluppato in sole otto settimane, il videogioco dalla grafica tridimensionale \u00e8 stato realizzato usando lo stesso motore grafico di \"Magic Carpet\", creato dalla stessa Bullfrog."}
{"id": "1121239", "revid": "1452073", "url": "https://it.wikipedia.org/wiki?curid=1121239", "title": "Autostrada A3", "text": ""}
{"id": "1121241", "revid": "1452073", "url": "https://it.wikipedia.org/wiki?curid=1121241", "title": "Autostrada A4", "text": ""}
{"id": "1121243", "revid": "119693553", "url": "https://it.wikipedia.org/wiki?curid=1121243", "title": "Autostrada A5", "text": "Il termine Autostrada A5 si riferisce a:"}
{"id": "1121245", "revid": "287204", "url": "https://it.wikipedia.org/wiki?curid=1121245", "title": "Ceske Drahy", "text": ""}
{"id": "1121246", "revid": "1983214", "url": "https://it.wikipedia.org/wiki?curid=1121246", "title": "Autostrada A6", "text": ""}
{"id": "1121248", "revid": "1452073", "url": "https://it.wikipedia.org/wiki?curid=1121248", "title": "Autostrada A7", "text": ""}
{"id": "1121250", "revid": "599013", "url": "https://it.wikipedia.org/wiki?curid=1121250", "title": "Vladyslav Va\u0161\u010duk", "text": "Caratteristiche tecniche.\nEra un difensore centrale di piede destro.\nCarriera.\nClub.\nCresciuto nelle giovanili della ha debuttato in prima squadra nel 1993, dove ha militato fino alla stagione 2002-2003, disputando 200 incontri e mettendo a segno 8 gol. Con la squadra di Kiev ha vinto 9 Campionati d'Ucraina e 5 Coppe d'Ucraina.\nNella stagione 2004 \u00e8 passato allo con cui ha disputato 25 incontri. Rientrato in Ucraina nella stagione 2004-2005 ha militato con il \u010cornomorec' Odessa, mettendo a segno un gol in 24 partite.\nNel 2005 \u00e8 ritornato a militare nella con cui ha vinto un'altra Coppa d'Ucraina e una Supercoppa d'Ucraina.\nNazionale.\nCon la maglia della nazionale ucraina ha debuttato nel 1996, con cui ha raggiunto il miglior risultato, i quarti di finale, ai Mondiali di Germania 2006."}
{"id": "1121251", "revid": "628767", "url": "https://it.wikipedia.org/wiki?curid=1121251", "title": "Autostrada A8", "text": ""}
{"id": "1121252", "revid": "115371547", "url": "https://it.wikipedia.org/wiki?curid=1121252", "title": "Truecolor", "text": "Truecolor (conosciuta anche con l'espressione Milioni di colori dagli utenti Macintosh e Linux) \u00e8 una modalit\u00e0 di memorizzazione delle informazioni dell'immagine nella memoria dei personal computer nella quale il colore di ogni pixel \u00e8 codificato da tre o pi\u00f9 byte.\nIn generale ogni byte esprime l'intensit\u00e0 di ciascuno dei tre canali RGB (Rosso, Verde e Blu); vi \u00e8 anche un quarto byte che contiene dati sul canale alfa o viene semplicemente ignorato. Poich\u00e9 un byte \u00e8 formato da 8 bit, pu\u00f2 memorizzare 256 (28) intensit\u00e0 differenti. La combinazione delle intensit\u00e0 dei tre canali consente di rappresentare 16.777.216 colori differenti (arrotondato a 16,7 o a 16 milioni). A titolo di confronto, si ritiene che l'occhio umano sia in grado di distinguere 10 milioni di colori.\nNella modalit\u00e0 \"Truecolor\" a 32 bit (4 byte), il canale alpha viene usato per semplificare la rappresentazione di immagini traslucide, e viene utilizzato dagli ambienti desktop per effetti come finestre traslucide, ombre e dissolvenze.\nIn un framebuffer il canale alpha non ha significato, ma la modalit\u00e0 a 32 bit viene usata spesso in quanto consente un pi\u00f9 facile indirizzamento dei pixel nella memoria. Infatti, mentre la modalit\u00e0 a 24 bit (3 byte) senza canale alpha richiede una moltiplicazione per 3, quella a 32 bit richiede una moltiplicazione per 4, che \u00e8 meno onerosa in termini computazionali, in quanto pu\u00f2 essere effettuata con uno spostamento di bit."}
{"id": "1121253", "revid": "339392", "url": "https://it.wikipedia.org/wiki?curid=1121253", "title": "Vladislav Vaschuk", "text": ""}
{"id": "1121254", "revid": "599013", "url": "https://it.wikipedia.org/wiki?curid=1121254", "title": "Cesk\u00e9 dr\u00e1hy", "text": ""}
{"id": "1121255", "revid": "339392", "url": "https://it.wikipedia.org/wiki?curid=1121255", "title": "Vladyslav Vashchuk", "text": ""}
{"id": "1121256", "revid": "26891", "url": "https://it.wikipedia.org/wiki?curid=1121256", "title": "Configurazione in opposizione", "text": ""}
{"id": "1121269", "revid": "1305772", "url": "https://it.wikipedia.org/wiki?curid=1121269", "title": "Flood (videogioco)", "text": "Flood \u00e8 un videogioco a piattaforme per Amiga e Atari ST. \u00c8 stato sviluppato dalla Bullfrog Productions e pubblicato dalla Electronic Arts nel 1990. Il protagonista, un esserino con aspetto da cartone animato chiamato Quiffy, si aggira in un grande complesso di caverne, su circa 40 piani, popolato da trappole e mostricciatoli nemici."}
{"id": "1121272", "revid": "78149", "url": "https://it.wikipedia.org/wiki?curid=1121272", "title": "Contrada San Paolo (Ferrara)", "text": ""}
{"id": "1121278", "revid": "287204", "url": "https://it.wikipedia.org/wiki?curid=1121278", "title": "Star\u00fd Smokovec", "text": "Star\u00fd Smokovec (in tedesco: \"Altschmecks\"; in ungherese: \"\u00d3t\u00e1traf\u00fcred\") \u00e8 una parte della citt\u00e0 di Vysok\u00e9 Tatry, nel nord della Slovacchia, sui Monti Tatra. Il significato del nome \u00e8 \"Vecchia Smokovec\".\nStar\u00fd Smokovec \u00e8 una meta popolare per lo sci e per le passeggiate in montagna. La cittadina \u00e8 anche una stazione della Ferrovia elettrica dei Tatra, che collega Poprad, Tatransk\u00e1 Lomnica e \u0160trbsk\u00e9 Pleso.\nTra le pi\u00f9 importanti costruzioni dell'area ci sono il sanatorio e il Grand Hotel (costruito nel 1904). La cittadina \u00e8 collegata tramite una funicolare al piccolo villaggio di Hrebienok, dove si pratica lo sci, a 1.285 m."}
{"id": "1121280", "revid": "125116718", "url": "https://it.wikipedia.org/wiki?curid=1121280", "title": "Dungeon Keeper", "text": "Dungeon Keeper \u00e8 un videogioco strategico in tempo reale sviluppato da Peter Molyneux per la Bullfrog Productions e pubblicato dalla Electronic Arts nel 1997 per PC. Il motore grafico del videogioco \u00e8 una versione migliorata di quello utilizzato nel gioco \"Magic Carpet\". Il videogioco ha avuto un seguito, \"Dungeon Keeper 2\".\nTrama.\nNella campagna si impersona un Dungeon Keeper, classico signore delle forze del Male, intento ad invadere e portare rovina ad un pacifico regno fantasy. Ogni livello della campagna \u00e8 rappresentato da un insediamento sulla mappa del Regno. Di ognuno possiamo vedere il cambiamento in seguito al nostro passaggio e sentire una descrizione del narratore prima dell'inizio e dopo il completamento del livello.\nModalit\u00e0 di gioco.\n\u00c8 un gioco del genere \"god game\", dove il giocatore impersoner\u00e0 un signore del male e dovr\u00e0 costruire e amministrare il proprio \"dungeon\" personale, scavando sale e corridoi sotterranei e popolandoli di mostri e demoni vari. Si pu\u00f2 definire la funzione di ogni stanza, per esempio designando aree per lo stoccaggio dei tesori, per i dormitori per i mostri, pollai che riforniscono i mostri di cibo, sale delle torture. Mandando i propri servitori a scavare in giro per la mappa, si potranno trovare oro e tesori, libri da cui imparare nuovi incantesimi e portali da cui far arrivare demoni sempre pi\u00f9 potenti. Questi demoni richiederanno una paga settimanale in oro, un'adeguata scorta di cibo, delle sale in cui poter riposare e divertirsi tra un combattimento e l'altro. Se per qualche motivo si dovessero ribellare, diserteranno o si sfogheranno uccidendo i servitori pi\u00f9 deboli.\nDurante lo svolgersi delle missioni di gioco, il dungeon potr\u00e0 essere invaso da avventurieri in cerca di tesori o da potenti signori che vogliono estirpare il male dalle loro terre. Questi \"eroi\" possono essere corrotti e convinti a passare dalla propria parte, mediante offerte in oro o con la tortura, stando per\u00f2 attenti a non ucciderli. \u00c8 possibile incontrare anche degli altri \"Dungeon Keeper\" simili al giocatore che cercheranno di far concorrenza o di conquistare il dungeon. Il \"Dungeon Heart\" (cuore del dungeon) deve essere difeso, pena la sconfitta.\nThe Deeper Dungeons.\nUnica espansione ufficiale rilasciata il 26 novembre 1997, si compone di 15 nuovi livelli single player e 15 nuovi livelli multiplayer. In pi\u00f9, apporta delle migliorie all'intelligenza artificiale dei nemici e una versione del motore grafico con il supporto a Direct3D che migliora la risoluzione e l'accelerazione 3D. Viene installato contestualmente l'editor di livelli."}
{"id": "1121281", "revid": "125841927", "url": "https://it.wikipedia.org/wiki?curid=1121281", "title": "Giovanni l'Alchimista", "text": "Serv\u00ec per qualche anno anche da margravio del Brandenburgo dopo che suo padre Federico I, primo membro del Casato di Hohenzollern a regnare su questa regione, aveva abdicato per favorirne la pacificazione.\nBiografia.\nGiovanni era figlio di Federico I e di Elisabetta di Baviera-Landshut, figlia di Federico di Baviera-Landshut, e della sua seconda moglie, Maddalena Visconti.\nQuale figlio maggiore ed erede, Giovanni venne lasciato da suo padre, Federico I, a governare il Brandeburgo a partire dal 1424. Federico I infatti era rimasto frustrato da controversie con la nobilt\u00e0 feudale brandeburghese, perci\u00f2 si ritir\u00f2 nel suo castello a Cadolzburg, in Franconia, nel 1425, mantenendo per s\u00e9 la sola dignit\u00e0 elettorale.\nMa anche Giovanni non venne ben accolto dal popolo del Brandeburgo, in quanto la sua amministrazione si mostr\u00f2 incompetente, fomentando disordini nelle campagne. Piuttosto che alla disciplina, Giovanni era pi\u00f9 interessato a creare artificialmente l'oro attraverso l'alchimia, ricevendo cos\u00ec il soprannome di \u00ab\"l'Alchimista\"\u00bb. \nComprendendo il pericolo nel quale stava cadendo il Brandeburgo, Federico I impose a Giovanni il Brandenburgo-Kulmbach-Bayeruth, il 7 giugno 1437, un territorio ricco di miniere. Il governo del Brandeburgo pass\u00f2 invece a suo fratello minore, che diverr\u00e0 perci\u00f2 Federico II di Brandeburgo.\nDiscendenza.\nSpos\u00f2, il 25 agosto 1411, Barbara di Sassonia-Wittenberg, figlia di Rodolfo III di Sassonia-Wittenberg. Ebbero quattro figli:\nGiovanni ebbe inoltre un figlio illegittimo, Federico (Fritz, Fricio) di Brandeburgo, stabilitosi alla corte della sorellastra Barbara, presso i Gonzaga di Mantova, che ebbe due figlie:\nUltimi anni.\nDopo la morte di Federico I nel 1440, Giovanni eredit\u00f2 tutti i possedimenti del Brandeburgo-Kulmbach, tra cui il castello di Plassenburg, a Kulmbach. Nei suoi ultimi anni, ha permesso a Cristoforo di Baviera di amministrare i suoi possedimenti nel Palatinato, carica che mantenne fino alla morte di Cristoforo nel 1448. Nel 1457 abdic\u00f2 nei confronti di suo fratello Alberto, per dedicarsi allo studio dell'alchimia. Mor\u00ec nel Castello Scharfeneck, vicino Baiersdorf, nel 1464."}
{"id": "1121282", "revid": "287204", "url": "https://it.wikipedia.org/wiki?curid=1121282", "title": "Stary Smokovec", "text": ""}
{"id": "1121290", "revid": "1452073", "url": "https://it.wikipedia.org/wiki?curid=1121290", "title": "Dungeon Keeper 2", "text": "Dungeon Keeper 2 \u00e8 un videogioco strategico in tempo reale sviluppato dalla Bullfrog Productions e pubblicato dalla Electronic Arts per PC e pubblicato nel 1999 negli USA, e nel 2000 in Europa.\nIl videogioco, del tipo god game e gestionale, \u00e8 il seguito del primo \"Dungeon Keeper\" e avrebbe dovuto avere un sequel, \"\", ma durante lo sviluppo il videogioco venne cancellato.\nNel 2015 la software house Brightrock Games ha pubblicato War for the Overworld, largamente ispirato a Dungeon Keeper 2 e considerato \"successore spirituale\" di quest'ultimo. \nStoria.\nIl giocatore impersona un Guardiano (\"Keeper\"), un'entit\u00e0 incorporea e malvagia, dotata di poteri soprannaturali, che controlla un proprio reame sotterraneo chiamato \"Dungeon\". Tutti i Guardiani sono stati confinati nel sottosuolo dalla potente magia dei maghi al servizio del Sovrano Reginald, e bramano portare distruzione nel mondo.\nL'unico accesso al mondo di Armonia consiste in un portale presidiato dai virtuosi eroi, e attivabile solo una volta in possesso di una serie di gemme custodite dai virtuosi Signori della Terra, sparsi per tutto l'Underworld. L'obiettivo del Guardiano \u00e8 dunque conquistare tutti i reami (fronteggiando spesso anche altri Guardiani rivali) e sconfiggere gli eroi, uccidendone gli ufficiali e sottraendo loro le gemme del portale che proteggono, cos\u00ec da portare caos e distruzione nel luminoso mondo in superficie.\nModalit\u00e0 di gioco.\nIl potere del Guardiano \u00e8 legato a una stanza particolare, chiamata \"Cuore del Dungeon\", da proteggere a ogni costo (pena la sconfitta) in quanto funge da collegamento tra la sua volont\u00e0 e il mondo fisico. Il Cuore del Dungeon genera mana, una risorsa rinnovabile che il Guardiano pu\u00f2 usare per lanciare vari tipi di incantesimo, e permette la creazione di folletti (estensioni dirette della sua volont\u00e0), lavoratori instancabili che si occupano di scavare gallerie, estrarre oro, rivendicare nuovi territori e rinforzare le mura. Il Guardiano deve dare istruzioni ai folletti e costruire stanze diverse per attrarre dai portali diversi tipi di creature che, in cambio di oro, tana e cibo, offrono i loro servizi peculiari; dovr\u00e0 anche difendere il Dungeon costruendo trappole e porte, e preoccuparsi di tenere alto l'umore delle creature che, se inappagate, posso andarsene via, o addirittura ribellarsi e combattere contro le stesse forze del Guardiano."}
{"id": "1121291", "revid": "767487", "url": "https://it.wikipedia.org/wiki?curid=1121291", "title": "Boomerang (The Creatures)", "text": "Boomerang \u00e8 il secondo album del duo inglese voce-batteria The Creatures, pubblicato il 6 novembre 1989.\nIl disco.\nCome gi\u00e0 avevano fatto per il precedente \"Feast\", i Creatures scelsero, per registrare i pezzi del nuovo album, di andare all'estero, e questa fu la volta della regione spagnola dell'Andalusia: le atmosfere mediterranee influenzano tracce come \"Standing There\" (primo singolo a essere estratto, che parla delle violenze degli uomini sulle donne), \"Fruitman\", \"Strolling Wolf\" e \"Morri\u00f1a\". Il secondo singolo estratto fu \"Fury Eyes\", ispirato al romanzo \"In the eyes of Mr. Fury\" di Philip Ridley; altro pezzo significativo \u00e8 \"Simoom\", che significa \"vento asciutto\" in lingua araba, ed \u00e8 ispirato alla allora recente vicenda dello scrittore indiano Salman Rushdie e alla fatw\u0101 lanciata contro di lui dopo la pubblicazione della sua opera \"I Versetti Satanici\" (1988). Le canzoni \"Solar Choir\" e \"Speeding\" sono incluse solo nella versione su CD.\nL'album venne favorevolmente accolto dalla critica musicale, ma non ebbe successo commerciale: non entr\u00f2 nella classifica degli album pi\u00f9 venduti in Gran Bretagna e raggiunse solo la posizione n. 197 della Top 200 di Billboard.\nTracce.\nTesti di Sioux, musiche dei Creatures, tranne ove indicato."}
{"id": "1121293", "revid": "125841969", "url": "https://it.wikipedia.org/wiki?curid=1121293", "title": "Federico II di Brandeburgo", "text": "Biografia.\nFederico II nacque a Tangerm\u00fcnde da Federico I, primo reggente del Brandeburgo della dinastia degli Hohenzollern, e di sua moglie Elisabetta di Baviera-Landshut. Suoi nonni materni furono Federico di Baviera e Maddalena Visconti. Quest'ultima era figlia di Bernab\u00f2 Visconti e di Beatrice della Scala.\nTra i fratelli di Federico vi erano Giovanni l'Alchimista e Alberto III, entrambi governatori del Brandeburgo come margravi.\nQuando Federico I si ritir\u00f2 nel 1437, ricompens\u00f2 il suo figlio maggiore Giovanni con il principato di Bayreuth mentre Federico II assunse il governo di Brandeburgo. Diversamente da suo padre, si \u00e8 allontanato dalla politica imperiale e si \u00e8 concentrato sui suoi sforzi per pacificare la nobilt\u00e0 e le citt\u00e0 dell'elettorato. Le liti con la citt\u00e0 di Berlino iniziarono nel 1440 con il suo progetto di costruire una nuova residenza sull'isola C\u00f6lln del fiume Sprea. Nello stesso anno istitu\u00ec l'ordine cavalleresco del Cigno.\nMatrimonio.\nNel 1421, all'et\u00e0 di 8 anni, Federico venne promesso in sposo alla principessa Jadwiga di Lituania, ma ella mor\u00ec dieci anni dopo, l'8 dicembre 1431, prima che il matrimonio potesse aver luogo. Si pensa che sia stata avvelenata dalla matrigna Sofia di Halshany.\nL'11 giugno 1441, Federico II spos\u00f2 Caterina di Sassonia, figlia di Federico I, Elettore di Sassonia e di Caterina di Braunschweig-L\u00fcneburg.\nEbbero quattro figli:\nMorte.\nNel 1454 e nel 1455, concluse i Trattati di C\u00f6lln e Mewe e quindi riacquist\u00f2 il Neumark dallo stato dell'Ordine Teutonico. Stanco della lunga lotta con il ducato di Pomerania, abdic\u00f2 nel 1470 in favore del fratello minore Alberto Achille, si ritir\u00f2 nel Principato di Bayreuth e mor\u00ec il 10 febbraio 1471 a Neustadt an der Aisch. "}
{"id": "1121296", "revid": "78273", "url": "https://it.wikipedia.org/wiki?curid=1121296", "title": "Dito Anulare", "text": ""}
{"id": "1121297", "revid": "196390", "url": "https://it.wikipedia.org/wiki?curid=1121297", "title": "Pedro de Alc\u00e2ntara", "text": ""}
{"id": "1121298", "revid": "125841985", "url": "https://it.wikipedia.org/wiki?curid=1121298", "title": "Alberto III di Brandeburgo", "text": "Biografia.\nPrimi anni.\nEra il terzo figlio maschio di Federico I ed Elisabetta di Baviera-Landshut e nacque a Tangerm\u00fcnde. Dopo aver passato alcuni anni alla corte dell'imperatore Sigismondo di Lussemburgo, prese parte alla guerra contro gli hussiti, e successivamente si distinse assistendo l'imperatore Alberto II, contro la Polonia.\nRegno.\nAlla divisione dei territori che segu\u00ec la morte del padre nel 1440, ricevette il principato di Ansbach. Anche se le sue risorse erano scarse, riusc\u00ec a resistere ai tentativi di invasione degli altri principi tedeschi e a sopprimere le rivolte indipendentiste di alcuni villaggi.\nNel 1443, form\u00f2 una lega contro la citt\u00e0 di Norimberga, sulla quale alcuni membri della sua famiglia avevano formalmente esercitato il potere di burgravi, ma riusc\u00ec a trovare il pretesto per attaccare la citt\u00e0 solo nel 1448. Dopo una serie di iniziali successi militari nella prima guerra dei margravi, venne sconfitto nella battaglia di Pillenreuther Weiher, che ebbe come esito il trattato di Bamberga (22 giugno 1450), con il quale fu obbligato a riconsegnare alla citt\u00e0 tutti i territori conquistati e a riconoscere l'indipendenza di Norimberga e di tutti i villaggi ad essa associati.\nSupport\u00f2 l'imperatore Federico III nei suoi scontri con i principi che desideravano riformare il Sacro Romano Impero, e come ricompensa per la sua lealt\u00e0 ottenne molti privilegi, inclusa l'estensione dei diritti di giudizio che provoc\u00f2 non pochi motivi di astio con i governanti vicini.\nNel 1457, combin\u00f2 il matrimonio tra il proprio figlio Giovanni, e Margherita, figlia di Guglielmo III di Sassonia, langravio di Turingia, la quale avrebbe ereditato dalla madre, Anna d'Asburgo, i diritti di successione sui regni di Regno d'Ungheria e Boemia. Il tentativo di assicurare questi troni agli Hohenzollern fall\u00ec, e lo stesso accadde anche per quanto riguardava i propri suoi diritti sul ducato di Franconia.\nLo scontro dei principi sulla riforma dell'impero culmin\u00f2 in una guerra aperta nel 1460, quando Alberto si confront\u00f2 con una lega guidata dal conte palatino Federico I del Palatinato e da Ludovico IX di Baviera-Landshut. Sconfitto in questo scontro, che si concluse nel 1462, concluse un'alleanza con il proprio nemico, Giorgio di Podebrady, re di Boemia, un passo che port\u00f2 il papa Paolo II a scomunicarlo.\nNel 1470, Alberto, che aveva ereditato il principato di Bayreuth alla morte del fratello Giovanni nel 1464, divenne margravio di Brandeburgo, portando all'abdicazione l'altro fratello, l'elettore Federico II di Brandeburgo. Venne presto utilizzato per incarichi amministrativi, e con il trattato di Prenzlau nel 1472 ottenne la Pomerania. Stabiliti i propri diritti su questo territorio, promulg\u00f2 nel febbraio 1473 la \"Dispositio achillea\", che decret\u00f2 che il margraviato di Brandeburgo sarebbe passato ai suoi discendenti primogeniti, mentre i secondogeniti avrebbero ottenuto gli altri possedimenti della famiglia in Franconia.\nDopo aver tentato vanamente di far sposare uno dei suoi figli con Maria, figlia ed erede di Carlo il Grasso, duca di Borgogna, cedette il governo del Brandeburgo al figlio maggiore, Giovanni, e ritorn\u00f2 nei suoi possedimenti in Franconia. Prese ancora parte all'elezione di Massimiliano I d'Asburgo a re dei romani.\nMor\u00ec a Francoforte sull'Oder nel marzo del 1486, lasciando grandi somme di denaro.\nMatrimoni dinastici.\nNel 1474 diede in sposa la propria figlia Barbara al duca Enrico XI di Glogau, che alla sua morte, nel 1476, le lasci\u00f2 i propri possedimenti che sarebbero potuti passare alla sua famiglia: tale accordo venne contestato da un parente di Enrico, il duca Giovanni II di Sagan. Supportato dal re Mattia Corvino d'Ungheria, Giovanni di Sagan invase il Brandeburgo, mentre la Pomerania coglieva l'occasione per rivoltarsi. In seguito a queste circostanze Alberto torn\u00f2 in Brandeburgo nel 1478, costringendo i pomerani a riconoscere la sua supremazia, e, dopo altri scontri, assicur\u00f2 parte delle terre del duca Enrico XI alla figlia nel 1482.\nMatrimoni.\nPrimo matrimonio.\nSpos\u00f2, il 12 novembre 1446, Margherita di Baden, figlia del margravio Giacomo I di Baden e di Caterina di Lorena. Ebbero sei figli:\nSecondo matrimonio.\nSpos\u00f2, nel 1458, Anna di Sassonia, figlia dell'elettore Federico II di Sassonia e di Margherita d'Austria. Ebbero tredici figli:"}
{"id": "1121300", "revid": "120875", "url": "https://it.wikipedia.org/wiki?curid=1121300", "title": "Prudente Jos\u00e9 de Morais e Barros", "text": ""}
{"id": "1121302", "revid": "120875", "url": "https://it.wikipedia.org/wiki?curid=1121302", "title": "Nilo Proc\u00f3pio Pe\u00e7anha", "text": ""}
{"id": "1121304", "revid": "1924342", "url": "https://it.wikipedia.org/wiki?curid=1121304", "title": "Brendon Urie", "text": "\u00c8 il leader del gruppo Panic! at the Disco, di cui \u00e8 anche l'unico membro originale rimasto.\nBiografia.\nUrie nasce nello Utah, a St. George, l'ultimo di cinque fratelli. La famiglia, di credo mormone, si trasferisce a Las Vegas a due anni dalla sua nascita. Urie ha origini Polinesiane dalle Hawaii, da parte di sua madre. La madre insegna pianoforte e suona l'organo per la loro chiesa, e Urie eredita la sua passione per il canto e per la musica. \u00c8 un ragazzino abbastanza disubbidiente: la notte esce di nascosto dalla sua camera per andare a dei concerti hardcore e partecipare a dei party.\nA 13 anni Brendon fu diagnosticato con un forte caso di ADHD, ci\u00f2 lo costrinse a prendere dei medicinali che per\u00f2 lo facevano sentire come se non si trovasse nel suo stesso corpo, perci\u00f2 dopo circa un anno smise di assumere tali farmaci.\nDai 14 anni frequenta la Palo Verde High School, dove incontra Brent Wilson, che frequentava la sua medesima classe di chitarra. Wilson chiese a Brendon di provare con il gruppo in cui lui suonava per rimpiazzare il chitarrista che avevano gi\u00e0. Brendon inizi\u00f2 suonando la chitarra, ma quando gli altri componenti del gruppo lo sentirono cantare, gli chiesero di diventare il cantante.\nDopo essersi impegnato per diverso tempo con il gruppo, i genitori cercarono di incoraggiarlo a scegliere il college in Arizona, ma Brendon rifiut\u00f2, e decise di dedicarsi alla musica, finendo per essere cacciato di casa per un mese. Trov\u00f2 un lavoro al \"Tropical Smoothie Caf\u00e9\" per pagarsi una stanza e anche un luogo per le prove della band. Durante varie interviste ha anche ammesso che spesso cantava per i clienti abituali del locale per ottenere delle buone mance da parte di essi. Dopo aver visto le sue esibizioni, i genitori decisero di supportare il figlio nella sua carriera. Sono tuttora in ottimi rapporti.\nNel 2009 si fidanza con Sarah Orzechowski, conosciuta quando ancora era impegnata in una relazione con uno dei membri della band americana \"Paramore;\" i due si sposeranno poi nel 2013.\nNel 2015 d\u00e0 ufficialmente inizio alla sua carriera come unico membro ufficiale rimasto dei Panic! At The Disco, pubblicando l\u2019album nominato ai Grammy Awards \u201cDeath Of A Bachelor.\u201d\nDal 26 maggio al 6 agosto 2017 Brendon prese parte allo spettacolo di Broadway \"Kinky boots\", nel quale interpret\u00f2 il ruolo del protagonista Charlie Price.\nVita privata.\nNel 2013 si sposa con la fidanzata Sarah Orzechowski, con cui si era ufficialmente fidanzato nel settembre 2011.\nIl 25 febbraio 2017, Brendon annunci\u00f2 su Twitter il trasferimento dalla sua casa da Los Angeles a Las Vegas, a causa della continua invasione di privacy data da alcuni fan.\nNel 2018 ha fatto coming out come pansessuale."}
{"id": "1121306", "revid": "120875", "url": "https://it.wikipedia.org/wiki?curid=1121306", "title": "Hermes da Fonseca", "text": ""}
{"id": "1121308", "revid": "120875", "url": "https://it.wikipedia.org/wiki?curid=1121308", "title": "Venceslau Br\u00e1s Pereira Gomes", "text": ""}
{"id": "1121309", "revid": "120875", "url": "https://it.wikipedia.org/wiki?curid=1121309", "title": "Delfim Moreira da Costa Ribeiro", "text": ""}
{"id": "1121310", "revid": "120875", "url": "https://it.wikipedia.org/wiki?curid=1121310", "title": "Washington Lu\u00eds", "text": ""}
{"id": "1121311", "revid": "226458", "url": "https://it.wikipedia.org/wiki?curid=1121311", "title": "Terremoto interplacca", "text": "I terremoti tettonici o terremoti interplacca sono i tipi di terremoti pi\u00f9 comuni che avvengono ai margini tra le placche tettoniche ove si sviluppano le forze che vengono poi sprigionate improvvisamente durante il sisma. Si stima che circa il 90% dell'energia sismica venga rilasciata attraverso questo tipo di terremoti.\nDescrizione.\nIn generale i terremoti sono fenomeni legati alle tensioni che si sviluppano per i movimenti reciproci delle zolle litosferiche che compongono la crosta terrestre; la maggior parte dei terremoti si verifica infatti al margine di queste zolle, in zone che vedono lo scorrimento laterale di due placche, oppure il loro accavallamento (terremoti di subduzione).\nQuasi tutti i terremoti che avvengono sulla superficie terrestre sono concentrati in zone ben precise ossia in prossimit\u00e0 dei confini tra una placca tettonica e l'altra: queste sono infatti le zone tettonicamente attive, ossia dove le placche si muovono pi\u00f9 o meno lentamente o improvvisamente le une rispetto alle altre. \nSecondo la tettonica delle placche, la superficie della Terra \u00e8 modellata come se fosse composta da circa una dozzina di grandi placche tettoniche, che si muovono molto lentamente (come la crescita di un'unghia della mano), a causa delle correnti di convezione dentro il mantello, posto sotto la crosta terrestre. Poich\u00e9 esse non si muovono tutte nella stessa direzione, le placche spesso direttamente collidono o slittano lateralmente lungo il bordo dell'altra (faglie trasformi). In generale il movimento delle placche \u00e8 lento, impercettibile (se non con strumenti appositi) e costante; tuttavia in alcune momenti e in alcune aree, a causa delle forze interne, delle pressioni, tensioni e attriti tra le masse rocciose, tali movimenti avvengono in maniera improvvisa e repentina (\"come un ingranaggio che si sblocca\") sviluppando cos\u00ec un terremoto: il lento slittamento costante tra placche diventa cos\u00ec in alcune aree e in alcuni momenti una sorta di movimento a scatto che genera cos\u00ec un terremoto.\nI terremoti di subduzione costituiscono quasi la met\u00e0 degli eventi sismici pi\u00f9 distruttivi. Essi sono concentrati lungo la cosiddetta \"cintura di fuoco\" del Pacifico, una stretta banda lunga circa 38.600 km. Il disastroso terremoto del Venerd\u00ec Santo, che nel 1964 devast\u00f2 l'Alaska, \u00e8 un esempio di evento di questo genere.&lt;br&gt; \nLe aree del mondo particolarmente soggette a questo tipo di eventi catastrofici sono la costa ovest del Nord America (specialmente California, la regione nord-est del mar Mediterraneo (Grecia, Italia e Turchia in particolare), Iran, Nuova Zelanda, Indonesia, Giappone, e diverse zone della Cina."}
{"id": "1121312", "revid": "1714743", "url": "https://it.wikipedia.org/wiki?curid=1121312", "title": "Giovanni I di Brandeburgo", "text": "Biografia.\nGiovanni era il figlio di Alberto III, e della sua prima moglie, Margherita di Baden. Nel 1466 succedette allo zio, il principe elettore Federico II.\nEgli si un\u00ec a lui nella Guerra di successione di Stettino con i duchi di Pomerania, fino a quando Federico si \u00e8 dimesso nel 1470 e gli succedette il padre di Giovanni, che nel 1473 lo nomin\u00f2 reggente delle terre nel Brandeburgo.\nMatrimonio.\nSpos\u00f2, il 25 agosto 1476 a Berlino, Margherita di Sassonia, figlia del duca Guglielmo III di Sassonia e di Anna d'Asburgo.\nEbbero sei figli:\nMorte.\nMor\u00ec nel 1499 da un attacco pleurico al Castello di Arneburg e gli succedette il figlio maggiore. Giovanni \u00e8 stato il primo degli elettori Hohenzollern ad essere sepolto nel Brandeburgo, poi fu trasferito alla Cattedrale di Berlino per ordine di suo nipote Gioacchino II."}
{"id": "1121326", "revid": "78273", "url": "https://it.wikipedia.org/wiki?curid=1121326", "title": "Spinning kick (wrestling)", "text": ""}
{"id": "1121332", "revid": "74801", "url": "https://it.wikipedia.org/wiki?curid=1121332", "title": "Gioacchino I di Brandeburgo", "text": "Biografia.\nFiglio maggiore di Giovanni il Cicerone di Brandeburgo, Gioacchino ricevette un'eccellente educazione sotto la direzione di Dietrich von B\u00fclow, Vescovo di Lebus e Cancelliere dell'Universit\u00e0 di Francoforte. Egli divenne Elettore alla morte del padre, nel gennaio del 1499.\nGioacchino prese parte alle contese dei regni scandinavi, ma i suoi primi anni di governo li dedic\u00f2 principalmente alla gestione dell'elettorato, dove in una certa misura venne chiamato a risolvere alcune problematiche di amministrazione interna. Egli inoltre miglior\u00f2 l'amministrazione della giustizia, promosse lo sviluppo del commercio e si schier\u00f2 pi\u00f9 volte dalla parte delle popolazioni dei villaggi.\nNelle elezioni imperiali del 1519, Gioacchino vot\u00f2 per Carlo di Borgogna, a differenza dalle proprie fazioni che volevano un voto a favore del Re Francesco I di Francia. Pur avendo ricevuto proposte da entrambe le fazioni, ma essendo grato a Carlo per un trattato di favore che gli aveva riservato, decise appunto di votare per lui; abilmente finse di votare per Francesco I per poi cambiare all'ultimo minuto. Malgrado tutto questo, le relazioni tra l'Imperatore e l'Elettore non furono molto amichevoli, e durante gli anni successivi Gioacchino si mantenne perlopi\u00f9 in contatto con i nemici di Carlo.\nGioacchino \u00e8 pi\u00f9 noto per essere stato un tenace sostenitore dell'ortodossia cristiana. Suo fratello, l'Arcivescovo Alberto di Magonza, fu all'inizio uno dei principali bersagli degli attacchi di Lutero. Egli spinse perci\u00f2 l'Imperatore a promulgare l'Editto di Worms, e a convocare diverse diete per controbattere i nemici della riforma. Patrono dell'insegnamento, Gioacchino contribu\u00ec a fondare l'Universit\u00e0 Viadrina di Francoforte sull'Oder nel 1506.\nEgli promosse Georg von Blumenthal, il \"Perno del Cattolicesimo\", a Cancelliere dell'Universit\u00e0 da lui fondata, oltre a consentirgli di ottenere il titolo di Vescovo di Lebus e il privilegio di Consigliere Privato. Riunitosi assieme ad altri principi a Dessau nel luglio del 1525, divenne membro di una lega stabilita a Halle nel novembre del 1533. Ma, contro la sua volont\u00e0, la moglie, come il fratello Re Cristiano di Danimarca, divenne protestante, e nel 1528 cerc\u00f2 rifugio in Sassonia. Egli ebbe la mortificazione di vedere il protestantesimo glorificato anche da altri membri della sua famiglia.\nMatrimonio.\nSpos\u00f2, il 10 aprile 1502 a Stendal, Elisabetta di Danimarca (1485-1555), figlia di Giovanni di Danimarca e di Cristina di Sassonia. Ebbero cinque figli:\nMorte.\nMor\u00ec il 11 luglio 1535, all'et\u00e0 di 51 anni, a Stendal."}
{"id": "1121337", "revid": "125286610", "url": "https://it.wikipedia.org/wiki?curid=1121337", "title": "Apparato visivo", "text": "Lapparato visivo dei vertebrati \u00e8 formato da due organi esterni pari e simmetrici posti nella regione anteriore della testa, gli occhi, considerati come un'appendice dell'encefalo, sia per derivazione embriologica, sia per una serie di correlazioni funzionali, come la capacit\u00e0 integrativa propria delle strutture nervose, che si ritrova a livello della retina. L'apparato visivo nel suo insieme \u00e8 un sistema di elaborazione specializzato formato da un insieme di zone cerebrali diverse.\nConsiderazioni preliminari.\nAlla fine del 1600 William Molyneux pose la questione se una persona nata cieca avesse potuto riacquistare la vista avrebbe potuto riconoscere gli oggetti con il nuovo senso? Oggi sappiamo che adeguate tecniche operatorie che possono risolvere i problemi oculari, se eseguite a molti anni dalla nascita danno risultati deludenti in quanto le aree cerebrali non hanno sviluppato un'educazione visiva.\nCi\u00f2 che ogni essere vivente vede \u00e8 il frutto dell'elaborazione centrale di informazioni provenienti dalle retine a confronto con le esperienze precedenti. Queste vengono \"pesate e smistate\" dal lobo occipitale (in particolare dalle aree di Brodmann nn. 17, 18 e 19), arricchite di significato e interfacciate con le altre informazioni dalle aree associative. Si avr\u00e0 infine un'immagine tridimensionale, che corrisponde a suoni, sensazioni ed emozioni.\nTutto ci\u00f2 che \u201cnoi vediamo\u201d \u00e8 il frutto della luce riflessa dagli oggetti, passata attraverso le pupille, distorta e ribaltata dai mezzi diottrici oculari e proiettata sulla superficie curva bidimensionale della retina, che si comporta come un trasduttore tra l'energia dei fotoni e il segnale trasmesso tramite potenziali d'azione. La retina, inoltre, \u00e8 in grado di percepire colori e di dare informazioni precise e accurate riguardo allo spazio che ci circonda solo nella fovea. Inoltre, le retine di entrambi gli occhi hanno un punto cieco, dove l'immagine non pu\u00f2 essere percepita. Tuttavia, non percepiamo un'immagine frammentata, distorta o bidimensionale: poich\u00e9 \u00e8 necessario un processo integrativo ed elaborativo che gestisce le innumerevoli informazioni provenienti dalla retina. Questi processi sono svolti dal cervello, il vero e proprio organo della visione.\nPer comprendere come il cervello operi nei processi visivi, basta soltanto considerare le cosiddette \"illusioni ottiche\" quali il triangolo di Kanizsa, le figure di Muller-Lyer o di Edgar Rubin. Queste illusioni mettono in luce il ruolo centrale del cervello come centro della visione: costruisce l'immagine secondo i propri canoni, sfrutta oggetti nel campo visivo per ricavare informazioni su altri (si pensi alla prospettiva; la visione su una stessa immagine di due persone, una pi\u00f9 piccola e una pi\u00f9 grande, fa concludere che quella pi\u00f9 grande si trovi pi\u00f9 vicina a noi e viceversa), analizza le profondit\u00e0 prendendo per assunto che la luce provenga dall'alto, cos\u00ec da far percepire una semisfera pi\u00f9 chiara in basso che in alto come una semisfera concava e nel caso contrario convessa.\nIl cervello costruisce quindi l'immagine visiva con un processo attivo, e non passivo come ritenuto per millenni, in accordo con le moderne teorie sulla percezione e della Psicologia della Gestalt.\nAnatomia e Fisiologia.\nL'apparato visivo \u00e8 formato da:\nVerranno in seguito analizzati in termini fisiologici tutti gli organi elencati.\nConi e bastoncelli.\nPer la struttura microscopica della retina si rimanda all'anatomia; in questa sede verranno presi in considerazione coni, bastoncelli, cellule amacrine, cellule orizzontali, cellule bipolari e cellule gangliari e i rapporti reciproci necessari alla comprensione dei meccanismi di modulazione e trasmissione del segnale luminoso.Qui a fianco sono riportate le diverse sostanze che trasducono le informazioni che si generano nei coni e nei bastoncelli. Questi ultimi hanno il compito di \"tradurre\" il segnale luminoso in segnale elettrico e sono, dopo l'epitelio pigmentato (formato da melanociti ricchi di pigmento scuro in grado di fare da camera oscura), le cellule pi\u00f9 esterne (pi\u00f9 lontano dal centro) dell'occhio. Inoltre, di tutto il recettore, solo l'articolo esterno (segmento cellulare pi\u00f9 esterno) \u00e8 in grado di recepire l'energia luminosa. Di seguito sono riportate delle nozioni utili da tener presente per la comprensione dei fenomeni descritti successivamente.\nNell'articolo esterno dei bastoncelli sono presenti numerosi dischi membranosi che galleggiano nel citoplasma, dove viene espressa una proteina di membrana a 7 segmenti, l'opsina. L'opsina contiene il retinale; il complesso opsina-retinale viene detto rodopsina. La stessa cosa nei coni, dove per\u00f2 i dischi membranosi non sono galleggianti, ma sono dipendenze della stessa membrana cellulare. Al buio, il retinale della rodopsina \u00e8 in conformazione 11-\"cis\"; se colpito da un fotone, pu\u00f2 diventare retinale tutto-trans. Questo composto \u00e8 in grado di cambiare la conformazione sterica della opsina, che cos\u00ec attivata, pu\u00f2 attivare molte proteine G dette trasducine, le quali sono in grado di attivare molte GMP-ciclico fosfodiesterasi, enzimi che idrolizzano in 5'-GMP un'enorme quantit\u00e0 di GMP-ciclico (cGMP). Dunque, se c'\u00e8 luce, la concentrazione plasmatica di cGMP diminuisce criticamente.\nNell'articolo esterno sono presenti numerosi canali per il sodio e per il calcio. Se questi canali sono aperti nel citoplasma ci sar\u00e0 una notevole concentrazione di questi soluti, mantenuta tuttavia adeguata dalla pompa sodio-potassio e da pompe per il calcio che lo estrudono costitutivamente. Se i canali del sodio/calcio sono aperti, allora la conduttanza specifica per questi ioni \u00e8 alta: questo \u00e8 il motivo per cui in un cono o bastoncello il potenziale di riposo di membrana (di riposo, ovvero al buio, non stimolato) \u00e8 pi\u00f9 depolarizzato che in un normale neurone (-40mV). Al buio, dunque, la cellula sar\u00e0 ricca di sodio e di calcio; quest'ultimo ione \u00e8 il principale responsabile dell'esocitosi delle vescicole contenenti glutammato. \u00c8 importante inoltre sottolineare che questi canali per il sodio/calcio, al buio, sono mantenuti aperti dal legame con il GMP ciclico che si lega nel lato citosolico del canale e che sia al buio che alla luce sono presenti nell'articolo interno un gran numero di canali per il potassio sempre aperti, che garantiscono una corrente uscente di potassio costante.\nDunque, se arriva luce nei coni e nei bastoncelli allora ci sar\u00e0 molto meno cGMP nella cellula. Tanto meno cGMP ci sar\u00e0 nella cellula tanti meno canali per il sodio/calcio saranno aperti. In presenza di luce, pertanto, i canali per il sodio/calcio tenderanno a chiudersi. La chiusura dei canali per il sodio/calcio comporta una serie di conseguenze innescate dal crollo della conduttanza specifica per questi ioni. Tuttavia la conduttanza del potassio rimarr\u00e0 costante e garantir\u00e0 una corrente uscente continua. Questo porta ad una iperpolarizzazione del recettore, il quale passer\u00e0 da -40mV a -75mV, potenziale al quale il recettore non secerne neurotrasmettitore.\nIn conclusione, i recettori della retina sono cellule del tutto particolari che, a differenza della maggior parte dei neuroni, trasmettono il segnale come uno stimolo elettrotonico iperpolarizzante invece che depolarizzante. Dunque, se si ha iperpolarizzazione, si ha segnale.\nAdattamento.\nSe si passa da una stanza molto buia, ad una stanza molto illuminata, si ha il fenomeno dell'abbagliamento, che di solito dura pochi secondi. Tuttavia, \u00e8 stato spiegato che uno stimolo luminoso provoca una iperpolarizzazione. \u00c8 logico pensare che, passando da una stanza buia ad una stanza molto illuminata, ci sar\u00e0 una iperpolarizzazione massiva di tutti i fotorecettori, che a questo punto non potranno pi\u00f9 iperpolarizzarsi ulteriormente e trasmettere, ad esempio, i particolari della stanza, cosa notoriamente non vera. Infatti, mentre siamo abbagliati, hanno luogo una serie di eventi che ci permettono di distinguere ulteriori particolari. In primo luogo, un riflesso parasimpatico, successivamente descritto, fa restringere la pupilla, ostacolando l'eccessiva entrata di luce.\nIn secondo luogo, si ha un fenomeno di adattamento cellulare, dato che:\nDunque, date queste premesse, se un recettore \u00e8 illuminato, la concentrazione di calcio diminuisce. Se la concentrazione di calcio diminuisce, la concentrazione di cGMP aumenta, poich\u00e9 si riattiva la guanilato ciclasi e si inibisce la cGMP-fosfodiesterasi. Se la concentrazione di cGMP aumenta, allora si riaprono i canali per il sodio/calcio, depolarizzando la cellula. Questa depolarizzazione verso il potenziale di riposo di -40mV, rende possibile una nuova stimolazione iperpolarizzante e dunque i recettori possono ritornare a segnalare, ad esempio, i dettagli di una stanza molto illuminata.\nCellule gangliari e la rete degli interneuroni.\nL'iperpolarizzazione di coni e bastoncelli, dovuta allo stimolo luminoso, porta alla cessazione della secrezione di glutammato, per il quale cellule pi\u00f9 interne e in sinapsi con gli stessi coni o bastoncelli, le cellule bipolari, hanno recettori di membrana.\nNelle cellule bipolari, non si ha ancora potenziale d'azione e l'impulso elettrico, iperpolarizzante o depolarizzante, generato dai canali sensibili al glutammato, viene condotto elettrotonicamente.\nSe una cellula bipolare viene depolarizzata, essa secerner\u00e0 neurotrasmettitori eccitatori alle cellule gangliari, poste pi\u00f9 internamente, nelle quali si generer\u00e0 il potenziale d'azione.\nCellule gangliari.\nLe cellule gangliari sono le prime cellule del sistema visivo nelle quali si generano potenziali d'azione. I loro assoni proiettano al pretetto, per le risposte vegetative, al collicolo superiore, affinch\u00e9 le informazioni visive vengano interfacciate con le altre informazioni sensoriali e al corpo genicolato laterale del talamo, per entrare in sinapsi con neuroni che proiettano alla corteccia striata. Questi assoni convergono tutti verso il punto cieco della retina, l\u00e0 dove si uniscono per formare il nervo ottico.\nLe cellule gangliari possono essere distinte in cellule M (per magnae o grandi) e cellule P (per \"parvae\" o piccole). Le cellule M sono connesse con un gran numero di coni e bastoncelli e per questo sono in grado di fornire informazioni sul movimento di un oggetto o su rapide variazioni del contesto luminoso. Le cellule P sono connesse con un minor numero di recettori e sono adatte a fornire informazioni sulla forma e sul colore di un oggetto.\nQuesta distinzione anatomo/funzionale \u00e8 importantissima: gli assoni provenienti dalle cellule M e dalle cellule P rimangono segregati anche a livello centrale. Questi infatti proiettano a zone distinte del corpo genicolato laterale: inoltre, dal corpo genicolato laterale, le informazioni provenienti dai 2 tipi cellulari, vengono smistate a zone diverse della corteccia striata. Da qui, le informazioni prendono due vie distinte; la via ventrale, per le informazioni in gran parte provenienti dalle cellule P e la via dorsale, per le informazioni in gran parte provenienti dalle cellule M.\nCampi recettivi: cellule centro-on e cellule centro-off.\nSia le cellule P che le cellule M possono essere distinte ulteriormente in cellule gangliari centro-on e cellule gangliari centro-off.\nAl fine di comprendere la distinzione occorre definire il concetto di campo recettivo.\nPer un neurone gangliare delle radici posteriori del midollo spinale (le cellule deputate alla percezione degli stimoli tattili-termici-dolorifici) il campo recettivo \u00e8 quella porzione di cute che se stimolata opportunamente produce la massima attivazione dello stesso neurone gangliare. Analogamente, per una cellula gangliare retinica il campo recettivo \u00e8 quella porzione di retina che se stimolata produce la massima risposta della stessa cellula gangliare.\nAnalogamente ai campi recettivi presenti nella cute, i campi recettivi retinici possono essere pi\u00f9 o meno estesi e a seconda della loro grandezza, forniscono informazioni pi\u00f9 o meno precise sulla natura di uno stimolo.\nIn particolare, pi\u00f9 sono piccoli i campi recettivi, maggiore sar\u00e0 la loro densit\u00e0 e migliore sar\u00e0 la discriminazione di un dato oggetto (per la cute, ad esempio, i polpastrelli hanno campi recettivi minuscoli e hanno dunque un'enorme possibilit\u00e0 discriminativa). Si comprende ora che i campi recettivi delle cellule M sono molto grandi, mentre quelli delle cellule P sono piccoli ed \u00e8 questo il motivo della loro elevatissima capacit\u00e0 discriminativa. Ad una cellula gangliare sono collegati un certo numero di recettori; maggiore sar\u00e0 il numero di questi recettori, maggiore sar\u00e0 il campo recettivo.\nIn particolare, si ha che un certo numero di recettori in un'area circolare di retina \u00e8 connesso con un certo numero, minore, di cellule bipolari, le quali sono connesse con una sola cellula gangliare.\nA questo punto \u00e8 lecito aspettarsi che la stimolazione luminosa di questa area circolare di retina (il campo recettivo), produrr\u00e0 una certa risposta della cellula gangliare. La risposta della cellula gangliare allo stimolo luminoso varia a seconda del tipo di cellula che viene investita dallo stimolo luminoso\nInfatti, se viene investito il campo recettivo di una cellula centro-on dallo stesso stimolo luminoso che investe il campo recettivo di una cellula centro-off, si produce una risposta diversa.\nNella figura sono illustrate le differenze di risposta di queste cellule per uno stesso stimolo luminoso. Si comprende quindi che:\nQueste propriet\u00e0 di cellule centro-on e cellule centro-off permettono 2 cose:\nInterneuroni.\nIn precedenza sono stati descritti i fenomeni associati alla presenza di campi recettivi retinici centro on e centro off. \u00c8 stato chiarito come l'integrazione delle informazioni derivanti dalle cellule gangliari competenti per questi campi sia importante per la discriminazione dei contrasti, fondamentale per l'analisi visiva. Tuttavia, non sono n\u00e9 le cellule gangliari n\u00e9 i recettori i responsabili di questa discriminazione: le cellule responsabili del fenomeno sono gli interneuroni della retina, che tramite una rete di contatti reciproci, sono in grado di costituire \u201cl'impalcatura\u201d necessaria alla costruzione dei campi recettivi centro on e centro off.\nPrima di procedere con un'analisi pi\u00f9 approfondita dei fenomeni di fisiologia molecolare occorre ricordare che esistono diversi specie di interneuroni nella retina, tra cui le cellule orizzontali, le cellule amacrine e le cellule bipolari.\nSi rimanda all'anatomia microscopica della retina per la comprensione dei rapporti specifici che questi interneuroni contraggono tra loro, con i recettori e con le cellule gangliari.\nTuttavia uno schema anatomico generale pu\u00f2 facilitare la comprensione, prendendo in analisi una retina si ha che:\nInoltre \u00e8 opportuno ricordare che, tra tutti i neuroni, solo i neuroni depolarizzati sono in grado di aprire i canali per il calcio e solo il calcio \u00e8 in grado di scatenare la fusione di vescicole secretorie, pertanto il neurotrasmettitore pu\u00f2 essere secreto solo da neuroni in stato depolarizzato.\nSi noti anche che tra tutte le cellule della retina, solo le cellule gangliari, siano esse P o M, centro on o centro off, sono in grado di produrre potenziali d'azione. Tutte le altre sono cellule che in risposta a stimoli conducono elettrotonicamente variazioni del potenziale di membrana.\nLa figura qui a fianco fornisce 2 esempi tipici di facile comprensione, illustranti la via diretta e la via indiretta. Nel primo caso si analizza un recettore del centro del campo recettivo, nel secondo un recettore della periferia del campo recettivo.\nVia diretta.\nSi prenda un bastoncello del centro;\nSe colpito dall'onda luminosa, esso (si veda sopra) tende alla iperpolarizzazione. Questo \u00e8 uno stato che impedisce il rilascio di neurotrasmettitore; l'assenza di neurotrasmettitore ha un duplice effetto:\nAnalizzando gli effetti, si avr\u00e0 che, in presenza di luce centrale, gli assoni provenienti dalle cellule gangliari centro on condurranno treni di potenziali d'azione, informando strutture superiori della presenza di luce nel centro; inoltre gli assoni provenienti dalle cellule gangliari centro off avranno una scarica molto minore, informando i centri superiori della presenza di luce nel centro (una sorta di rinforzo e conferma reciproca).\nSe invece il bastoncello non \u00e8 colpito dall'onda luminosa si trova in uno stato di riposo, \u201ccostitutivamente\u201d depolarizzato, secernente \u201ccostitutivamente\u201d un neurotrasmettitore, il glutammato.\nTale neurotrasmettitore secreto dai bastoncelli ha un duplice effetto sulle cellule bipolari:\nAnalizzando gli effetti anche in questo caso, si avr\u00e0 che, in assenza di luce centrale, gli assoni provenienti dalle cellule gangliari centro-off condurranno treni di potenziali d'azione, informando strutture superiori dell'assenza di luce nel centro; inoltre gli assoni provenienti dalle cellule gangliari centro-on avranno una scarica molto minore, informando i centri superiori dell'assenza di luce nel centro (anche qui si ha dunque rinforzo e conferma).\nQuesti primi due fenomeni fanno riferimento alla parte superiore della figura qui a fianco.\nVia Indiretta.\nLa parte inferiore pu\u00f2 risultare di difficile comprensione se non viene \u201cletta\u201d con le seguenti nozioni:\nSi prenda un campo recettivo centro-off, stimolato adeguatamente da un fascio di luce periferico; si avr\u00e0 che:\nGli stessi fenomeni avvengono in senso opposto nei campi recettivi centro-on.\nRetina.\nPer la trattazione \u201cfisiologica\u201d occorre invece intendere la retina come un \u201cepitelio sensitivo\u201d che percepisce e interpreta l'informazione luminosa proveniente dalla pupilla.\nInoltre l'informazione luminosa viene ribaltata e proiettata su una superficie di una semisfera concava con capacit\u00e0 discriminative non uniformi; quello che ne risulta \u00e8 sicuramente un'immagine distorta.\nQuesto \u00e8 un punto importante, che focalizza l'attenzione sul ruolo primario del cervello sulla costruzione di un'immagine coerente, \u201cpiana\u201d e dettagliata.\nLa massima capacit\u00e0 discriminativa \u00e8 localizzata nella fovea, una zona della retina con la massima concentrazione di coni.\nLa fovea \u00e8 il punto della retina con maggiore discriminazione spaziale; non solo, \u00e8 anche il punto in cui si ha la maggiore discriminazione e il maggior confronto cromatico (si veda pi\u00f9 avanti la trattazione della visione dei colori). Per sperimentare questo fatto basta chiedere a qualcuno di mostrarci dei colori (cartoncini colorati) mentre siamo impegnati a fissare un qualche cosa lontana dalla persona. Bench\u00e9 la persona con i cartoncini colorati cada nel nostro campo visivo, pi\u00f9 questa \u00e8 lontana dal punto di fuoco pi\u00f9 sar\u00e0 difficile per noi distinguere i colori.\nPer ogni occhio, la fovea \u00e8 disposta lateralmente al punto cieco (vedi figura qui a fianco), zona di uscita degli assoni provenienti dalle cellule gangliari; \u00e8 dunque logico che questa piccola zona non \u00e8 in grado di recepire gli stimoli visivi (da cui il nome).\n\u00c8 da notare che il sistema motorio oculare tende a mantenere l'occhio in una posizione tale da consentire soprattutto alla fovea di analizzare il particolare osservato. Si pu\u00f2 perci\u00f2 affermare (\u00e8 un'evidenza sperimentale) che il sistema visivo muove la fovea verso un particolare e ne costruisce un contesto appropriato intorno.\nSi immagini di osservare una figura. Immediatamente le fovee vengono mosse lungo tutti i punti della figura che attirano l'attenzione (in un volto, ad esempio, i punti di interesse sono gli occhi, il naso, la bocca, gli zigomi); in seguito i movimenti diventano sempre pi\u00f9 lenti fino a fissare un particolare che ci interessa (punto di fuoco). A questo punto la corteccia comincia a costruire l'immagine visiva, soprattutto tramite la serie di \u201cscatti veloci\u201d impressi in precedenza dai movimenti delle fovee e in parte minore dal contesto analizzato dalle parti periferiche alla fovea.\nIl sistema motorio oculare \u00e8 dunque impegnato costantemente per muovere la fovea. Questi movimenti sono detti saccadici o semplicemente \"saccadi\", determinati da complessi schemi motori integrati e veicolati da nuclei quali il collicolo superiore in base alle informazioni che provengono dalla corteccia. Si possono raggiungere velocit\u00e0 di movimento dell'ordine di 900 gradi al secondo, accompagnati da soste di fissazione che durano in media 300 ms. \u00c8 interessante notare che in questi tempi, il sistema visivo della corteccia non \u00e8 in grado di derivare un quadro completo dell'immagine, ma riceve informazioni \"abbozzate\" della scena visiva, quelli che, in precedenza, sono stati chiamati, per comprensione, \"scatti veloci\".\nSi potrebbe erroneamente dedurre che le parti periferiche della retina siano poco importanti; al contrario, queste zone, ricche di bastoncelli, sono le maggiori responsabili della percezione del movimento, ma anche dei contrasti (questo soprattutto in visione crepuscolare) e della profondit\u00e0.\nInoltre per ogni retina \u00e8 possibile distinguere due parti: una emiretina nasale (ovvero la met\u00e0 retina di un occhio prospiciente verso il naso) e una emiretina temporale.\nLa trattazione specifica delle conseguenze fisiologiche di questa divisione avverr\u00e0 in seguito. Ci\u00f2 che deve essere invece chiaro a questo livello \u00e8 che le informazioni visive che cadono sull'emiretina nasale sono quelle che arrivano dal campo visivo laterale; le informazioni visive che cadono sull'emiretina temporale sono quelle che arrivano dal campo visivo mediale.\nOgni emiretina nasale \u00e8, per ciascun occhio, competente per la parte di campo di visivo pi\u00f9 esterna, mentre l'emiretina temporale \u00e8 competente per la parte di capo visivo pi\u00f9 interna. Queste informazioni prevenienti da ogni singola emiretina rimangono segregate per l'intero tragitto nelle vie visive centrali, cos\u00ec come lo rimangono le informazioni distinte veicolate dagli assoni delle cellule gangliari P e delle cellule gagliari M.\nNervo ottico e tratto ottico.\nOgni nervo ottico \u00e8 composto dagli assoni delle cellule gangliari che risiedono nella retina nasale e nella retina temporale di un singolo occhio. Questo comporta che la lesione di un nervo ottico provoca cecit\u00e0 nell'emicampo visivo ipsilaterale alla lesione.\nIl tratto ottico \u00e8 una continuazione del nervo ottico, che decorre dal chiasma ottico (nel quale si ha un parziale incrociamento delle fibre nervose provenienti dalle due emiretine di ciascun occhio) al corpo genicolato laterale del talamo.\nIl tratto ottico di destra \u00e8 composto dalle fibre nervose provenienti dall'emiretina temporale dell'occhio destro e dall'emiretina nasale dell'occhio sinistro; viceversa, il tratto ottico di sinistra \u00e8 composto dalle fibre provenienti dall'emiretina temporale dell'occhio sinistro e dall'emiretina nasale dell'occhio destro. In pratica, ciascun tratto ottico contiene la rappresentazione completa dell'emicampo visivo controlaterale. Si avr\u00e0, dunque, che la corteccia visiva destra \"vedr\u00e0\" il campo visivo di sinistra, mentre la corteccia visiva sinistra \"vedr\u00e0\" il campo visivo di destra.\nUna lesione a carico del tratto ottico produce emianopsia omonima controlaterale, cio\u00e8 la cecit\u00e0 della stessa met\u00e0 del campo visivo di ciascun occhio.\nLe informazioni veicolate dai tratti ottici hanno fondamentalmente 3 destinazioni:\nVerranno ora prese in considerazione queste importanti stazioni.\nPretetto.\nLa zona del pretetto \u00e8 formata da un gruppo di nuclei posti anteriormente e superiormente al collicolo superiore, nel punto in cui il mesencefalo si continua con il talamo.\nQuesti nuclei sono importanti poich\u00e9 sono i principali responsabili delle risposte vegetative connesse con l'apparato visivo; queste risposte sono il riflesso di costrizione e di dilatazione della pupilla, entrambi consensuali, mediati rispettivamente dal sistema parasimpatico e da sistema simpatico.\nSono inoltre importanti i riflessi di puntamento in risposta ad uno stimolo visivo localizzato perifericamente al punto di fissazione foveale; tuttavia questi ultimi hanno sede solo in parte nel pretetto, poich\u00e9 i movimenti oculari sono in gran parte governati da stimoli provenienti dal collicolo superiore, dalla corteccia e da alcuni nuclei che, in generale, integrano e interfacciano le diverse informazioni sensoriali, evocando una risposta di idoneo movimento oculare (si pensi ad un suono o ad uno stimolo tattile che catturano la nostra attenzione visiva). Di seguito e in figura sono trattate le importanti risposte che hanno sede nel pretetto; le risposte evocate dalla stimolazione collicolare e corticale sono trattate successivamente.\nRiflesso di costrizione della pupilla.\nIl riflesso di costrizione della pupilla \u00e8 un riflesso mediato dal sistema parasimpatico molto importante indagato nella pratica clinica neurologica, utile affinch\u00e9 il soggetto non venga abbagliato prima che entrino in atto tutti i processi di adattamento descritti precedentemente.\nUna luce intensa \u00e8 in grado di provocare questo riflesso innescando un processo che ha come sede principale i nuclei del pretetto. Questi proiettano assoni verso il nucleo di Edinger-Westphal (o nucleo oculomotore accessorio), un piccolo nucleo parasimpatico posto nelle immediate vicinanze del nucleo oculomotore. Il nucleo di Edinger-Westphal proietta assoni pregangliari verso il ganglio ciliare. \u00c8 importante notare che queste fibre pregangliari \"viaggiano insieme\" al nervo oculomotore fino al ganglio ciliare. Dal ganglio ciliare si originano i nervi ciliari brevi, fibre parasimpatiche postgangliari che stimolando il muscolo costrittore della pupilla ne provocano la contrazione.\nRiflesso di dilatazione della pupilla.\nIl riflesso di dilatazione della pupilla, anch'esso indagato nella pratica neurologica, \u00e8 un riflesso mediato dal sistema simpatico molto importante, utile nelle condizioni di poca luce ambientale. Permette infatti l'aumento del diametro della pupilla, consentendo alla retina di \"lavorare\" con un maggiore afflusso di informazioni luminose.\nLe poche informazioni luminose che arrivano al pretetto stimolano i neuroni di questi nuclei a contattare, tramite un collaterale della Via Tetto-Spinale laterale, i motoneuroni viscerali della lamina VII presenti a livello di C8-T1 che vanno a costituire il centro cilio-spinale di Budge. Dal centro ciliospinale si dipartono fibre simpatiche pregangliari che risalgono i gangli paravertebrali fino a contattare sinapticamente i neuroni del ganglio cervicale superiore.\nDa questi si dipartono fibre simpatiche postgangliari che salgono parallelamente all'arteria carotide interna, fino a raggiungere il plesso carotico interno e da qui il plesso cavernoso a ridosso dell'anello tendineo comune. Parte delle fibre si portano successivamente al ganglio ciliare (radice simpatica del ganglio ciliare) e da qui giungono, senza contrarre sinapsi nel ganglio, al muscolo dilatatore della pupilla, tramite i nervi ciliari brevi (che possono essere dunque sia simpatici che parasimpatici). La restante parte delle fibre, in corrispondenza del plesso cavernoso, entra in anastomosi col nervo naso-ciliare (collaterale del nervo oftalmico), giungendo poi all'iride per mezzo del nervo ciliare lungo.\nRiflessi di puntamento.\nSe immagini di stare a guardare un punto di fisso di un paesaggio, le fovee si dispongono affinch\u00e9 la proiezione di quel particolare fissato cada perfettamente su di esse. L'immagine della maggior parte del paesaggio cade dunque in zone retiniche che non hanno le stesse propriet\u00e0 discriminative della fovea. Tuttavia \u00e8 importante, per l'uomo e per l'animale, riuscire ad avvertire nel paesaggio \"di sfondo\" che circonda il fuoco movimenti rapidi e improvvisi che possono comportare pericolo. L'avvertimento della perturbazione \u00e8 analizzato dalla corteccia, dal collicolo e dal pretetto.\nIstintivamente il pretetto contatta i nuclei oculomotori (poco), ma soprattutto i motoneuroni dei muscoli cervicali, sincronizzando e stimolando la loro azione in modo da portare il capo (e dunque occhi e fovee) verso il punto di perturbazione rilevato.\nLe vie discendenti che dal pretetto vanno a contattare questi motoneuroni sono la via tetto-spinale mediale (in larga parte) e parte della via tetto-spinale laterale, utilizzata soprattutto dal riflesso di dilatazione delle pupille.\nDetto questo, occorre considerare che sebbene si tratti di un vero e proprio riflesso istintivo, questo pu\u00f2 essere soverchiato dalla corteccia (dalla volont\u00e0), nel momento in cui il soggetto decide di non rispondere ad uno stimolo che invade il suo campo visivo. Questo non succede invece con il riflessi di costrizione e dilatazione della pupilla, assolutamente non allacciati al controllo volontario. Cosa importante \u00e8 ricordare che i riflessi di puntamento utilizzano preferenzialmente i muscoli del collo, poich\u00e9 potenti e in grado di resistere alla fatica. Non \u00e8 di secondaria importanza il fatto che, ruotando il capo invece degli occhi, il soggetto si ritrova anche orecchi, naso e bocca indirizzati verso lo stimolo, elementi che possono aiutare a comprendere la natura della perturbazione.\nRivalit\u00e0 binoculare.\nLa \"rivalit\u00e0 binoculare\" \u00e8 la situazione che si viene a creare quando ad un occhio viena presentata contemporaneamente un'immagine diversa dall'altro occhio,tanto che la nostra percezione passa da una all'altra immagine per volta.\nCollicolo superiore.\nNell'immagine qui a fianco \u00e8 rappresentata la superficie posteriore del tronco dell'encefalo dopo asportazione del cervelletto.\nIn blu \u00e8 possibile apprezzare superiormente il corpo genicolato laterale e inferiormente il collicolo superiore; quest'ultimo \u00e8 un importante stazione mesencefalica corrispondente al tetto ottico dei vertebrati inferiori.L'analisi istologica rivela una complessa struttura a 7 strati, composta da diversi tipi di neuroni sui quali si scaricano informazioni provenienti dalle retine, dai nuclei della base, dalla corteccia e dagli organi di senso. In particolare, le informazioni visive si scaricano sugli strati superficiali, le informazioni acustiche sugli strati intermedi e le informazioni somatiche sugli strati profondi.\nAnalisi approfondite hanno rivelato una disposizione topografica dei neuroni del collicolo superiore; la mappa retinotopica superficiale \u00e8 disposta in modo da essere congruente alla mappa somatosensitiva e uditiva presente negli strati pi\u00f9 profondi. Non solo: negli strati di confine sono presenti neuroni multimodali ai quali scaricano contemporaneamente i neuroni della mappa visiva e i neuroni della mappa somatosensitava e uditiva. Il risultato \u00e8 l'integrazione di diversi segnali sensoriali, fenomeno che trova riscontro nella percezione complessa dello spazio esplorato dai sensi.\nSi immagini ad esempio di vedere una rondine in volo mentre emette il caratteristico canto: per opera delle integrazioni collicolari il sistema nervoso \u00e8 in grado di associare il canto (un suono) alla rondine (l'immagine), oppure di dirigere lo sguardo verso il suono. Non solo: grazie alla precisa mappatura degli stimoli si ha la possibilit\u00e0 di associare un suono ad una data immagine e non ad un'altra. Ancora: una carezza inaspettata evocher\u00e0 il puntamento istintivo della zona di cute toccata.\nSi pu\u00f2 allora considerare il collicolo superiore come un insieme di neuroni che nell'insieme formano un complesso sistema di trasduzione di coordinate.\nDato che le coordinate naturali delle tre modalit\u00e0 sensoriali sono differenti (coordinate retiniche per la vista, coordinate centrate sul capo per l'udito, coordinate centrate sul tronco per la stimolazione propriocettiva), allora anche la rappresentazione spaziale degli stimoli avviene in modi differenti: le cellule visive propriamente dette codificano l'errore retinico, ovvero il vettore che rappresenta la distanza dello stimolo dalla fovea; le cellule quasi-visive (le cellule \"in transizione\" tra uno stato ed un altro) codificano la posizione degli stimoli in coordinate centrate sul capo; le cellule uditive sono sensibili sia alla posizione del suono che a quella degli occhi: sottraendo la posizione degli occhi alla posizione del suono codificata in coordinate centrate sul capo otteniamo la posizione del suono in coordinate centrate sulla retina.\nPer quanto riguarda la trattazione per il solo apparato visivo, \u00e8 interessante notare come le informazioni veicolate dal tratto ottico trovino nel collicolo superiore una stazione importante non solo per il confronto sensoriale ma anche per evocare una serie di movimenti oculari strettamente connessi con l'attivit\u00e0 dei centri superiori.\nLe informazioni provenienti dalla retina possono biforcarsi a livello del mesencefalo per dare una collaterale della via visiva centrale destinata al corpo genicolato laterale; inoltre esistono fibre che non si biforcano, destinate al solo (fibre tipo W) collicolo. Da qui le informazioni, dopo essere state adeguatamente integrate e confrontate, hanno diversi possibili destini:\nQueste proiezioni testimoniano i ruolo centrale del collicolo superiore nel controllo dei movimenti oculari e cervicali, finemente regolati da centri superiori come la corteccia e i nuclei della base. In particolare, zone diverse della corteccia controllano i movimenti oculari proiettando agli strati profondi del collicolo superiore. I nuclei della base, insieme alla regione media della corteccia parietale, sono i principali responsabili dell'attenzione visiva; la regione anteriore della corteccia parietale \u00e8 invece connessa con i processi di fissazione.\nCorpo genicolato laterale.\nIl corpo genicolato laterale (CGL) \u00e8 una stazione talamica preposta allo smistamento delle informazioni visive provenienti dal tratto ottico. \u00c8 opportuno ricordare che un singolo tratto ottico \u00e8 composto dalle fibre provenienti da entrambi gli occhi. In particolare, dunque, un singolo corpo genicolato laterale riceve le afferenze dell'emiretina temporale ipsilaterale e della emiretina nasale controlaterale, cio\u00e8 due rappresentazioni dell'emicampo visivo controlaterale. Inoltre, si deve ricordare che le fibre provenienti dalle singole retine sono composte da assoni provenienti sia dalle cellule gangliari di tipo M, sia da cellule gangliari di tipo P.\nA livello del CGL questa divisione non solo si mantiene, ma viene ulteriormente scomposta per essere indirizzata a zone diverse della corteccia striata.\nIl CGL \u00e8 infatti diviso in 6 lamine concentriche; due di queste hanno afferenze esclusive dalle cellule gangliari M, mentre le restanti 4 ricevono da cellule gangliari P.\nIn particolare:\nSi ha dunque che le lamine 1, 4 e 6 hanno afferenze miste controlaterali, mentre le lamine 2, 3 e 5 hanno afferenze miste ipsilaterali. Deve essere inoltre sottolineato che a livello del CGL si mantiene un preciso ordine retinotopico: la parte centrale del campo visivo \u00e8 rappresentata posteriormente e centralmente, la parte periferica anteriormente, la met\u00e0 inferiore medialmente e dorsalmente, la met\u00e0 superiore lateralmente e ventralmente.\nL'analisi in parallelo delle informazioni veicolate dalle cellule gangliari P ed M \u00e8 particolarmente importante per la corretta percezione del colore e dell'illuminazione, oltre a fornire canali preferenziali per i processi di discriminazione spaziale e temporale.\nLa tabella qui sopra mostra le propriet\u00e0 pi\u00f9 importanti delle cellule M e P. Queste differenze verranno prese in considerazione successivamente per la trattazione della corteccia striata.\nRadiazione ottica.\nDal corpo genicolato laterale, l'informazione visiva viene proiettata alle area di corteccia intorno alla scissura calcarina (corteccia visiva). L'insieme degli assoni tesi tra queste due strutture viene detto via genicolo-calcarina o radiazione ottica. La compartimentazione delle informazioni visive operata dalle varie strutture fa s\u00ec che la corteccia visiva \"veda\" l'emicampo visivo controlaterale.\nNon solo; le informazioni provenienti dalla met\u00e0 superiore del campo visivo vengono proiettate al labbro inferiore (rispetto alla scissura calcarina) della corteccia visiva, mentre le informazioni provenienti dalla met\u00e0 inferiore del campo visivo vengono proiettate al labbro superiore.\nLa radiazione visiva assume quindi un aspetto a \"ventaglio\", con il manico posto nel corpo genicolato laterale e con il bordo perpendicolare alla scissura calcarina.\nQuesta considerazione \u00e8 particolarmente importante in patologia, poich\u00e9 permette di riconoscere il punto di lesione della via ottica a seconda del difetto di campo visivo riferito.\nCorteccia visiva.\nCorteccia visiva primaria.\n\u00c8 l'area 17 di Brodmann, nel lobo occipitale. Riceve le informazioni dalla parte controlaterale del campo visivo. Le innervazioni sono perfettamente retinotopiche, ovvero spazialmente organizzate come i recettori sulla retina. Dividendo il campo visivo in 4 settori le aree che ricevono la porzione in alto a sinistra si trovano sotto la scissura calcarina nell'emisfero destro, il settore in basso a destra giunger\u00e0 sopra la scissura calcarina nell'emisfero sinistro.\nLa corteccia visiva \u00e8 organizzata in 6 strati. Le afferenze arrivano principalmente al 4\u00ba strato (A, B, C\u03b1, C\u03b2). Le fibre del cammino magno (M) arrivano allo strato 4C\u03b1, da dove sono proiettate al 4B. Al 4C\u03b2 e al 4A giungono le afferenze del cammino parvo, per essere inviate agli strati 2 e 3, mentre il cammino (K) giunge nei cosiddetti \"blob\". L'organizzazione in strati \u00e8 fondamentale, non solo dal punto di vista anatomico ma anche funzionale. Infatti immersi in questi livelli vi sono due tipi principali di cellule, le cellule semplici (strati 4 e 6) e le cellule complesse (1, 2, 3 e 5).\nIn quest'area della corteccia si procede all'estrazione di bordi a partire dall'immagine in contrasto proveniente dal nucleo genicolato laterale. Ogni cellula semplice riceve in ingresso le informazioni di luminosit\u00e0 e le organizza in una zona centrale (eccitatoria) e una periferica (inibitoria) a formare un nuovo campo percettivo. Questo \u00e8 organizzato in modo da permettere il riconoscimento di una linea opportunamente inclinata, posizionata nella zona eccitatoria. La funzione svolta, possiamo dire, si avvicina all'estrazione di bordi tipica dell'image processing. Le cellule complesse a loro volta hanno come ingresso l'informazione prodotta dalle cellule semplici. Ciascun campo percettivo viene affiancato ed in parte sovrapposto, a formare delle aree prive di una specifica zona di attivazione/inibizione, ma specifiche per il riconoscimento di bordi, secondo una specifica inclinazione, a prescindere dalla posizione nel campo percettivo. Le cellule dei blob invece sono specializzate nell'elaborazione dell'informazione cromatica, ma totalmente insensibili a direzioni.\nLe cellule risultano quindi organizzate in colonne. Ogni colonna \u00e8 formata dagli strati della corteccia, in ciascuno dei quali le cellule si attivano per una stessa direzione specifica con lo stesso campo percettivo come riferimento. Inoltre nelle zone adiacenti studi elettroencefalografici hanno dimostrato l'esistenza di colonne che codificano per le altre direzioni, ma per lo stesso campo percettivo. La sovrastruttura che comprende tutte le colonne di un determinato campo percettivo prende il nome di ipercolonna, ogni ipercolonna \u00e8 affiancata a quella la cui afferenze provengono dall'area omologa dell'occhio controlaterale.\nLe efferenze della V1 sono dirette sia ad altre zone corticali (dagli strati 2, 3 e 4B) sia ai centri profondi per le funzioni di feedback al nucleo genicolato laterale, al pretetto e al collicolo superiore (dagli strati 5 e 6).\nCorteccia visiva secondaria.\nLa corteccia visiva secondaria (V2), nota anche come pre-striata, \u00e8 la seconda area pi\u00f9 estesa della corteccia visiva. Riceve informazioni dall'area V1 e si connette alla V3, V4 e V5. Invia anche forti proiezioni retroattive alla V1. La corteccia secondaria \u00e8 divisa in quattro quadranti, che forniscono una mappa completa del campo visivo. Molti dei neuroni di quest'area sono regolati da caratteristiche visive semplici come l'orientamento, lo spazio, le dimensioni, il colore e la forma.\nCorteccia visiva terziaria.\nLa corteccia visiva ha terziaria si trova di fronte alla secondaria. Pu\u00f2 essere anatomicamente localizzata nell'area di Brodmann 19. L'area V3 svolgerebbe un ruolo nel processare i movimenti. La corteccia ventrale V3, ha connessioni pi\u00f9 deboli con la l'area visiva primaria, e connessioni pi\u00f9 forti con la corteccia temporale inferiore."}
{"id": "1121341", "revid": "2014155", "url": "https://it.wikipedia.org/wiki?curid=1121341", "title": "Gioacchino II di Brandeburgo", "text": "Biografia.\nEra il figlio di Gioacchino I, e di sua moglie, Elisabetta di Danimarca.\nCon la morte di suo padre, nel 1535, e del suocero Sigismondo nel 1548, Gioacchino ader\u00ec gradualmente alla Riforma protestante. Tuttavia, egli non adott\u00f2 esplicitamente il luteranesimo fino al 1555, in modo da non rischiare una rottura con il suo alleato, l'imperatore Carlo V d'Asburgo.\nNel 1526 gli eserciti ungheresi furono sconfitti dalle truppe dell'Impero Ottomano nella battaglia di Moh\u00e1cs, e il re Luigi II mor\u00ec in battaglia. Il trono vacante d'Ungheria fu rivendicato dallo zio della moglie di Gioacchino, che fu incoronato come Giovanni I d'Ungheria. Tuttavia gli Asburgo rivendicarono la corona per s\u00e9, e decisero di combattere gli eserciti turchi che avevano invaso il regno ungherese. Pi\u00f9 tardi, nel 1542, Gioacchino assist\u00e9 il fratello dell'imperatore, Ferdinando I, nella lotta contro gli ottomani durante l'assedio di Buda. L'elettore ebbe il comando di un esercito di truppe austriache, ungherese, tedesche, boeme, italiane e dalmate, ma, non essendo uno stratega esperto, fu costretto alla fine a battere in ritirata. La sconfitta da parte degli ottomani coincise con l'assedio di Pest del 1542.\nNel 1569 ottenne dalla Polonia l'investitura su parte del ducato di Prussia, che era stato fino ad un anno prima patrimonio di Alberto di Brandeburgo (1490-1568, terzogenito di Federico il Vecchio), ultimo Gran Maestro dell'Ordine Teutonico sorto nel 1191 e ancora oggi esistente nella forma di ordine ecclesiastico e ospedaliero.\nMatrimoni.\nPrimo Matrimonio.\nSpos\u00f2, il 6 novembre 1524, Maddalena di Sassonia, figlia di Giorgio di Sassonia e Barbara Jagellona. Ebbero sette figli:\nSecondo Matrimonio.\nSpos\u00f2, nel 1535, Edvige Jagellona, figlia di Sigismondo I di Polonia. Ebbero sei figli:\nMorte.\nGioacchino mor\u00ec il 3 gennaio 1571, a 65 anni, nella sua residenza di Schloss K\u00f6penick, che egli aveva fatto costruire nel 1558."}
{"id": "1121349", "revid": "339392", "url": "https://it.wikipedia.org/wiki?curid=1121349", "title": "Sergei Rebrov", "text": ""}
{"id": "1121350", "revid": "2146488", "url": "https://it.wikipedia.org/wiki?curid=1121350", "title": "RollerCoaster Tycoon 3", "text": "RollerCoaster Tycoon 3 \u00e8 il seguito 3D della saga \"RollerCoaster Tycoon\", uscito nel 2004. Si tratta di un videogioco di tipo gestionale, dove si dirige un parco di divertimento. Questa versione \u00e8 stata sviluppata da Frontier Developments, ma vi ha collaborato anche lo sviluppatore Chris Sawyer, autore dei primi due fortunati titoli.\nNovit\u00e0 (oltre il 3D):\nEspansioni del gioco.\nL'espansione Soaked d\u00e0 la possibilit\u00e0 di costruire parchi acquatici. L'espansione Wild d\u00e0 la possibilit\u00e0 di trasformare il proprio parco in un vero e proprio zoo. Si ha la possibilit\u00e0 di creare uno spettacolo di leoni o di tigri. Ovviamente sar\u00e0 possibile fare un misto tra queste caratteristiche e quelle originali. L'espansione \"Soaked\" come anche la versione base del gioco \u00e8 uscita in multi5, cio\u00e8 contenente come lingue predefinite italiano, francese, inglese, tedesco e spagnolo. \nRequisiti.\nRollerCoaster Tycoon 3.\nSistema operativo Windows 98/ME/2000/XP; processore Pentium III o Athlon 1000; RAM 128 MB (256 MB per Windows XP); hard disk 800 MB liberi; lettore CD-ROM 8X; scheda video ATI Radeon 8500 o GeForce 3; scheda audio a 16 compatibile con Windows 98/ME/2000/XP (per l'audio Dolby Digital \u00e8 richiesta una soluzione audio per PC contenente Dolby Digital Live); DirectX 9.0 (incluso sul CD) (schede video e audio devono essere compatibili con DirectX 9.0)\nSistema operativo Windows 98/ME/2000/XP; processore Pentium III o Athlon 1000; RAM 256 MB (384 MB per Windows XP); hard disk 800 MB liberi; lettore CD-ROM 8X o superiore; scheda video ATI Radeon 8500 o GeForce 3; scheda audio a 16 bit compatibile con Windows 98/ME/2000/XP (per l'audio Dolby Digital Live \u00e8 richiesta una soluzione audio per PC contenente Dolby Digital Live); DirectX 9.0 (incluso sul CD) o superiore (schede video e audio devono essere compatibili con DirectX 9.0)\nSoaked!\nSistema operativo Windows 98SE/ME/2000/XP; processore Athlon o Pentium 1000\u00a0MHz; RAM 256 MB (384 MB per Windows XP); hard disk 800 MB liberi; lettore CD-ROM 8X; scheda video 64 MB e T&amp;l hardware; scheda audio a 16 bit compatibile con Windows 98SE/ME/2000/XP; DirectX 9.0c (incluso sul CD) (schede video e audio devono essere compatibili con DirectX 9.0c)\nWild!\nSistema operativo Windows 98SE/ME/2000/XP; processore Pentium III 1\u00a0GHz; RAM 256 MB (384 MB per Windows XP); hard disk 800 MB liberi; lettore CD-ROM 8X; scheda video Hardware T&amp;L; scheda audio compatibile con DirectX 9.0c (per le prestazioni Audio Dolby Digital \u00e8 necessario un impianto PC audio provvisto di Dolby Digital Live); DirectX 9.0c (incluso sul CD) (scheda video deve essere compatibile con DirectX 9.0c)\nSistema operativo Windows XP; processore Pentium III 1,3\u00a0GHz o superiore; RAM 512 MB; hard disk 800 MB liberi; lettore CD-ROM 8X o superiore; scheda video 64 MB Hardware T&amp;L; scheda audio compatibile con DirectX 9.0c (per le prestazioni Audio Dolby Digital \u00e8 necessario un impianto PC audio provvisto di Dolby Digital Live); DirectX 9.0c (incluso sul CD) o superiore (scheda video deve essere compatibile con DirectX 9.0c"}
{"id": "1121351", "revid": "112031785", "url": "https://it.wikipedia.org/wiki?curid=1121351", "title": "Fotorecettore", "text": "I fotorecettori sono neuroni specializzati che si trovano sulla retina. La luce che arriva sul fondo dell'occhio viene \"tradotta\" in segnali bioelettrici che giungono al cervello attraverso il nervo ottico.\nI fotorecettori sono di due tipi: coni e bastoncelli. I coni si concentrano nella zona centrale della retina (la fovea) e sono deputati alla visione dei colori (fotopica) e alla visione distinta; ne esistono almeno tre tipi diversi, rispettivamente per il rosso, il verde e il blu (se ne contano circa 6 milioni per occhio). I bastoncelli, invece, sono pi\u00f9 sensibili al movimento, sono impiegati per la visione al buio (scotopica) e si concentrano nella zona periferica della retina. Coni e bastoncelli presentano una diversa sensibilit\u00e0 alla luce riconducibile alla rispettiva organizzazione del lavoro. Il lavoro dei coni \u00e8 individuale nel senso che ciascuno di essi genera un impulso che \u00e8 avviato al cervello indipendentemente. Nel caso dei bastoncelli, invece, diverse migliaia di elementi convergono su un singolo interneurone e l'impulso che viene avviato al cervello emerge dalla sommatoria di tutti i singoli impulsi. I bastoncelli risultano cos\u00ec circa 4000 volte pi\u00f9 sensibili alla luce rispetto ai coni.\nNella struttura dei fotorecettori si possono identificare tre parti:\n1) un segmento esterno: caratterizzato da strutture membranose (chiamate \"dischi\"), su cui sono posizionati i pigmenti che reagiscono allo stimolo dei fotoni (luce che arriva in \"pacchetti\" detti quanti). Questa parte \u00e8 in contatto con l'epitelio pigmentato, lo strato pi\u00f9 esterno della retina che contiene un'elevata quantit\u00e0 di melanina per assorbire la luce che non \u00e8 stata trattenuta dalla retina. Inoltre, ha la funzione di risintetizzare i pigmenti visivi e di facilitare il ricambio dei dischi.\n2) segmento interno: caratterizzato dalla presenza degli organelli interni come mitocondri, apparati di Golgi, ecc., indispensabili per il metabolismo cellulare e il nucleo.\n3) terminazione sinaptica: permette la trasmissione dei segnali dal fotorecettore alle cellule bipolari mediante sinapsi ossia per trasmissione biochimica tra cellule nervose (grazie a molecole dette neurotrasmettitori).\nMeccanismo di traduzione.\nNei bastoncelli l'assorbimento dei fotoni avviene grazie alla rodopsina, una molecola composta da una struttura proteica, all'opsina e a un cromoforo retinale. L'opsina \u00e8 una proteina che lega la molecola di retinale a livello dell'ultimo segmento transmembrana. L'arrivo del fotone modifica la struttura del retinale per rotazione della catena terminale connessa all'opsina, passando quindi dalla forma 11-cis retinale alla forma tutto-trans. La molecola di rodopsina viene cos\u00ec trasformata prima in metarodopsina I e poi in metarodopsina II. Quest'ultima va ad attivare la subunit\u00e0 alfa della proteina G Trasducina che attiver\u00e0 una particolare fosfodiesterasi PDE; La fosfodiesterasi andr\u00e0 a idrolizzare il GMPc in GMP e questo causer\u00e0 la chiusura di particolari canali presenti nella membrana dei fotorecettori detti canali CNG la cui probabilit\u00e0 di apertura dipende, appunto dalla concentrazione di nucleotidi ciclici. I canali CNG sono permeabili agli ioni sodio e calcio (quest'ultimo costituisce circa un settimo della corrente in entrata di questi canali); la chiusura di questi canali causer\u00e0 un'iperpolarizzazione dei fotorecettori che attraverso un potenziale graduato andr\u00e0 a limitare l'esocitosi di neurotrasmettitori nella terminazione sinaptica.\nCaratteristica dei recettori dei vertebrati \u00e8 quella di non rispondere allo stimolo tramite una depolarizzazione, ma tramite un'iperpolarizzazione. Infatti, in condizioni normali, la membrana del segmento esterno ha un potenziale di membrana pi\u00f9 basso rispetto a quello degli altri neuroni in genere di -40 mV, il che determina la presenza di correnti elettrotoniche che depolarizzano anche la membrana presinaptica."}
{"id": "1121354", "revid": "2014155", "url": "https://it.wikipedia.org/wiki?curid=1121354", "title": "Giovanni Giorgio di Brandeburgo", "text": "Biografia.\nEra figlio dell'elettore di Brandeburgo Gioacchino II di Brandeburgo e della sua prima moglie, Maddalena di Sassonia.\nAppena salito al trono, dovette subito confrontarsi con i debiti lasciati dal governo del padre: istitu\u00ec una tassa sul grano allo scopo di rimpinguare le casse dello stato, dalla quale per\u00f2 furono esentati i nobili. Aveva una fervente fede luterana e si oppose allo sviluppo del Calvinismo, anche se offr\u00ec asilo politico ai calvinisti provenienti dai Paesi Bassi e dalla Francia.\nDal 1568, alla morte del suo parente Alberto I di Prussia, il ducato di Prussia venne ereditato dal suo giovane figlio, Alberto Federico, tra i cui tutori era compreso anche Giovanni Giorgio.\nMatrimoni.\nPrimo matrimonio.\nSpos\u00f2, il 15 febbraio 1545, la principessa Sofia di Legnica (1525\u20136 febbraio 1546), figlia di Federico II di Legnica. Ebbero un figlio:\nSecondo Matrimonio.\nSpos\u00f2, nel 1548, la margravia Sabina di Brandeburgo-Ansbach (12 maggio 1529\u20132 novembre 1575), figlia di Giorgio di Brandeburgo-Ansbach. Ebbero dieci figli ma solo quattro sopravvissero:\nTerzo Matrimonio.\nSpos\u00f2, l'8 ottobre 1577, la principessa Elisabetta di Anhalt-Zerbst (5 settembre 1563\u20135 ottobre 1607), figlia di Gioacchino Ernesto di Anhalt e di Agnese di Barby. Ebbero undici figli:"}
{"id": "1121358", "revid": "547034", "url": "https://it.wikipedia.org/wiki?curid=1121358", "title": "Computo metrico estimativo", "text": "Il computo metrico estimativo \u00e8 il documento che permette di definire il costo di costruzione di un'opera edilizia.\nForma analitica classica.\nNella sua forma pi\u00f9 elementare consiste in una tabella pentacolonnata formata: dal N\u00b0 d'ordine, descrizione del lavoro, numero, dimensioni (lunghezza, larghezza e altezza), peso, unit\u00e0 di misura, prodotti (negativi, positivi e totali), prezzo unitario, importo e figure e annotazioni.\nLa corretta e precisa stesura di un computo metrico richiede innanzi tutto un ordine nel suo svolgimento. I lavori che compongono l'opera sono riportati nell'ordine in cui si susseguono per la loro esecuzione; pertanto, per le opere edilizie, \u00e8 possibile attenersi al seguente elenco:\nLe unit\u00e0 di misura nelle varie categorie sono differenti in relazione al tipo di lavoro, considerando che le varie quantit\u00e0 di lavoro vengono sempre determinate secondo le loro caratteristiche geometriche; orientativamente possono essere seguiti i seguenti criteri:\nSono valutati a metro cubo:\nSono valutati a metro quadrato:\nSono valutati a metro lineare:\nSono valutati a peso:\nIl prodotto fra la quantit\u00e0 e il prezzo unitario definisce l'importo complessivo della singola spesa. La somma delle singole voci di spesa definisce il costo di costruzione occorso per la costruzione dell'opera.\nLa definizione \"estimativo\" sta a indicare che i dati del computo metrico vengono utilizzati anche per conseguire finalit\u00e0 di valutazione estimativa, cio\u00e8 di individuazione del valore di quei beni (in genere fabbricati e aziende) per i quali non esistono dei prezzi di mercato univoci.\nVa detto inoltre che esistono due tipi di computo metrico:\nForma analitica moderna.\nLa concezione classica di computo metrico, sebbene ancora la pi\u00f9 utilizzata, \u00e8 in via di evoluzione verso metodologie pi\u00f9 precise e pi\u00f9 affidabili. In particolare, l'ambito tecnico internazionale \u00e8 orientato verso la computazione a estrazione di quantit\u00e0 (cosiddetto Quantity Take Off).\nLa differenza con la metodologia classica \u00e8 sostanziale in quando quest'ultima \u00e8 basata sulla misurazione di un operatore direttamente dagli eleborati progettuali (per il computo preventivo) o in cantiere (per il computo consuntivo), portandosi dietro errori sistematici o dimenticanze che possono compromettere, anche in modo importante, la stima finale. Il Quantity Take Off \u00e8 invece orientato a procedure informatiche che estraggono le quantit\u00e0 da computare da un modello digitale dell'opera. In tal modo si riduce in modo drastico l'errore umano o di coordinamento generale .\nLe ragioni dell'ancora scarsa diffusione del Quantity Take Off, soprattutto in Italia, risiede sia nella maggiore specializzazione richiesta dagli operatori, sia, soprattutto, nella necessit\u00e0 di costruire preventivamente il modello digitale dell'edificio mediante protocolli di Building Information Modeling (BIM), operazione molto complessa e non ancora alla portata dei piccoli studi professionali."}
{"id": "1121359", "revid": "2036780", "url": "https://it.wikipedia.org/wiki?curid=1121359", "title": "Museo civico della Laguna Sud", "text": "Il Museo civico della Laguna Sud - detto anche Museo di San Francesco fuori le Mura, per distinguerlo dalla chiesa di San Francesco situata all'interno dei confini cittadini - \u00e8 un museo archeologico ed etnografico di Chioggia ed uno dei principali dell'area della laguna di Venezia.\nOperativo dal 31 maggio 1997, \u00e8 situato in Campo Marconi ed \u00e8 allestito nell'ex convento di San Francesco fuori le Mura, a breve distanza dalla porta di Santa Maria ed al termine del Canal Vena, uno dei principali della citt\u00e0. L'edificio originale risaliva al 1315, mentre il suo rifacimento, dopo la distruzione avvenuta durante la guerra di Chioggia (vedi Palio della Marciliana) fra Serenissima Repubblica di Venezia e Repubblica di Genova, \u00e8 del 1434.\nAl XIX secolo (anno 1806) risale la sconsacrazione del convento che da allora ha assunto diverse funzioni divenendo dapprima magazzino militare e quindi, dopo la prima guerra mondiale, diviso in due parti, mercato ortofrutticolo. Nel secondo dopoguerra \u00e8 divenuto ricovero per sfollati e quindi, prima di essere recuperato come polo museale, deposito degli autobus.\nGi\u00e0 nel 1868 il Comune di Chioggia aveva acquisito la raccolta libraria dell'oratorio dei Padri Filippini dando vita alla biblioteca civica di Chioggia, intitolata a Cristoforo Sabbadino, illustre ingegnere della Serenissima.\nLa struttura museale.\nSi articola su tre piani raccogliendo testimonianze archeologiche rinvenute a Chioggia e nelle aree limitrofe, che hanno come denominatore comune l'acqua. Al piano terra vi sono reperti di epoca preromana, romana e medioevale; il primo piano ospita collezioni di epoca medioevale, rinascimentale e moderna; il secondo piano infine espone una mostra sulla cantieristica e sulla marineria a partire dal XVIII secolo. Al piano terra una sala \u00e8 dedicata alle tecnologie idrauliche di difesa adottate in epoca imperiale romana mentre un'altra documenta le attivit\u00e0 commerciali sempre in epoca romana; altre sale sono poi dedicate specificatamente a Sabbadino e alla marineria, alla pesca e alla cantieristica locali.\nIl museo si avvale di materiale documentario vario come, oltre ai tradizionali reperti archeologici, monete, ceramiche, plastici, diorami, attrezzi per la pesca, costumi e fotografie.\nIl museo ospita anche al primo piano, accanto alla sala Cristoforo Sabbadino, l'archivio storico comunale, visitabile da luned\u00ec a venerd\u00ec dalle ore 9 alle ore 13. Vi sono conservati documenti di grande rilievo storico e culturale risalenti, come nel caso delle \"Mariegole\" - codici miniati pergamenacei - al 1246, epoca dei primi statuti medioevali. La documentazione presente si spinge fino agli anni 1950 documentando la vita locale nel secondo dopoguerra.\nI servizi comprendono una sala studio e consultazione."}
{"id": "1121360", "revid": "842", "url": "https://it.wikipedia.org/wiki?curid=1121360", "title": "Bullfrog", "text": ""}
{"id": "1121361", "revid": "1305772", "url": "https://it.wikipedia.org/wiki?curid=1121361", "title": "International Union of Biochemistry and Molecular Biology", "text": "La International Union of Biochemistry and Molecular Biology (dall'inglese, \"unione internazionale di biochimica e biologia molecolare\", abbreviata come IUBMB) \u00e8 una organizzazione non governativa internazionale che si occupa di biochimica e di biologia molecolare. Costituita nel 1955 come \"International Union of Biochemistry\", essa nel 2005 contava 72 stati membri. \u00c8 inoltre un membro del Consiglio Internazionale per le Scienze (ICSU).\nLo scopo che la IUBMB si prefigge \u00e8 quello di sostenere lo sviluppo e l'avanzamento di biochimica e biologia molecolare, considerate come il fondamento originale di ogni applicazione biomedica a servizio della societ\u00e0. Focalizza l'attenzione in modo particolare nelle aree in cui la ricerca \u00e8 meno sviluppata, promuovendo la collaborazione e la cooperazione con i paesi pi\u00f9 sviluppati. La IUBMB promuove anche la messa a punto di norme e linee guida di carattere etico per la ricerca.\nAltra finalit\u00e0 dell'Unione \u00e8 la standardizzazione di metodologie, nomenclatura e simbologia, svolta spesso in collaborazione con la \"International Union of Pure and Applied Chemistry\" (IUPAC). In particolare, \u00e8 responsabile della classificazione EC utilizzata per gli enzimi.\nLa IUBMB \u00e8 associata alle riviste scientifiche \"Biochemistry and Molecular Biology Education\" (gi\u00e0 \"Biochemical Education\"), \"BioEssays\", \"BioFactors\", \"Biotechnology and Applied Biochemistry\", \"IUBMB Life\", \"Molecular Aspects of Medicine\" e \"Trends in Biochemical Sciences\"."}
{"id": "1121363", "revid": "842", "url": "https://it.wikipedia.org/wiki?curid=1121363", "title": "SimCoaster", "text": ""}
{"id": "1121366", "revid": "57342", "url": "https://it.wikipedia.org/wiki?curid=1121366", "title": "Teatro delle Albe", "text": "Il Teatro delle Albe \u00e8 una compagnia teatrale di Ravenna, con sede al Teatro Rasi, fondata nel 1983 da Marco Martinelli, Ermanna Montanari, Luigi Dadina e Marcella Nonni.\nStoria.\nIl Teatro delle Albe nacque nel 1983 dall'incontro di Marco Martinelli, Ermanna Montanari, Luigi Dadina e Marcella Nonni.\nNel 1988 il gruppo acquisisce al suo interno alcuni griot senegalesi: Mandiaye N'Diaye, Mor Awa Niang e El Hadji Niang, arricchendo gli spettacoli con le tradizioni culturali e performative africane.\nTra gli spettacoli di questo periodo: \"Ruh. Romagna pi\u00f9 Africa uguale\" (1988), \"All'inferno!\" (1996), \"I Polacchi\" (1998) \"Sogno di una notte di mezza estate\" (2002), \"Salmagundi\" (2004), \"La mano\" (2005), \"Sterminio\" (2006), \"Stranieri\" (2008). Nel 2008 la compagnia vince il Premio Hystrio-Altre Muse.\nLa compagnia affronta anche testi antichi o di tradizione classica, operandone la riscrittura, come \"I ventidue infortuni di Mor Arlecchino\", (1993), da un canovaccio di Goldoni; \"Baldus\" (2000), dall'omonimo poema di Teofilo Folengo; il \"Sogno di una notte di mezza estate\" (2002), da William Shakespeare.\nNel 1991 le Albe danno vita, col sostegno del Comune di Ravenna, a \"Ravenna Teatro, Teatro Stabile di Innovazione\", di cui Marcella Nonni \u00e8 direttrice organizzativa, Luigi Dadina presidente e Martinelli direttore artistico. La programmazione si svolge nei due teatri cittadini, il teatro Rasi e il teatro Alighieri."}
{"id": "1121367", "revid": "1573940", "url": "https://it.wikipedia.org/wiki?curid=1121367", "title": "Saku (birra)", "text": "La Saku \u00e8 una birra prodotta in Estonia.\nStoria.\nLa storia della birra Saku inizia nel XIX secolo quando il conte Karl Friederich Rehbinder costru\u00ec una birreria nei propri terreni, mentre la prima documentazione storica del birrificio Saku risale all'ottobre 1820.\nCaratteristiche.\nLa birra Saku \u00e8 una birra chiara, dal gusto leggero e dal lieve aroma di luppolo. Ha un basso contenuto alcolico, 4,6 % in volume, ed \u00e8 servibile ad una temperatura raccomandabile compresa tra i 6-8 gradi."}
{"id": "1121368", "revid": "44939", "url": "https://it.wikipedia.org/wiki?curid=1121368", "title": "IUBMB", "text": ""}
{"id": "1121369", "revid": "695564", "url": "https://it.wikipedia.org/wiki?curid=1121369", "title": "BAFTA Award", "text": ""}
{"id": "1121373", "revid": "842", "url": "https://it.wikipedia.org/wiki?curid=1121373", "title": "Chaos Engine", "text": ""}
{"id": "1121376", "revid": "33689", "url": "https://it.wikipedia.org/wiki?curid=1121376", "title": "Agapito (console 517)", "text": "Biografia.\nAgapito giunse alla carriera politica in et\u00e0 avanzata, dopo aver vissuto in Liguria e aver conosciuto il poeta e religioso Magno Felice Ennodio. Nel 502/503 ricevette un incarico importante da Teodorico, che poi lo nomin\u00f2 \"vir inlustris\" e \"praefectus urbi\" (508-509). Fu elevato al rango di \"patricius\" tra il 509 e il 511, quando si occup\u00f2 di mediare nei contrasti tra i senatori, presso i quali aveva un certo ascendente. Uno scandalo legato ai giochi circensi contribu\u00ec a porre fine al suo mandato. Nel 517 ricevette l'onore del consolato.\nNel 525 venne inviato da papa Giovanni I presso Teodorico a Ravenna: l'ambasceria, portata assieme agli ex-consoli Teodoro e Importuno e ad un altro patrizio, richiedeva al re una politica pi\u00f9 moderata nei confronti della Chiesa. I delegati del papa vennero affiancati da religiosi e inviati da Teodorico alla corte di Giustino I a Costantinopoli: al loro ritorno, Agapito e gli altri vennero imprigionati da Teodorico (maggio 526); non \u00e8 noto il destino di Agapito."}
{"id": "1121377", "revid": "1543377", "url": "https://it.wikipedia.org/wiki?curid=1121377", "title": "RISC OS", "text": "Il RISC OS (\"Reduced Instruction Set Computing Operating System\") \u00e8 un sistema operativo sviluppato originariamente da Acorn Computers per la sua linea di computer Acorn Archimedes basati sulla nuova architettura ARM.\nCaratteristiche.\nIl sistema operativo \u00e8 a utente singolo e supporta il multitasking di tipo cooperativo, mentre molti dei sistemi operativi moderni sono di tipo multitasking con prelazione. Il sistema difetta anche dei meccanismi di protezione della memoria.\nIl nocciolo del sistema operativo risiede in una memoria ROM, cosa che rende i tempi di avvio estremamente rapidi. Le versioni 4 e 5 risiedono in una memoria Flash che pu\u00f2 essere aggiornata senza bisogno di sostituire fisicamente i chip. Il kernel del RISC OS \u00e8 di tipo modulare. \nVersioni.\nIl RISC OS fu distribuito inizialmente nel 1987 come \"Arthur 1.20\". La versione successiva, chiamata \"Arthur 2\", divenne RISC OS 2 e fu distribuita nel 1989. Il RISC OS 3 fu distribuito nel 1991. Nel 1996 il RISC OS era stato installato su 500.000 sistemi.\nAcorn sub\u00ec un riassetto nel 1998 ed alcune sue divisioni furono vendute. Acorn cess\u00f2 lo sviluppo del sistema nel gennaio del 1999, quando Acorn divenne \"Element 14\" ed abbandon\u00f2 il settore dei computer. \"Castle Technology\" acquis\u00ec i diritti da Acorn per distribuire sistemi ARM basati sul RISC nel 1998, ma senza acquistarne i diritti. A marzo del 1999 \"RISCOS Ltd.\" acquis\u00ec i sorgenti e dei diritti del RISC OS da Element 14.. \"Pace Technology\", specializzata in sistemi DTV, utilizzava gi\u00e0 il sistema NCOS di Acorn sui propri dispositivi e successivamente acquis\u00ec da Element 14 i diritti del RISC OS. \nRISCOS Ltd continu\u00f2 lo sviluppo distribuendo prima RISC OS 3.8 e poi, nel mese di luglio del 1999, del RISC OS 4. Element 14 us\u00f2 il RISC OS come base del NCOS, un'interfaccia grafica adottata nei propri set-top box. Nel 2000 Element 14 vendette i diritti a Pace Micro Technology.\nNel maggio del 2001 RISCOS Ltd lanci\u00f2 il programma di aggiornamento RISC OS Select: la ROM contenente il codice di avvio (bootloader) restava immutata mentre l'immagine del sistema era aggiornabile scaricando direttamente da internet la nuova versione. La prima versione, denominata \"Select 1\", fu distribuita nel mese di maggio del 2002 mentre a novembre di quell'anno fu resa disponibile la \"Select 2\". L'ultima versione, la \"Select 3\", fu distribuita nel mese di giugno del 2004: nello stesso mese, fu distribuito il RISC OS 4.39, denominato RISC OS Adjust: esso integrava tutti gli aggiornamenti distribuiti nel programma Select, ed era distribuito come una ROM da sostituire a quella originale dei computer Risc PC e A7000.\nAlla fine del 2002 Castle Technology produsse l'Iyonix PC, un clone dei computer Acorn, offerto con una variante a 32 bit del RISC OS denominato RISC OS 5. Questo sistema derivava dal precedente NCOS di Pace Technology. L'anno seguente Castle Technology annunci\u00f2 l'acquisizione dei diritti del RISC OS da Pace Technology e poi, nel 2006, l'avvio dell'apertura dei sorgenti del RISC OS, operazione gestita insieme a \"RISC OS Open Limited\", fondata nel 2007, che ha distribuito una versione open del RISC OS 5. Nel 2009 RISC OS 5 \u00e8 stato modificato per girare sulla scheda di prototipazione BeagleBoard, basata su un processore ARM Cortex-A8 mentre nel 2011 ne furono distribuite delle versioni capaci di funzionare sulle schede di prototipazione PandaBoard e Raspberry Pi, entrambe basate su SoC con core ARM. La versione per Raspberry Pi \u00e8 stata poi resa disponibile in forma gratuita a tutti gli utenti della scheda."}
{"id": "1121380", "revid": "767487", "url": "https://it.wikipedia.org/wiki?curid=1121380", "title": "Dionisio (metropolita di Kiev)", "text": "Dopo aver trascorso la propria giovent\u00f9 come lavoratore di fatica in una miniera sulle rive del Volga, non lontano da Ni\u017enij Novgorod, presi i voti e fond\u00f2 il monastero dell'Ascensione Pe\u010derskij, in quello stesso luogo. Nel 1364 fu nominato Arcivescovo di Suzdal guadagnando, secondo le sue agiografie, amore e rispetto da parte della popolazione locale. Nel 1378, dopo la morte del Metropolita Alessio I, Sergio di Radone\u017e propose Dionisio come nuovo Metropolita. Tuttavia il Gran Duca Dimitri Donskoi scelse un altro candidato - un religioso di nome Mikail. Qualora eletto, era intenzione di quest'ultimo introdurre una nuova procedura per ordinare i successivi Metropoliti, i quali sarebbero stati nominati direttamente in Russia. Dionisio era decisamente contrario a questo progetto e nel 1379, alla notizia della scelta granducale, decise di recarsi senza indugio a Costantinopoli per essere consacrato Metropolita dal Patriarca. Mikhail, preoccupato per l'evolversi della situazione, part\u00ec immediatamente per la capitale bizantina, dove peraltro si sarebbe comunque dovuto recare per ricevere la necessaria consacrazione, ma mor\u00ec durante il viaggio e fu uno dei religiosi del suo seguito, l'archimandrita Pimen, a raggiungere il Patriarca prima di Dionisio e a farsi nominare Metropolita di tutta la Russia. Nel 1383 Dionisio torn\u00f2 a Mosca e si adoper\u00f2 per rendere inviso il nuovo Metropolita a Dimitri: i suoi sforzi ebbero effetto tanto che quest'ultimo nel 1384 lo invi\u00f2 nuovamente a Costantinopoli per ottenere la deposizione di Pimen e la sua nuova elezione al soglio. Ricevuta la nomina, sulla strada di ritorno per Mosca, Dionisio fu fermato a Kiev, dove venne imprigionato dal Principe locale Vladimir Olgerdovi\u010d su richiesta di Cipriano, arcivescovo della citt\u00e0, il quale in tal modo spian\u00f2 la strada per un proprio ritorno sul soglio di Mosca, che avvenne nel 1390, dopo che quest'ultimo era rimasto vacante per 5 anni. Dionisio mor\u00ec in prigione.\nLa Chiesa ortodossa russa era solita celebrare la memoria di Dionisio il 19 luglio e il 15 ottobre, ma, nel corso dei secoli, tale tradizione cadde in disuso."}
{"id": "1121381", "revid": "767487", "url": "https://it.wikipedia.org/wiki?curid=1121381", "title": "Peeping Tom (gruppo musicale)", "text": "Peeping Tom \u00e8 un progetto musicale pop creato da Mike Patton (ex Faith No More) in collaborazione con numerosi artisti quali Massive Attack, Amon Tobin, Jel, Bebel Gilberto, Kid Koala, Doseone, Norah Jones, Dub Trio, Imani Coppola ed altri.\nStoria.\nIl progetto, nato nel 2000 e pi\u00f9 volte interrotto a causa degli impegni e delle collaborazioni esterne di Mike Patton, ha prodotto un omonimo album pubblicato dalla Ipecac Recordings il 30 maggio 2006. L'album ha debuttato alla posizione 103 della classifica Billboard 200, grazie alla vendita di circa 10.000 copie nella prima settimana di pubblicazione. Nel corso dei sei anni di attivit\u00e0 del progetto sono state incise altre registrazioni che potrebbero in futuro portare alla pubblicazione di un secondo ed eventualmente un terzo album. Sempre nel 2006 \u00e8 stato pubblicato l'EP \"Mojo Exclusive\" che comprende anche una traccia non presente nell'album, \"Preschool\", mentre nel 2007 \u00e8 stato pubblicato il singolo \"We're Not Alone\". Per la promozione dell'album, oltre alla partecipazione a diversi festival, i Peeping Tom hanno fatto da supporto agli Who per sette date negli Stati Uniti nel settembre 2006."}
{"id": "1121384", "revid": "93556", "url": "https://it.wikipedia.org/wiki?curid=1121384", "title": "Pinacoteca De Nittis", "text": "La Pinacoteca \"Giuseppe De Nittis\" \u00e8 un museo di Barletta, dedicato al pittore Giuseppe De Nittis, del quale conserva ed espone una collezione di dipinti. Allestita nel Palazzo della Marra in via Cialdini, la pinacoteca ospita periodicamente esposizioni temporanee.\nStoria.\nLa pinacoteca accoglie le opere di De Nittis donate alla citt\u00e0 dalla moglie L\u00e9ontine Gruvelle.\nFu inizialmente ospitata nell'ex convento dei Domenicani, in via Cavour; in seguito, dopo la ristrutturazione del Castello di Barletta, trov\u00f2 posto nelle sale poste al primo piano della fortezza Federiciana. Tuttavia la vicinanza del mare, ritenuta potenzialmente rischiosa, port\u00f2 nel 2007 al trasferimento presso il Palazzo della Marra, di recente ristrutturazione."}
{"id": "1121393", "revid": "339392", "url": "https://it.wikipedia.org/wiki?curid=1121393", "title": "Chavo Guerrero sr.", "text": ""}
{"id": "1121399", "revid": "74801", "url": "https://it.wikipedia.org/wiki?curid=1121399", "title": "David Smith (scultore)", "text": "Biografia.\nApprendista nelle officine Studebaker nel 1925 e studente all'Art students league dal 1926 al 1932, sub\u00ec l'influsso dello scultore svizzero Alberto Giacometti durante un viaggio in Europa. Il suo stile \u00e8 costituito appunto da figure metalliche stilizzate dense di significato."}
{"id": "1121412", "revid": "260676", "url": "https://it.wikipedia.org/wiki?curid=1121412", "title": "Cameri", "text": "Cameri (: ; \"Cambra\" o \"Camra\" in lombardo e piemontese) \u00e8 un comune italiano di abitanti della provincia di Novara in Piemonte.\nGeografia fisica.\nCameri dista circa 6\u00a0km dal centro di Novara, 50\u00a0km da Milano, 100\u00a0km da Torino e 25\u00a0km dall'aeroporto internazionale di Milano-Malpensa. La distanza dai laghi Maggiore e d'Orta \u00e8 rispettivamente di 28 e 40\u00a0km circa.\nIl territorio comunale confina con la provincia di Milano, \u00e8 delimitato dal fiume Ticino e dal torrente Terdoppio ed \u00e8 attraversato dai canali Regina Elena e Cavour. Nel comune \u00e8 ubicata la Stazione meteorologica di Novara Cameri.\nAssieme ad altri 11 comuni, Cameri fa parte del Parco piemontese del Ticino.\nStoria.\nLe origini.\nI primi abitanti del territorio di Cameri furono i Liguri-Levi, ma sulle origini del nome, che alcuni ritengono romane, altri celtiche, esistono diverse versioni. Una prima attribuisce il nome Cameri a \"Campo di Marte\", luogo presso il Ticino dove Scipione si ferm\u00f2 nella battaglia contro Annibale. Un'altra interpretazione vuole che il nome derivi da Campo Raudio ossia una pianura compresa tra i fiumi Ticino e Sesia dove Gaio Mario sconfisse i Cimbri. L'ipotesi pi\u00f9 accreditata invece fa coincidere il nome Cameri con Castra Marii cio\u00e8 accampamento di Mario dove il condottiero attese di scontrarsi con i Cimbri, scontro avvenuto poi in prossimit\u00e0 di Vercelli. L'interpretazione celtica fa risalire il nome a due dei celti: Cam e Bram, da cui deriverebbe il nome dialettale del paese: Cambra.\nLe confraternite.\nLe confraternite erano associazioni di origine medievale il cui scopo principale era la promozione e divulgazione della religione. A Cameri si contavano tre organizzazioni: i Bianchi (in camerese \"i bianch\"), i Rossi (in camerese \"i russ\") e gli azzurrini (in camerese \"i arsantit\") il cui nome derivava dal colore degli abiti che venivano indossati in occasione delle funzioni religiose nelle relative chiese di appartenenza. Due denominazioni dialettali ancora oggi contraddistinguono due chiese.\nMussolini a Cameri.\nIl 18 maggio 1939, Benito Mussolini visita Cameri. Proveniente in auto da Novara, il Duce si reca all'aeroporto dove visita i reparti della Cansa - Costruzioni Aeronautiche Novaresi Societ\u00e0 Anonima, nata dalla cessazione delle attivit\u00e0 di Gabardini, e partecipa alla benedizione. Sempre all'aeroporto inaugura il \"Villaggio Aeronautico\" intitolato a Giovanni Magistrini. Recatosi nel pomeriggio in paese, partecipa alla posa della prima pietra della Casa Littoria dedicata a Costanzo Ciano.\nLa Guardia civile camerese.\nSu disposizione del capo della Provincia, per tutelare le linee di comunicazione e la sicurezza nei paesi, nell'estate del 1944 viene creata a Cameri la \"Guardia civile\". Il commissario prefettizio, Edoardo Della Valle, ne decreta l'istituzione ed impone come finanziamento per il corpo una tassa sulle persone e sulle aziende. Composta da quindici uomini ed armata dal Comando tedesco di stanza all'aeroporto di Cameri, la Guardia \u00e8 inoltre dotata di un bracciale di riconoscimento ed un tesserino bilingue. Il corpo cessa la sua attivit\u00e0 il 25 novembre 1944 dopo aver solo assolto piccoli compiti di sorveglianza delle linee telefoniche.\nMonumenti e luoghi d'interesse.\nArchitetture civili.\nVilla Picchetta.\nVilla Picchetta fa parte di un'ampia tenuta ubicata nella valle del Ticino, nel comune di Cameri. La tenuta fu assegnata nel Cinquecento alla famiglia spagnola dei Cid, mentre nei secoli successivi pass\u00f2 attraverso diverse propriet\u00e0: i padri Gesuiti, la famiglia Natta d'Alfiano nel 1779, Giuseppe Ferri nel 1883.\nA partire dal 1885 si assistette ad uno smembramento della tenuta che ritorner\u00e0 al suo assetto unitario successivamente. Dal 1989 \u00e8 propriet\u00e0 della Regione Piemonte e dal 2001 sede del Parco piemontese del Ticino. Il complesso della tenuta \u00e8 organizzato secondo una pianta ad U con torrette poste agli angoli: esso \u00e8 costituito da rustici e, in posizione centrale, da un palazzo con porticato nella cui sala \u201cottagonale\u201d sono visibili decorazioni recentemente restaurate. Nelle adiacenze della villa \u00e8 presente un oratorio dedicato a e all'Immacolata detto anche chiesa della Picchetta.\nLe Cascine.\nNel territorio comunale sono ubicate diverse cascine oggetto sia itenari turistici che di storia rurale e religiosa.\nAltro.\nL'aeroporto.\nL'Aeroporto militare di Cameri (in camerese \"al camp d'aviazioch\") vede le sue origini nel 1909 grazie all'opera dell'ingegnere francese Clovis Thouvenot. Successivamente a Thouvenot, si insedia nell'area Giuseppe Gabardini che promuove e sviluppa le attivit\u00e0 aeronautiche soprattutto con la creazione di una scuola di volo grazie alla fondazione della \"Aeroplani Gabardini-Officine e scuola di volo-Aerodromo Cameri\". Nel 1930 la scuola cessa la sua opera su disposizione di Italo Balbo che mal tollerava una scuola di volo civile, ma il campo rimane funzionante come officina aeronautica. Durante la seconda guerra mondiale, dopo l'8 settembre 1943, l'aeroporto viene occupato dai tedeschi che cercano di potenziarne la struttura iniziando la costruzione di due nuove piste in cemento. L'11 aprile 1945 la Luftwaffe abbandona Cameri facendo saltare le piste e gli edifici con l'eccezione dell'edificio di Comando. Nel dopoguerra comincia la ricostruzione che porter\u00e0 la base aerea ad ospitare diversi reparti, tra i quali la pattuglia acrobatica dei Lanceri Neri (in prossimit\u00e0 dell'ingresso dell'aeroporto campeggia un aereo North American F-86 Sabre che fu in carico ai Lanceri) e dal 1967 al 1999 il 53\u00ba Stormo Caccia.\nOggi l'aeroporto di Cameri \u00e8 sede del 1\u00ba RMV (Reparto Manutenzione Velivoli) che si occupa della manutenzione dei Panavia Tornado e degli Eurofighter Typhoon. L'aeroporto \u00e8 inoltre utilizzato come base d'appoggio per il collaudo degli elicotteri Agusta.\nCultura.\nFesta patronale.\nA met\u00e0 settembre con i giochi della tradizione tra rioni (istituiti nel 1987 i rioni Aquila, Cavallo, Pantera e Serpente). Il luned\u00ec successivo corsa degli asini (in camerese \"al grand prix da Cambra\") con l'assegnazione del Palio al rione vincitore.\nAssociazioni.\nCameri conta quasi quaranta tra associazioni e realt\u00e0 culturali che vanno dallo sport al teatro, dalla musica alla beneficenza. Particolarmente legate al territorio si segnalano: la Banda Musicale Margherita, l'Associazione arma aeronautica, il Gruppo Dialettale Camerese, il coro Scricciolo, la Pro loco Cameri.\nLa Banda musicale Margherita.\nLa banda musicale di Cameri venne fondata nel 1896 da don Piero Marazza con il nome di \"Societ\u00e0 Filarmonica Cattolica Santa Cecilia\". Lo statuto della banda ne impediva l'esibizione nelle sale da ballo, fu cos\u00ec che un gruppo di essa scelse, nel 1926, di distaccarsene e fondare \"la Margherita\" dal nome del circolo Margherita di Savoia ove venne insediata la sede. Nel 1958 la Santa Cecilia e la Margerita si fusero dando origine all'attuale \"Banda Margherita\" composta da circa 50 elementi.\nIl Coro Scricciolo.\nIl Coro Scricciolo viene fondato a Cameri il 3 aprile 1980 presso il circolo Margherita di Savoia per volont\u00e0 di otto cameresi. Diversi sono i locali che ospitarono le prove del coro: l'Oratorio femminile, l'Oratorio maschile e la sala polivalente del comune. Dal 2000 la sala prove nonch\u00e9 sede sono i locali dell'Associazione Nazionale Alpini \"Agostino Zappa\" di Cameri.Il Coro Scricciolo, iscritto all'Associazione Cori Piemontesi (A.C.P.), accompagna l'esecuzione di S. Messe, organizza concerti di beneficenza e si \u00e8 fatto promotore di un progetto per far conoscere attraverso il canto e la musica, la tradizione la cultura e i dialetti novaresi.\nEconomia.\nComune prevalentemente industriale, ospita sul territorio diverse realt\u00e0 produttive: vi si trovano una multinazionale del settore degli autoveicoli pesanti (Meritor), una multinazionale chimico-farmaceutica (CBC Procos), una sede della Leonardo Divisione Velivoli (nella quale viene costruito il JSF F35, caccia multiruolo di quinta generazione) ed aziende produttrici di gorgonzola. Sono inoltre presenti diverse piccole e medie imprese. Un settore rappresentato oggigiorno da piccole realt\u00e0 artigianali, \u00e8 quello ceramico, introdotto sul territorio nel 1950 dal ceramista toscano Zulimo Aretini (1884-1965) il quale richiamato da alcuni industriali novaresi costitu\u00ec la \"C.A.S.A. - Ceramica Artistica Aretini S.p.A.\" poi divenuta \"C.A.S.A. Industria Ceramica\" cessata durante gli anni '90. \nRelativamente gli altri settori economici, vi trovano sede aziende agricole e del terziario come la logistica con la presenza di Kuehne+Nagel.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nTra le principali societ\u00e0 sportive cameresi o con sede a Cameri si segnalano:"}
{"id": "1121415", "revid": "33216317", "url": "https://it.wikipedia.org/wiki?curid=1121415", "title": "Io vagabondo (album)", "text": ""}
{"id": "1121416", "revid": "43211", "url": "https://it.wikipedia.org/wiki?curid=1121416", "title": "Tiger Mask II", "text": ""}
{"id": "1121420", "revid": "1543377", "url": "https://it.wikipedia.org/wiki?curid=1121420", "title": "Nebulosa Pistola", "text": "La Nebulosa Pistola \u00e8 una regione H II visibile nella costellazione del Sagittario che circonda una delle stelle pi\u00f9 massicce conosciute, la stella Pistola. I due oggetti sono situati a circa 25\u00a0000 anni luce dalla Terra, in direzione del centro della Via Lattea.\nCaratteristiche.\nLa nebulosa fu chiamata in questo modo degli anni ottanta a causa della forma somigliante a quella di una pistola, visibile nelle immagini a bassa risoluzione disponibili all'epoca.\nLa nebulosa \u00e8 formata da gas, in particolare idrogeno, ionizzato dall'elevata energia della radiazione ultravioletta emessa dalla stella, per un valore di circa 10 masse solari; questo gas \u00e8 stato espulso dalla stella circa 4000-6000 anni fa. In passato si riteneva che i gas formassero uno strato atmosferico esterno della stella."}
{"id": "1121422", "revid": "1318309", "url": "https://it.wikipedia.org/wiki?curid=1121422", "title": "Auctoratus", "text": "Nella Roma antica, l'auctoratus \u00e8 una situazione particolare di libert\u00e0, uno \"status\" specifico.\n\"Auctoratus\" \u00e8 il gladiatore. Giuridicamente questi \u00e8 un uomo libero tuttavia, avendo locato i propri servigi all'impresario di ludi gladiatori (il lanista) gode di una libert\u00e0 attenuata.\nDeve infatti lasciarsi \"urere\", \"vincire\", \"necare\" (bruciare, legare, uccidere).\nLa condizione del gladiatore \u00e8 simile a quella dello schiavo; Gaio parla di lui come \"auctoratus meus\", e l'aggettivo \u00e8 riferito in epoca antica alle cose di propriet\u00e0 (quando il nostro concetto astratto di propriet\u00e0 non esisteva ancora il \"res mea est\" esprimeva qualcosa di affine ad esso). Inoltre la sottrazione dell\"'auctoratus\" al lanista era considerata furto."}
{"id": "1121423", "revid": "1305772", "url": "https://it.wikipedia.org/wiki?curid=1121423", "title": "Mega Lo Mania", "text": "Mega Lo Mania \u00e8 un videogioco strategico in tempo reale sviluppato dalla Sensible Software e pubblicato dalla Virgin Interactive nel 1991.\nIl giocatore veste i panni di un dio che deve guidare i suoi sudditi al predominio globale. Il gioco \u00e8 suddiviso in 28 isole, le isole sono divise per epoche, che vanno dall'et\u00e0 della pietra fino a quella informatica. \u00c8 uscito su varie piattaforme, ed \u00e8 stato pubblicato come Tyrants: Fight Through Time in Nord America e in Giappone.\nModalit\u00e0 di gioco.\nPrecendo Dune II di un anno, il gioco consente di prendere il comando di uno dei quattro dei presenti nel gioco: Scarlet (rosso), Caesar (verde), Oberon (giallo) e Madcap (blu). Non vi sono differenze tra di loro tranne il colore e il comportamento IA. Ogni livello \u00e8 ambientato in un'isola, divisa tra i due e i sedici settori, e l'obiettivo e sconfiggere un massimo di tre avversari conquistando cos\u00ec l'isola.\nPrima che inizi un livello, il giocatore decide quale settore ospiter\u00e0 la sua prima torre, e quanti uomini dispiegare. Gli uomini possono eseguire vari compiti come progettare armi e scudi, estrarre elementi, costruire edifici, creare armi e formare un esercito. Il numero di uomini assegnati a un singolo compito determiner\u00e0 quanto esso sar\u00e0 rapido o efficace. Gli uomini lasciati inattivi procreeranno e incrementeranno gradualmente in numero. All'inizio di ogni livello, sono disponibili solo uomini disarmati. Per poter ottenere delle armi pi\u00f9 potenti, il giocatore deve assegnare uomini a ricercare tecnologie. Una volta completati abbastanza progetti, il settore avanzer\u00e0 di un livello tecnologico, sbloccando nuove ricerche e strutture. \u00c8 possibile usare un esercito per invadere i settori nemici, o per costruire una torre in un settore non occupato, espandendo il proprio territorio; se per\u00f2 la torre viene costruita, essa partir\u00e0 dal livello tecnologico iniziale, rendendola anche esposta agli attacchi di giocatori pi\u00f9 avanzati rispetto a quella torre (da notare che vi \u00e8 una differenza tra il livello tecnologico della torre, e quindi del territorio, e quello del giocatore). Gli scudi sono usati per riparare gli edifici danneggiati, e, insieme alle armi, necessitano di quantit\u00e0 sufficienti di elementi per essere accumulati. Armi e scudi avanzati vanno prodotti in una fabbrica prima dell'uso. Costruire una miniera consente l'accesso a nuovi elementi, mentre i laboratori migliorano i compiti di progettazione. Se una torre viene distrutta, il suo possessore perde il controllo del territorio, e quando tutte le sue torri vengono distrutte, allora non controlla pi\u00f9 alcun settore e viene eliminato dal gioco. Il giocatore ha anche l'opzione di allearsi con un avversario se ve ne sono tre o quattro in una mappa; questo comporter\u00e0 anche un trattato di non aggressione tra i giocatori interessati, ma una volta fatto, i due non potranno espandere il loro territorio. Non \u00e8 inoltre possibile fare alleanze se rimane solo un avversario.\nIl gioco presenta un totale di ventotto isole, nominate in ordine alfabetico (tranne le prime due) e raggruppate in dieci epoche (che vanno dal 9500 a.C. al 2001 a.C.), ognuna delle quali consiste in tre isole. Conquistando le tre isole permetter\u00e0 al giocatore di procedere all'epoca successiva. Ad ogni epoca, il giocatore riceve 100 uomini, e ogni uomo non usato viene conservato per l'epoca successiva; l'unica eccezione \u00e8 la decima epoca, che contiene una sola isola e non concede uomini extra al giocatore."}
{"id": "1121428", "revid": "1935652", "url": "https://it.wikipedia.org/wiki?curid=1121428", "title": "Carlo Chenis", "text": "Biografia.\nNacque a Torino il 20 aprile 1954. Matur\u00f2 la sua vocazione frequentando l'oratorio salesiano e la scuola media Michele Rua in borgata Monterosa a Torino.\nFormazione e ministero sacerdotale.\nComp\u00ec gli studi in filosofia e teologia presso l'Universit\u00e0 Pontificia Salesiana.\nIl 26 maggio 1984 fu ordinato sacerdote per la Societ\u00e0 salesiana di San Giovanni Bosco a Cuorgn\u00e8 per l'imposizione delle mani del vescovo di Susa Vittorio Bernardetto.\nNel 1989 consegu\u00ec la laurea in materie letterarie con specializzazione in scienze artistiche presso l'Universit\u00e0 degli Studi di Torino.\nDocente di filosofia teoretica presso l'Universit\u00e0 Pontificia Salesiana, ricopr\u00ec anche numerosi incarichi nel settore amministrativo accademico.\nDal 1986 al 1998 fu coordinatore del Segretariato relazioni studenti e cappellano dell'Universit\u00e0.\nNel luglio del 1995 venne nominato segretario della Pontificia commissione per i beni culturali della Chiesa e nel settembre dello stesso anno membro della Pontificia commissione di archeologia sacra.\nNel 2002, assieme a Luciano Caramel, cura la \"Decima Biennale d'Arte Sacra - Nel segno della luce\" presso il Museo Stauros d'Arte Sacra Contemporanea su la Passione di Cristo. Tra gli artisti invitati Wolf Vostell, Joseph Beuys, Mauro Reggiani, Andres Serrano, Luigi Veronesi, Mario Radice, Giuseppe Chiari, Yves Klein, Gina Pane, Jannis Kounellis, Robert Morris, Antonino Bove, Mimmo Paladino, Vik Muniz e Dan Flavin.\nNel 2006, insieme con Gianfranco Ravasi, Giuseppe Laras, Pierangelo Sequeri, Silvia Gervasoni, Alda Merini e Franco Bonilauri, contribu\u00ec alla realizzazione di un catalogo, dal titolo \"L'ospitalit\u00e0 dell'Arca\", sulle opere sacre realizzate dall'artista bergamasco Giovanni Bonaldi per la cappella dell'oratorio di Mozzo (Bg) improntate sul dialogo ebraico-cristiano.\nMinistero episcopale.\nIl 21 dicembre 2006 fu eletto vescovo di Civitavecchia-Tarquinia.\nRicevette la consacrazione episcopale il 10 febbraio 2007 nella basilica di San Giovanni Bosco a Roma per l'imposizione delle mani del cardinale Segretario di Stato Tarcisio Bertone. Il 24 febbraio prese possesso della diocesi.\nSotto la sua guida venne realizzata, nel porto storico di Civitavecchia, una chiesa all'interno dei mercati traianei. In qualit\u00e0 di studioso ancorch\u00e9 di segretario dei beni culturali della chiesa, si occup\u00f2 di arte sacra e di iconografia e prese parte, con la pubblicazione di alcune opere significative, al grande dibattito culturale che pone ancora oggi al centro dell'attenzione di critici e storici il tema della spiritualit\u00e0 nell'arte contemporanea. Egli stesso si fece sostenitore e mecenate di artisti e pittori meritevoli. Nel 2007 fece parte della Commissione di consulta per l'eccellenza estetica della ricostruita cattedrale di Noto e sugger\u00ec il nome dell'amico pittore russo Oleg Supereko, che aveva realizzato l'icona per la sua ordinazione episcopale, indicandolo come tra i pochi artisti in grado di poter eseguire ancora oggi le decorazioni della cupola in modo contestuale al Settecento siciliano e con la ormai desueta tecnica dell'affresco.\nIl 26 gennaio 2010 indirizz\u00f2 ai fedeli della diocesi una sentita lettera nella quale annunci\u00f2 loro di essere affetto da un tumore invasivo al pancreas. Affrontando con serenit\u00e0 la malattia, mor\u00ec al policlinico Agostino Gemelli di Roma alle 15:45 del 19 marzo. Il rito funebre si tenne il 23 marzo nel porto storico di Civitavecchia alla presenza di oltre 10.000 fedeli e 60 vescovi e fu presieduto dal cardinale Segretario di Stato Tarcisio Bertone, e durante il quale l'amministratore apostolico Gino Reali lo ricord\u00f2 in un commovente messaggio.\nRiposa, per volont\u00e0 testamentaria, presso il santuario diocesano della Madonna delle Grazie di Allumiere.\nNel 2011 il comune di Borore, piccolo paese della Sardegna centrale dove don Carlo Chenis trascorreva e celebrava da parecchi anni le festivit\u00e0 pasquali e natalizie, su invito del parroco don Peppinio Uda, gli ha intitolato - dopo il conferimento nel 1996 della cittadinanza onoraria - una piazza nel centro storico. Ed \u00e8 proprio a Borore ed al rito pasquale de \"S'iscravamentu\" (la deposizione) che Carlo Chenis nel 1995 aveva dedicato il libro \"S'iscravamentu: Celebrazione comunitaria sulla deposizione di Ges\u00f9 secondo l'uso della Sardegna\".\nGenealogia episcopale.\nLa genealogia episcopale \u00e8:"}
{"id": "1121432", "revid": "339392", "url": "https://it.wikipedia.org/wiki?curid=1121432", "title": "Traktor Stalingrad", "text": ""}
{"id": "1121436", "revid": "767487", "url": "https://it.wikipedia.org/wiki?curid=1121436", "title": "Peculium", "text": "Il peculium \u00e8 un istituto che nel diritto romano, pi\u00f9 precisamente nello ius civile, indicava la donazione di una certa quantit\u00e0 di beni (inizialmente solo una somma di denaro, pi\u00f9 avanti anche servi e immobili) che il dominus (avente potest\u00e0) metteva a disposizione del \"filius\" o del \"servus\" (soggetti a potest\u00e0).\nCostoro, essendo privi di capacit\u00e0 giuridica ma dotati di una seppur parziale capacit\u00e0 di agire, non potevano disporre di beni propri ma potevano porre in essere atti giuridicamente rilevanti i cui effetti erano direttamente imputati nella sfera giuridica dell'avente potest\u00e0.\nResponsabilit\u00e0 del \"dominus\".\nPer evitare che il dominus si trovasse a dover sopportare diminuzioni patrimoniali arrecate dall'agire dei soggetti a potest\u00e0, presto si ammise che coloro i quali agivano in forza di un peculio potessero porre in essere solo atti che migliorassero la situazione patrimoniale dell'avente potest\u00e0 la cui responsabilit\u00e0, per gli atti compiuti dal servo o dal figlio, era tendenzialmente limitata al solo peculio.\nCi\u00f2 poteva essere fonte di incertezza nei rapporti giuridici patrimoniali tra soggetti di diritto: per evitare tale inconveniente, contrario alla stessa ratio dell'istituto del peculio (favorire gli scambi commerciali e snellire le procedure inerenti al trasferimento di diritti reali), e per tutelare i terzi che ponessero in essere negozi giuridici con gli altrui soggetti a potest\u00e0, si previdero delle actiones a tutela dei terzi creditori da esercitarsi in via nossale contro il dominus avente potest\u00e0.\nLa pi\u00f9 importante di queste era l\"'actio de peculio\" con la quale si chiedeva al dominus di adempiere alle obbligazioni dai sottoposti contratte nei limiti del \"peculium\".\nLa responsabilit\u00e0 del padrone poteva estendersi oltre i limiti del \"peculium\" nel caso in cui il servo o il figlio avessero agito per ordine (\"iussu\") del \"dominus\" o in casi particolari (servo posto al comando di una nave da un armatore, a gestire una bottega) e in ogni caso quando il \"dominus\" traeva beneficio dall'affare nei limiti del suo profitto.\nIl servo poteva avere a sua volta dei \"servi vicarii\", suoi sottoposti, a cui, se voleva, metteva a loro disposizione un \"peculium\" (logicamente pi\u00f9 piccolo del proprio).\nSebbene il \"peculium\" fosse giuridicamente di propriet\u00e0 del padrone, e dunque questi potesse in ogni momento privarne il servo (ma anche il figlio), di fatto esso assumeva talvolta dimensioni tanto considerevoli da consentire allo schiavo di riscattare con esso la propria libert\u00e0."}
{"id": "1121438", "revid": "33751", "url": "https://it.wikipedia.org/wiki?curid=1121438", "title": "Andoni Goikoetxea Olaskoaga", "text": ""}
{"id": "1121440", "revid": "1501558", "url": "https://it.wikipedia.org/wiki?curid=1121440", "title": "Rise of the Robots", "text": "Rise of the Robots \u00e8 un picchiaduro a incontri sviluppato dalla Mirage Media e pubblicato dalla Time Warner Interactive nel 1994. Il videogioco fu realizzato per i maggiori sistemi dell'epoca e nonostante la grafica molto curata fu uno dei maggiori insuccessi dell'anno. Il gioco venne molto criticato per la sua scarsa giocabilit\u00e0.\nTrama.\nNel 2043, nella citt\u00e0 di Metropolis 4, la Electrocorp \u00e8 a capo delle pi\u00f9 importanti scoperte nel mondo della robotica; gli scienziati stanno infatti elaborando un nuovo tipo di cyborg, il Supervisore (\"Supervisor\"), un androide capace di imitare le percezioni umane. Tuttavia le cose vanno per il verso sbagliato, e tutti i cyborg creati dalla Electrocorp vengono infettati dal virus EGO, diventando ostili contro i propri creatori. Nel tentativo di risolvere il problema, la Electrocorp invia ECO35-2, un cyborg con sembianze umane, per evitare l'imminente ribellione dei robot della Electrocorp.\nModalit\u00e0 di gioco.\nIl gioco \u00e8 diviso in una modalit\u00e0 arcade in giocatore singolo e una modalit\u00e0 versus a due giocatori. Nella modalit\u00e0 a giocatore singolo, il giocatore controlla il Cyborg ECO32-2 per farsi strada tra i sottoposti del \"Supervisor\". L'ordine di combattimento \u00e8 sempre lo stesso, con ogni avversario pi\u00f9 difficile del precedente. Vi sono in tutto 6 battaglie, nell'ultima delle quali si affronta \"Supervisor\" in persona. Ogni personaggio \u00e8 introdotto da una breve sequenza pre-renderizzata in 3D, seguita dall'analisi di potenziali punti deboli.\nNella modalit\u00e0 a due giocatori, uno dei due giocatori controlla di default ECO35-2, mentre l'altro pu\u00f2 scegliere uno dei 5 avversari visti nella modalit\u00e0 single player (\u00e8 anche possibile giocare nei panni del \"Supervisor\" tramite un \"cheat code\" speciale). Nella versione Arcade del gioco, i giocatore possono scegliere tra teoricamente 18 personaggi (che in realt\u00e0 sono solo 6, solo di tre colori diversi per personaggio).\nPersonaggi.\nI nemici che si dovranno affrontare sono i droidi della Electrocorp. Alcuni di essi sono semplici robot da lavoro, altri sono intelligenze artificiali a tutti gli effetti, ma grazie al virus EGO, sono diventati senzienti e capaci di uccidere chiunque.\nDirector's cut e sequel.\nDato lo scarso successo riscosso con questo titolo, la casa produttrice del gioco decise di riproporlo in versione Director's Cut, contenente un secondo cd in cui vi sono inseriti la creazione del gioco, gallerie d'immagini e le schede dei vari personaggi. Negli anni successivi, si decise di creare anche un sequel chiamato comprendente, oltre ai gi\u00e0 sopracitati personaggi, altri droidi e una storia completamente nuova. In quanto a grafica non vi sono cambiamenti, ma vi sono alcune novit\u00e0: un ampliamento della scelta dei personaggi (18 droidi), la possibilit\u00e0 di scegliere il personaggio con cui combattere in modalit\u00e0 due giocatori, e di effettuare combo grazie all'ampliamento del parco mosse dei vari robot."}
{"id": "1121441", "revid": "640277", "url": "https://it.wikipedia.org/wiki?curid=1121441", "title": "R Leonis", "text": "R Leonis \u00e8 una stella variabile di tipo Mira situata nella costellazione del Leone, a 240 anni luce dalla Terra. La sua magnitudine apparente varia tra 4,31 e 11,65 in un periodo di 312 giorni. Al massimo pu\u00f2 essere osservata ad occhio nudo, mentre al minimo \u00e8 visibile solo con un telescopio di almeno 7 cm di diametro.\nCaratteristiche.\nR Leonis \u00e8 di classe spettrale M8 IIIe ed \u00e8 come tutte le variabili di tipo Mira una gigante rossa dalla struttura non ben definita, che sta perdendo massa a un ritmo piuttosto forte. Si pensa che al momento della sua formazione, la stella avesse 1,5 masse solari, mentre ora si stima che ne abbia solo 0,7. La temperatura effettiva della stella \u00e8 stimata tra 2930 e 3080 kelvin e si estende tra i 320 e 350 raggi solari (grande come 1,36-1,5 UA). Osservazioni con il telescopio Hubble provano che sia una pulsante in modo radiale, dove l'intera stella si espande e si contrae con simmetria sferica. La pulsazione si traduce in cambiamenti sia di raggio sia di temperatura, che a loro volta causano il cambiamento di luminosit\u00e0 della stessa. Il periodo di pulsazione \u00e8 funzione della massa e del raggio della stella.\nTrovandosi nella sua ultima fase di vita, il materiale espulso dalla stella nell'enorme nube circostante contiene molti composti tra cui ossido di silicio (SiO), idrossile (OH) e vapore acqueo che creano un particolare evento naturale chiamato maser, non osservabile in tutte le variabili di tipo Mira. Esso \u00e8 simile ad un laser, ma opera nella regione delle microonde dello spettro elettromagnetico.\nSistema planetario.\nNel 2009 Wiesemeyer ipotizz\u00f2 che le fluttuazioni periodiche a breve periodo della stella derivino dall'esistenza di un pianeta compagno di R Leonis, un gigante gassoso che sta evaporando data la vicinanza di soli 2,7-3 UA per l'alta temperatura a cui sarebbe sottoposto, oltre 1500 K, e che porterebbe la luminosit\u00e0 totale di R Leonis a oltre 8000 volte quella del sole.\nIl sistema di R Leonis"}
{"id": "1121445", "revid": "767487", "url": "https://it.wikipedia.org/wiki?curid=1121445", "title": "Balanescu Quartet", "text": "Il Balanescu Quartet \u00e8 un quartetto d'archi fondato nel 1987 dal violinista rumeno Alexander B\u0103l\u0103nescu che ne rappresenta il punto di forza in quanto ne \u00e8 l'arrangiatore e compositore.\nStoria.\nIl Quartetto B\u0103l\u0103nescu, nell'intento di portare la musica classica contemporanea ad essere pi\u00f9 vicina ed accessibile al mondo di oggi, si propone al pubblico in modo molto eclettico: cos\u00ec, talvolta propone arrangiamenti di altri noti artisti che si discostano molto dagli ambienti della musica da camera, come la pop elettronica dei Depeche Mode, dei Kraftwerk o degli Yellow Magic Orchestra.\nSpesso suona assieme ad artisti e gruppi molto eterogenei, come David Byrne, Gavin Bryars, Michael Nyman, Rabih Abou-Khalil, Kevin Volans, Hector Zazou, i Pet Shop Boys, gli Spiritualized i To Rococo Rot. La cifra pi\u00f9 innovativa di questo gruppo va a trovarsi nel crossover che compie con la musica popolare dell'Europa dell'Est.\nInfatti B\u0103l\u0103nescu, dopo un tour del quartetto in Romania, scopre il fascino della musica popolare della sua terra di origine ed inizia cos\u00ec a comporre musica che mischia queste sonorit\u00e0 con quella classica, ma anche con il jazz, inaugurando uno stile molto particolare e pubblicando cos\u00ec \"Luminitza\" e successivamente \"Maria T\", che \u00e8 un omaggio che il quartetto fa alla grande cantante rumena Maria T\u0103nase."}
{"id": "1121446", "revid": "1699816", "url": "https://it.wikipedia.org/wiki?curid=1121446", "title": "School's Out! The Musical", "text": ""}
{"id": "1121448", "revid": "92723", "url": "https://it.wikipedia.org/wiki?curid=1121448", "title": "Ruslan Rotan'", "text": "Biografia.\nSuo padre Petro era un calciatore. Ha un fratello di nome Oleksij, anch'egli calciatore.\n\u00c8 stato sposato dal 2002 al 2012 con Maria (che era una karateka), dal quale ha avuto 3 figli: Zakhar, Bogdan e Angelina. Nel 2013 si \u00e8 risposato con Khrystyna.\nCaratteristiche tecniche.\nDi ruolo di centrocampista, poteva giocare sia in mezzo al campo che da trequartista. Aveva una buona visione di gioco ed era bravo ad anticipare gli avversari e recuperare palloni e a battere le punizioni. Sapeva anche scalare in difesa per ricevere palla e impostare l'azione. Era soprannominato il \"Pirlo di Dnipropetrovsk\".\nCarriera.\nGiocatore.\nClub.\nCresciuto nelle giovanili del Dnipro Dnipropetrovs'k, debutta in prima squadra nella stagione 1999-2000 giocando un totale di 105 incontri, con 11 gol, fino al 2005, quando viene acquistato dalla , con cui vince 2 Coppe d'Ucraina e una Supercoppa d'Ucraina. Nell'inverno 2008 ritorna al Dnipro Dnipropetrovs'k con la quale firma un contratto di 3 anni; prima di tornare ha rifiutato una proposta russa dal Rubin Kazan'. Con il club non vince alcun trofeo, ma ha raggiunto la finale di Europa League nel 2015: nella gara persa per 3-2 contro il Siviglia, ha segnato il momentaneo 2-2 su punizione. Dopo 9 anni a Dnipro si trasferisce allo Slavia Praga nell'estate 2017 a parametro zero. Tuttavia, dopo 6 mesi in cui ha giocato poche partite, il 13 gennaio 2018 fa ritorno alla Dinamo Kiev.\nNazionale.\nCon la maglia della Nazionale ucraina ha debuttato il 12 febbraio 2003 in amichevole contro la Turchia (0-0 il risultato finale) rilevando al 72' Andrij Voronin. Da l\u00ec in poi ha guadagnato il suo spazio in nazionale raggiungendo il miglior risultato nella storia della selezione del suo paese, i quarti di finale ai Mondiali di Germania 2006 (che erano anche i primi nella storia della selezione ucraina). Nella competizione ha giocato 3 delle 5 gare della squadra.\nSuccessivamente \u00e8 stato convocato per gli Europei 2012, giocati in casa, e per quelli del 2016 in Francia. In entrambe le occasioni l'Ucraina \u00e8 uscita al primo turno, nella seconda addirittura \u00e8 uscita con 0 punti.\nIl 27 marzo 2018, nell'amichevole vinta per 2-1 contro il Giappone sul campo neutro di Liegi, raggiunge la centesima (e ultima) presenza in Nazionale maggiore.\nAllenatore.\nTerminata la carriera calcistica, ha intrapreso quella da allenatore (nonostante non fosse inizialmente convinto): dopo essere stato assistente per un breve periodo all'Olimpik Donec'k, il 27 dicembre 2018 \u00e8 diventato il nuovo allenatore della Nazionale under-21 dell'Ucraina."}
{"id": "1121449", "revid": "1305772", "url": "https://it.wikipedia.org/wiki?curid=1121449", "title": "Matteo di Giovanni", "text": "Biografia.\nAttivo a Siena intorno al 1452, ne \u00e8 nota l'amicizia con Giovanni di Pietro fratello del Vecchietta e poco dopo ne \u00e8 attestata la presenza a Borgo San Sepolcro per il completamento del polittico di Piero della Francesca. Al primo periodo giovanile appartengono un polittico, ora nel Museo di Asciano e due tavole dipinte per il Duomo di Pienza in cui manifesta la conoscenza della visione cromatica e compositiva di Antonio del Pollaiolo e Liberale da Verona.\nTra il 1460 e il '70, il periodo pi\u00f9 fecondo dell'artista, sono attestate diverse opere per le chiese senesi. Nella piena maturit\u00e0 si dedicher\u00e0 ad una pittura quasi miniata, anche di piccolo formato, influenzata dall'opera di Sano di Pietro. \nIn tarda et\u00e0 la composizione sfuggir\u00e0 al rigore spaziale per dilatarsi in spazi quasi astratti caratterizzati da una dilatazione volumetrica.\nFu maestro di Guidoccio Cozzarelli."}
{"id": "1121457", "revid": "73843", "url": "https://it.wikipedia.org/wiki?curid=1121457", "title": "Istituto Mater Boni Consilii", "text": "L'Istituto Mater Boni Consilii (IMBC) \u00e8 un sodalizio o associazione di cattolici tradizionalisti e sedeprivazionisti composta da chierici e fedeli, fondata nel dicembre 1985.\nStoria.\nIn s\u00e9guito alla celebrazione del Concilio Vaticano II e al nuovo orientamento del magistero ecclesiastico, l'arcivescovo francese mons. Marcel Lefebvre fond\u00f2 la Fraternit\u00e0 sacerdotale San Pio X (FSSPX), per conservare le tradizioni della Chiesa cattolica (come la messa di San Pio V), in opposizione al modernismo cattolico e alle presunte influenze di questo sul Concilio . Da allora si pose, per i cattolici tradizionalisti pi\u00f9 radicali, la questione di come considerare i pontefici succeduti a Pio XII.\nDue professori del Seminario di San Pio X a \u00c9c\u00f4ne, uno dei quali era il domenicano Michel Gu\u00e9rard des Lauriers (autore del famoso \"Breve esame critico del Novus Ordo Missae\", e successivamente vescovo della linea Th\u1ee5c), dirigevano i fedeli circa tale problema dell'autorit\u00e0 nella Chiesa cattolica.\nNel 1979 la Fraternit\u00e0 dichiara intollerabile che i suoi appartenenti professino la non legittimit\u00e0 di Giovanni Paolo II in quanto autentico Pontefice: in seguito, per tale motivo, sono stati espulsi dei sacerdoti e seminaristi. La stessa FSSPX, nel 1984, impose di sottoscrivere ai suoi ordinandi un'apposita \"Dichiarazione di fedelt\u00e0 alla posizione della Fraternit\u00e0\" nella quale si dichiarava che Giovanni Paolo II \u00e8 legittimo Sommo Pontefice, di pregare per lui e di rifiutare quanto dovesse allontanarsi dalla dottrina cattolica tradizionale in materie come la libert\u00e0 religiosa, l'ecumenismo ecc. poich\u00e9 tali riforme sarebbero nocive per la Chiesa.\nIn seguito alla posizione presa della FSSPX, ossia il riconoscimento ufficiale dell'autorit\u00e0 legittima ecclesiastica con il conseguente obbligo di disubbidire abitualmente a coloro che vengono dichiarati come legittimi pontefici (cio\u00e8 i papi che sostengono il Concilio Vaticano II), nel dicembre del 1985 quattro sacerdoti italiani, insoddisfatti di tale posizione, lasciarono la Fraternit\u00e0 e si misero sotto la protezione della Madre del Buon Consiglio fondando l'Istituto Mater Boni Consilii, prima a Nichelino e successivamente a Verrua Savoia sempre in provincia di Torino.\nNel settembre 1986 due sacerdoti a nome di tutti si recarono a Raveau per incontrare il vescovo, teologo mons. Michel Gu\u00e9rard des Lauriers e i loro dubbi furono chiariti per mezzo della condivisione della sua posizione teologica sulla situazione della Chiesa cattolica del Concilio Vaticano II nota come \"Tesi di Cassiciacum\" o \"sedeprivazionismo\"; tale tesi afferma che la Sede Apostolica viene ritenuta \"materialmente\" occupata, ma \"formalmente\" vacante almeno dal 7 dicembre 1965. Tale tesi si distingue quindi da quanto sostenuto dalla FSSPX.\nNel maggio 1987 quindi i fondatori dell'IMBC scrissero una ritrattazione in un\"'Ammenda Pubblica\" della diffusione degli insegnamenti che professarono in passato quando appartennero alla FSSPX.\nOpere, finalit\u00e0 e radicamento dell'Istituto Mater Boni Consilii.\nL'Istituto \u00e8 impegnato a dare i sacramenti a celebrare le \"messe di San Pio V\" secondo le \"rubriche di San Pio X\" non menzionando il nome del papa nel canone (\"non una cum\"), e per tale motivo \u00e8 fuori dalla Chiesa Cattolica ufficiale. L'Istituto possiede il seminario \"San Pietro martire\" a Verrua Savoia per la formazione dei sacerdoti e religiosi, svolge periodicamente gli esercizi spirituali di Sant' Ignazio, varie conferenze, organizza pellegrinaggi, \u00e8 impegnato nell'editoria, scrive periodicamente la rivista \"Sodalitium\". \u00e8 presente in Italia, Francia, Argentina, Ungheria, Paesi Bassi e in Belgio dove risiede il vescovo Geert Stuyver che amministra le cresime e l'ordine sacro.\nEbbe gli auguri e la simpatia del vescovo Michel Gu\u00e9rard des Lauriers che ne approv\u00f2 la finalit\u00e0."}
{"id": "1121462", "revid": "339392", "url": "https://it.wikipedia.org/wiki?curid=1121462", "title": "Bilrost", "text": ""}
{"id": "1121467", "revid": "2079013", "url": "https://it.wikipedia.org/wiki?curid=1121467", "title": "Palazzo della Marra", "text": "Il palazzo della Marra \u00e8 un edificio di Barletta. Di origine e stile rinascimentale, ospita dal 2007 la Pinacoteca De Nittis.\nStoria.\nSin dalla met\u00e0 del XVI secolo palazzo della Marra fu dimora di famiglie aristocratiche del luogo: vi risiedettero gli Orsini e poi i Della Marra. Questi, grazie a lavori di ristrutturazione, arricchirono l'edificio rimaneggiando la facciata e restaurando le raffigurazioni della Vecchiaia e della Giovinezza che dominano il balcone principale, insieme alle cinque mensole che lo sostengono, rappresentanti mostri, cani e grifi. Al di sopra del portale corre il fregio con la scritta \"Della Marra\", le cui lettere sono circondate da amorini alati. La grande loggia affacciata al mare \u00e8 composta da cinque arcate delle volte a crociera, ove alloggiano decorazioni ispirate ai temi allegorici della vita. L'edificio, costruito su tre livelli, presenta alle proprie spalle un'elegante corte interna con loggiato e colonne.\nNel 1700 il palazzo pass\u00f2 alla famiglia Fraggianni che, nel corso del secolo, si adoper\u00f2 apportando numerose scelte decorative negli interni. A cavallo tra il XIX ed il XX secolo, l'edificio fu acquistato dal mecenate costruttore Donato Ceci, che lo ristruttur\u00f2 completamente, salvandolo dall'abbattimento imposto dallo Stato.\nNel 1958 venne venduto al demanio statale, che, dopo lunghi anni d'abbandono, esegu\u00ec un restauro condotto dalle Soprintendenze per i beni architettonici e per il paesaggio e dalla Soprintendenza per il patrimonio storico artistico ed etnoantropologico di Bari e Foggia. Dal 2007 ospita la Pinacoteca De Nittis.\nDescrizione.\nLa facciata \u00e8 suddivisa verticalmente in due parti. La superficie inferiore \u00e8 caratterizzata da un bugnato molto fitto realizzato con blocchi di pietra sbozzati. Nel mezzo si trova il portale d'ingresso, separato dalle pareti laterali attraverso l'uso di una colonna addossata ad una parasta. Entrambe presentano decorazioni alternate rispetto alla superficie liscia realizzando un particolare slancio delle medesime verso l'alto. Il piano terreno \u00e8 separato in facciata dai livelli superiori grazie ad un fregio finemente decorato, all'interno del quale, tra figure allegoriche in perenne movimento vi sono le lettere che compongono, lungo tutto il prospetto, da sinistra verso destra, la denominazione dell'edificio. Su di esso il resto della struttura muraria risulta interamente intonacata con una cromatura molto vicina a quella della pietra. Il fronte presenta una sostanziale asimmetria, essendo bucato da una parte da una sola finestra per piano, dall'altra da due finestre. In corrispondenza del portale d'accesso, al primo livello vi \u00e8 l'elegante balcone di rappresentanza con due porte-finestre che ne permettono l'utilizzo, sostenuto da cinque mensole. Lungo l'asse centrale, all'ultimo piano campeggia una sola finestra permettendo cos\u00ec una certa gerarchizzazione digradante tra le bucature dei diversi livelli."}
{"id": "1121468", "revid": "287204", "url": "https://it.wikipedia.org/wiki?curid=1121468", "title": "Asbru", "text": ""}
{"id": "1121469", "revid": "729019", "url": "https://it.wikipedia.org/wiki?curid=1121469", "title": "Strada statale 88 dei Due Principati", "text": "La strada statale 88 dei Due Principati (SS 88) \u00e8 una strada statale italiana che collega Salerno, Avellino e Benevento terminando presso Morcone.\nStoria.\nLa SS 88 venne istituita nel 1928 con il seguente percorso: Salerno - Mercato San Severino - Avellino - Benevento - Innesto con la SS 87 presso Pontelandolfo con un'estensione di km 97,375.\nFra il 1928 e il 1937 la tratta iniziale fra Salerno e Fratte ospit\u00f2 i binari di una diramazione urbana della tranvia Salerno-Pompei, gestita dalla societ\u00e0 Tranvie Elettriche della Provincia di Salerno (TEPS).\nPercorso.\nIl percorso originario si snodava nella valle del fiume Irno e le colline dell'Irpinia e del Sannio, toccando varie localit\u00e0 tra cui Baronissi, Mercato San Severino, Montoro, Bellizzi Irpino, Avellino, Benevento e Morcone.\nIn seguito il percorso \u00e8 stato diviso in diverse tratte ognuna di competenza della provincia di appartenenza ed in particolare:"}
{"id": "1121472", "revid": "44939", "url": "https://it.wikipedia.org/wiki?curid=1121472", "title": "Fermentazioni", "text": ""}
{"id": "1121475", "revid": "62444", "url": "https://it.wikipedia.org/wiki?curid=1121475", "title": "Fraternit\u00e0 sacerdotale San Pio X", "text": "La Fraternit\u00e0 Sacerdotale San Pio X (in latino: \"Fraternitas sacerdotalis Sancti Pii X\", FSSPX) \u00e8 una societ\u00e0 di vita apostolica tradizionalista cattolica, fondata a Friburgo il 1\u00ba novembre 1970 dall'arcivescovo cattolico Marcel Fran\u00e7ois Lefebvre, con l'accordo e l'approvazione di Fran\u00e7ois Charri\u00e8re, allora vescovo di Losanna, Ginevra e Friburgo, insieme al seminario a Ec\u00f4ne in Svizzera, dove accolse giovani seminaristi cattolici di diverse nazioni.\nParlando della sua \"opera di Chiesa\", Lefebvre disse: \"Non \u00e8 nata con un obiettivo di contestazione o di opposizione, niente affatto. Essa \u00e8 nata come nascono le opere di Chiesa, cio\u00e8 per una necessit\u00e0 che si \u00e8 presentata di vigilare sulla buona formazione del sacerdote\".\nLa congregazione, costituita in opposizione al Concilio vaticano II e alle riforme che ne sono seguite, raggruppa oggi i continuatori della Chiesa preconciliare: gli aderenti desiderano conservare la messa tridentina e si oppongono all'ecumenismo e al dialogo interreligioso. La FSSPX \u00e8 una societ\u00e0 di vita comune senza voti sull'esempio delle societ\u00e0 delle missioni estere.\n\u00c8 composta da sacerdoti, frati, suore ed \u00e8 diretta da un superiore generale, aiutato da due assistenti e da un economo generale. Gli aderenti vengono comunemente chiamati lefebvriani (o, con forma anche graficamente adattata all'italiano, lefevriani), dal cognome del fondatore della comunit\u00e0.\nDopo la morte di Lefebvre \u00e8 stata a lungo guidata dall'episcopo svizzero Bernard Fellay, uno dei quattro sacerdoti ordinati vescovi da Lefebvre nel 1988 a cui il 21 gennaio 2009 \u00e8 stata revocata la scomunica. Il 31 agosto 2015 papa Francesco afferma che \u00e8 possibile, durante il Giubileo straordinario della misericordia, confessarsi dai sacerdoti appartenenti alla Fraternit\u00e0, aprendo quindi un ulteriore sbocco per la riconciliazione.\nL'11 luglio 2018, durante il IV Capitolo generale della Fraternit\u00e0, \u00e8 stato nominato nuovo superiore il presbitero italiano Davide Pagliarani.\nStoria.\nL'origine della Fraternit\u00e0.\nNel 1968 alcuni seminaristi, scontenti dell'insegnamento ricevuto nei seminari francesi, si rivolsero a monsignor Lefebvre per domandargli dove avrebbero potuto ricevere una formazione sacerdotale alternativa, ritenuta pi\u00f9 autentica. Un primo tentativo fu fatto nel Seminario francese di Roma, che dipendeva dai Padri del Santo Spirito. Poco dopo si orientarono verso l'Universit\u00e0 di Friburgo e, il 6 giugno 1969, monsignor Charri\u00e8re, vescovo di Friburgo, diede la sua autorizzazione e il suo incoraggiamento per l'apertura nella citt\u00e0, sua sede vescovile, di un \"Convitto internazionale di San Pio X\", sotto la direzione di monsignor Lefebvre.\nDi fronte all'aumento delle domande di ammissione, monsignor Lefebvre acquist\u00f2 una seconda casa a Ec\u00f4ne, nel Vallese. Questa, all'inizio, non doveva ospitare che seminaristi del primo anno, detto \"di spiritualit\u00e0\", che avessero fatto i loro studi a Friburgo, ma quando ritenne che l'Universit\u00e0 di Friburgo non assicurasse pi\u00f9 un insegnamento conforme alla tradizione cattolica, monsignor Lefebvre si decise a fare di Ec\u00f4ne la propria casa di formazione, e il 6 giugno 1971 benedisse la prima pietra dei nuovi edifici del seminario internazionale San Pio X, composti di tre ali, per ospitare circa 140 fra professori e seminaristi, le sale di studio e di comunit\u00e0.\nNel 1971 la Fraternit\u00e0 sacerdotale San Pio X venne approvata dalla Santa Sede con lettera gratulatoria del cardinale Wright, prefetto della congregazione per il clero.\nLefebvre annunzi\u00f2 allora che i sacerdoti della FSSPX avrebbero continuato a celebrare la messa secondo il rito di san Pio V. Suo primo rettore fu Jacques Masson, che successivamente rientr\u00f2 nella Chiesa di Roma lasciando il seminario e facendo atto di sottomissione al papa.\nIntorno a Ec\u00f4ne sono gravitate fazioni della destra francese, che non lesinavano al seminario il loro sostegno finanziario. Sul piano locale godeva dell'appoggio di personalit\u00e0 vallesane del partito democristiano, in particolare l'ex presidente della Confederazione Svizzera, Roger Bonvin. Punto di aggregazione fu il movimento Pro Fide.\nNella Fraternit\u00e0 cercarono rifugio cattolici disorientati dalla rottura con la tradizione che aveva caratterizzato, tra la fine degli anni '60 e l'inizio degli anni '70, alcuni settori della Chiesa e dell'episcopato (in particolare in Francia e in altri Paesi del Nord Europa), con nuove interpretazioni nella dottrina e nella liturgia, nonch\u00e9 numerosi abbandoni di sacerdoti, o da una nuova politica sociale della Chiesa, interpretata dai tradizionalisti come commistione con ambienti e dottrine marxiste.\nPrimi dissidi.\nFra Roma ed Ec\u00f4ne, i toni cominciarono a inasprirsi negli anni settanta, quando l'arcivescovo Lefebvre decise di ordinare dei preti formati esclusivamente nel seminario di Ec\u00f4ne senza l'accordo dell'autorit\u00e0 diocesana.\nL'impronta decisamente conservatrice e soprattutto la crescente opposizione agli orientamenti del Concilio provocarono il ritiro del riconoscimento canonico e l'ordine di chiusura del seminario internazionale San Pio X di Ec\u00f4ne (1975). Dopo il rifiuto da parte di Lefebvre di accettare questa disposizione, intervenne lo stesso papa Paolo VI con lettere personali, ma Lefebvre rispose inasprendo la polemica contro la curia romana e disattese la proibizione di ordinare nuovi sacerdoti e di aprire nuove case. Nel 1976 Marcel Lefebvre fu sospeso \"a divinis\" e la fraternit\u00e0 sacerdotale San Pio X entr\u00f2 cos\u00ec in stato di disubbidienza. Gli ammonimenti romani e la sospensione non impedirono alla fraternit\u00e0 di Ec\u00f4ne di trovare seguaci in diversi paesi.\nEc\u00f4ne contava nel 1976 circa 140 seminaristi. Molti che avevano gi\u00e0 ricevuto gli ordini nel 1975, si trovarono di fronte alle prime difficolt\u00e0: per esercitare il sacerdozio in una parrocchia, ogni sacerdote deve essere incardinato, cio\u00e8 deve essere accettato da un vescovo nella sua diocesi e le gerarchie nazionali impediscono ai presbiteri ordinati a Ec\u00f4ne di esercitare qualsiasi attivit\u00e0 pastorale ufficiale.\nNel febbraio 1977 sacerdoti appartenenti alla Fraternit\u00e0 Sacerdotale San Pio X occuparono a Parigi la chiesa di Saint-Nicolas-du-Chardonnet.\nL'inizio del pontificato di Giovanni Paolo II.\nLa pubblicazione di \"Rapporto sulla fede\" del card. Ratzinger apparve a molti come un elemento nuovo nel caso Lefebvre: si intravedevano in questo libro importanti affinit\u00e0 con certe tesi di Lefebvre. Ma subito dopo il sinodo straordinario, gli eventi precipitarono. Le due iniziative ecumeniche del papa che rappresentavano la ricerca della fratellanza fra le religioni delineata nel concilio Vaticano II, la visita alla sinagoga di Roma e la giornata di preghiera in comune con i rappresentanti delle grandi religioni ad Assisi provocarono vivacissime critiche da parte dei seguaci di Lefebvre e gettarono olio sul fuoco.\nNel 1981 Ant\u00f4nio de Castro Mayer, vicino alle posizioni di Lefebvre, rassegn\u00f2 le proprie dimissioni da vescovo di Campos in Brasile, e diresse l'unione sacerdotale San Giovanni Maria Vianney.\nNel 1983 a Lefebvre succedette nella carica di Superiore Generale della FSSPX Franz Schmidberger.\nLa rottura definitiva tra Roma ed Ec\u00f4ne.\nDal 1987, la Santa Sede aveva intrapreso tentativi di conciliazione, culminati nel maggio 1988 in un'intesa che implicava comunque per Lefebvre il divieto di consacrare nuovi vescovi. La rottura totale matur\u00f2 negli ultimi giorni di maggio, dopo l'opposizione del papa a nuove concessioni richieste da Ec\u00f4ne, che il cardinal Ratzinger sarebbe invece stato propenso a esaminare favorevolmente (udienza del cardinal Ratzinger del 27 maggio 1988). Nel giugno dello stesso anno, Lefebvre contravveniva al divieto ricevuto consacrando quattro vescovi a Ec\u00f4ne (Bernard Fellay, Bernard Tissier de Mallerais, Richard Williamson e Alfonso de Galarreta): ci\u00f2 ebbe come esito la scomunica ufficiale del Vaticano e la pubblicazione del \"motu proprio\" \"Ecclesia Dei\". Aveva partecipato alla cerimonia con Lefebvre, come co-consacrante imponendo le mani e recitando la preghiera consacratoria nell'ordinazione, il vescovo brasiliano Ant\u00f4nio de Castro Mayer che port\u00f2 con s\u00e9 l'intera diocesi di Campos. Il problema non \u00e8 la validit\u00e0 di queste ordinazioni, ma la sua liceit\u00e0: si tratta cio\u00e8 di ordinazioni valide, ma illecite.\nCon l\"Ecclesia Dei\" per\u00f2 Giovanni Paolo II aveva istituito una commissione per facilitare la piena comunione ecclesiale dei sacerdoti e fedeli legati a Lefebvre con la Chiesa cattolica nel rispetto delle loro tradizioni liturgiche, e invit\u00f2 i vescovi a una pi\u00f9 ampia e generosa applicazione dell'indulto riguardante l'uso del messale romano del 1962, gi\u00e0 concesso nel 1984 con la lettera \"Quattuor abhinc annos\". Ci\u00f2 produrr\u00e0 negli anni il ritorno di sacerdoti e fedeli della FSSPX verso la comunione con Roma, che si aggiunsero alle defezioni dei sacerdoti che lasciarono la FSSPX a causa di divergenze teologiche dottrinali e liturgiche, nove sacerdoti operanti negli Stati Uniti d'America nel 1983 lasciarono la Fraternit\u00e0 (\"sedevacantisti\" e \"sedeprivazionisti\"), altri quattro fondarono nel dicembre del 1985 l'Istituto Mater Boni Consilii, e aderirono alla \"Tesi di Cassiciacum\" elaborata da Mons. Michel Gu\u00e9rard des Lauriers, O.P. che negli anni settanta collabor\u00f2 come professore al seminario di Ec\u00f4ne. Alcuni sacerdoti che celebravano la messa tridentina, in comunione con il papa, fondarono la Fraternit\u00e0 sacerdotale San Pietro secondo quanto previsto dal \"motu proprio\" \"Ecclesia Dei\".\nIl periodo successivo alle consacrazioni episcopali illecite.\nNel luglio del 1988, durante un incontro con alcuni vescovi del Cile, il prefetto della congregazione per la dottrina della fede arriv\u00f2 a dichiarare che la corrente lefebvriana presentava elementi positivi, che corrispondevano in effetti ad alcune deficienze della Chiesa postconciliare. Cos\u00ec Lefebvre, sempre secondo il cardinal Ratzinger, non avrebbe avuto tutti i torti nel denunciare un certo modo riduttivo di intendere il concilio Vaticano II che lo isolava dalla tradizione della Chiesa.\nNella riunione del consiglio permanente della CEI del 26 settembre 1988, Ratzinger, parlando della scomunica di monsignor Lefebvre: \"I vescovi hanno constatato che fortunatamente le ripercussioni e conseguenze in Italia non sono state particolarmente gravi. Vi \u00e8 quindi la speranza che, da noi, l'atto scismatico possa essere progressivamente riassorbito e dimenticato\".\nLefebvre e de Castro Mayer morirono nel 1991. I vescovi della fraternit\u00e0 sacerdotale San Pio X consacrarono vescovo Lic\u00ednio Rangel, superiore dell'Unione sacerdotale San Giovanni Battista Maria Vianney (che oper\u00f2 prevalentemente a Campos, in Brasile).\nDopo la morte di Lefebvre il movimento da lui iniziato continu\u00f2 ad avere un certo seguito negli ambienti tradizionalisti cattolici, anche se alcuni fedeli lo abbandonarono per aderire alla Fraternit\u00e0 sacerdotale San Pietro, istituto religioso fondato approvato dalla Santa Sede. I loro rapporti con Roma sono regolati dalla commissione pontificia \"Ecclesia Dei\", dal titolo della lettera apostolica di Giovanni Paolo II che l'ha istituita.\nSalvador Lazo y Lazo rassegn\u00f2 nel 1993 le dimissioni da vescovo di San Fernando de La Union, nelle Filippine, e ader\u00ec alle posizioni della Fraternit\u00e0 sacerdotale San Pio X.\nNell'agosto del 2000, la FSSPX era stata autorizzata, unitamente ad altre comunit\u00e0 che ne seguono l'impostazione e ne condividono il giudizio sulla situazione della Chiesa, ad organizzare un proprio pellegrinaggio al Giubileo di quell'anno. Sotto la loro guida, entrarono nelle basiliche papali alcune migliaia di persone, provenienti dai cinque continenti. Molto numerosi erano i gruppi asiatici e dell'Est europeo. Diversi preti della FSSPX hanno anche potuto celebrare battesimi nelle basiliche vaticane.\nIl 28 settembre 2000 Fellay fond\u00f2 la Fraternit\u00e0 San Giosafat d'Ucraina con sede a Leopoli, di rito bizantino, che comprendeva inizialmente padre Vasyl e sei altri preti accomunati dai medesimi ideali e finalit\u00e0 della FSSPX, per tutelare la tradizione ucraina.\nLa remissione della scomunica.\nLa societ\u00e0 sacerdotale San Giovanni Battista Maria Vianney nel 2002 rientr\u00f2 nella piena comunione con il papa e venne a costituire l'amministrazione apostolica personale per i fedeli di tradizione tridentina a Campos.\nI responsabili della fraternit\u00e0 San Pio X, Bernard Fellay e padre Franz Schmidberger, erano stati ricevuti in udienza da Benedetto XVI, il 29 agosto 2005, nella villa pontificia di Castel Gandolfo. Al termine dell'udienza, un comunicato della sala stampa della Santa Sede aveva segnalato che essa era avvenuta \"in un clima di amore per la Chiesa e di desiderio di arrivare alla perfetta comunione\".\nL'8 settembre 2006, un gruppo di sacerdoti usciti dalla fraternit\u00e0 San Pio X fondavano in Francia l'Istituto del Buon Pastore, i cui statuti vennero approvati dalla Santa Sede che la eresse canonicamente come societ\u00e0 di vita apostolica di diritto pontificio. Questa nuova comunit\u00e0 celebra la messa e amministra i sacramenti utilizzando esclusivamente i libri liturgici in vigore nel 1962, prima della riforma liturgica.\nLe nuove possibilit\u00e0 di celebrazione della messa tridentina offerte dal \"motu proprio\" \"Summorum Pontificum\" di papa Benedetto XVI e il documento \"Risposte a quesiti riguardanti alcuni aspetti circa la dottrina sulla Chiesa\" della Congregazione per la dottrina della fede avevano proprio lo scopo di facilitare il rientro della Fraternit\u00e0 sacerdotale San Pio X nella Chiesa cattolica e la fine dello scisma.\nI lefebvriani chiesero la revoca della scomunica, con l'impegno a rispondere entro il 28 giugno 2008 alle proposte presentate per conto di Benedetto XVI dal cardinale Dar\u00edo Castrill\u00f3n Hoyos, presidente della pontificia commissione \"Ecclesia Dei\". Si trattava di cinque punti da sottoscrivere, chiariti i quali la FSSPX avrebbe potuto rientrare nella piena comunione con la Chiesa cattolica. La proposta non venne accettata e il superiore generale della Fraternit\u00e0 non la ratific\u00f2.\nIl 26 giugno 2008 la comunit\u00e0 monastica dei Redentoristi transalpini, con sede centrale in Papa Stronsay, una piccola isola del nord della Scozia, che nella loro storia aveva ricevuto sostegno dall'arcivescovo Marcel Lefebvre e dalla fraternit\u00e0 sacerdotale San Pio X, \u00e8 rientrata in comunione con Roma.\nIl 21 gennaio 2009 il papa ha rimesso la scomunica ai vescovi della fraternit\u00e0 sacerdotale San Pio X mediante un decreto della Congregazione per i vescovi, accogliendo una lettera di Bernard Fellay del 15 dicembre 2008 in cui il presule dichiarava a nome della fraternit\u00e0: \u00absiamo sempre fermamente determinati nella volont\u00e0 di rimanere cattolici e di mettere tutte le nostre forze al servizio della Chiesa di Nostro Signore Ges\u00f9 Cristo, che \u00e8 la Chiesa cattolica romana. Noi accettiamo i suoi insegnamenti con animo filiale. Noi crediamo fermamente al Primato di Pietro e alle sue prerogative, e per questo ci fa tanto soffrire l'attuale situazione\u00bb.\nPer quanto riguarda la sistemazione canonica, il giornalista Andrea Tornielli ipotizza per la comunit\u00e0 tradizionalista un inquadramento simile a quello dell'Opus Dei, ovvero una \"prelatura personale\" che potrebbe permettere alla FSSPX di continuare le sue attivit\u00e0 e di formare i suoi seminaristi.\nBenedetto XVI auspicava che la remissione della scomunica portasse \u00abal pi\u00f9 presto alla completa riconciliazione e alla piena comunione\u00bb.\nNel decreto della Congregazione per i vescovi si esprime l'intenzione di \u00abconsolidare le reciproche relazioni di fiducia e intensificare e dare stabilit\u00e0 ai rapporti della fraternit\u00e0 San Pio X con questa Sede Apostolica. Questo dono di pace, al termine delle celebrazioni natalizie, vuol essere anche un segno per promuovere l'unit\u00e0 nella carit\u00e0 della Chiesa universale e arrivare a togliere lo scandalo della divisione.\u00bb\nE si aggiunge un richiamo rivolto a tutta la fraternit\u00e0: \u00abSi auspica che questo passo sia seguito dalla sollecita realizzazione della piena comunione con la Chiesa di tutta la Fraternit\u00e0 San Pio X, testimoniando cos\u00ec vera fedelt\u00e0 e vero riconoscimento del magistero e dell'autorit\u00e0 del papa con la prova dell'unit\u00e0 visibile\u00bb.\nIl contrasto sul Concilio Vaticano II in seguito alla revoca della scomunica.\nLa remissione della scomunica dei lefebvriani \u00e8 stata accompagnata e seguita da malumori e dissensi in seno alla Chiesa cattolica. Il teologo progressista svizzero Hans K\u00fcng, in rotta di collisione con Roma, ha accusato il papa di \u00abrestaurazione\u00bb e \u00absvolta conservatrice\u00bb, lamentando \u00abun'atmosfera opprimente nella Chiesa\u00bb. Lo stesso K\u00fcng ha dichiarato: \u00ab\u00c8 inspiegabile che il Papa si preoccupi pi\u00f9 dei lefebvriani che di un miliardo di cattolici\u00bb. Uno dei problemi ravvisati da K\u00fcng \u00e8 la mancata sottoscrizione, da parte dei lefebvriani, dei documenti conciliari concernenti la libert\u00e0 religiosa ed il rapporto con l'Ebraismo.\nIl cardinale Walter Kasper, responsabile in Curia per i rapporti ecumenici e il dialogo con l'Ebraismo, spiegando la remissione della scomunica, ha dichiarato: \u00ab\u00c8 un gesto pensato per favorire la ricostituzione dell'unit\u00e0 nella Chiesa. \u00c8 solo un primo passo, perch\u00e9 c'\u00e8 ancora da discutere su una serie di temi. Bisogner\u00e0 vedere in che modo accettano il Concilio. E resta da vedere quale sar\u00e0 lo status della Fraternit\u00e0 Pio X [...] Si \u00e8 voluto togliere un ostacolo al dialogo. Per loro era importante che venisse tolta la scomunica allo scopo di parlare meglio insieme in vista del ristabilimento di una piena unit\u00e0, che ancora non c'\u00e8. E credo che non sar\u00e0 un processo facile\u00bb.\nGebhard F\u00fcrst, vescovo di Rottenburg-Stoccarda, ha commentato: \u00abMi opprime, come vescovo e come pastore, che questi fatti abbiano portato a un'alienazione esteriore e interiore di numerosi credenti della Chiesa, a una perdita di fiducia specialmente da parte delle sorelle e dei fratelli ebrei nei confronti della Chiesa cos\u00ec come a una consistente distruzione del dialogo ebraico-cristiano\u00bb.\nI primi di marzo 2009, il portavoce dei lefebvriani, il sacerdote Alain Lorans, in un editoriale pubblicato sul sito ufficiale della fraternit\u00e0, ha rivolto delle dure critiche all'ex arcivescovo di Milano, cardinale Carlo Maria Martini: \u00abMartini \u00e8 un sovversivo che ha avuto successo nella gerarchia ecclesiastica e, come K\u00fcng, \u00e8 un ottuagenario contrario alla Chiesa\u00bb. Il sacerdote lefebvriano accusa il cardinal Martini di essere un eretico sovversivo in quanto, nel suo \"Conversazioni notturne a Gerusalemme\", \u00abegli preconizza in effetti l'ordinazione di uomini sposati, l'accesso delle donne agli ordini che precedono il sacerdozio (in attesa di meglio!), l'accesso dei divorziati risposati alla comunione, l'appello ai diritti della coscienza individuale contro la disciplina dell'enciclica Humanae vitae\u00bb.\nSecondo Lorans, Martini sarebbe un temibile pericolo per la Chiesa, pi\u00f9 di K\u00fcng, perch\u00e9 \u00able sue proposte non sono marginali, anzi hanno un vasto seguito all'interno della Chiesa\u00bb.\nIl cardinale Jos\u00e9 Saraiva Martins, da poco promosso all'ordine dei vescovi del Sacro Collegio, ha commentato: \u00ab\u00c8 un attacco assurdo e ingiustificabile. Se il vero obiettivo \u00e8 il Concilio, i lefebvriani sappiano che senza accettarlo resteranno fuori dalla Chiesa\u00bb.\nLa remissione della scomunica era accompagnata dall'auspicio che si aprisse una prospettiva di piena comunione fra la Chiesa cattolica e la fraternit\u00e0 sacerdotale San Pio X, scongiurando lo scisma in atto e lo scandalo della divisione. Secondo il cardinal Jean-Pierre Ricard, arcivescovo di Bordeaux e membro della commissione \"Ecclesia Dei\", il superamento dello scisma richiede \u00abl'integrazione della struttura giuridica della fraternit\u00e0 di San Pio X nella Chiesa\u00bb e \u00abun accordo su questioni dogmatiche ed ecclesiologiche\u00bb. Secondo il cardinale Dionigi Tettamanzi, tuttavia, la fraternit\u00e0 dovr\u00e0 compiere il passo fondamentale \u00abdell'adesione a tutti i testi conciliari\u00bb. Un chiarimento supplementare particolarmente riguardo alla dichiarazione conciliare \"Nostra Aetate\" relativa al dialogo con ebrei e musulmani potrebbe essere necessario secondo il mediatore papale Dar\u00edo Castrill\u00f3n Hoyos, essendo l'\u00abintegrale riconoscimento\u00bb del Concilio vaticano II il principale nodo da sciogliere. Infatti, una settimana dopo il decreto di remissione della scomunica, il superiore dei lefebvriani Bernard Fellay ha nuovamente confermato \u00able riserve\u00bb sul Concilio vaticano II.\nIl 27 febbraio 2009, Fellay ha dichiarato che la richiesta dell'accettazione del Concilio vaticano II da parte del papa significherebbe \u00abmettere il carro davanti ai buoi\u00bb. In un'intervista al quotidiano svizzero \"Le Courrier\", ha dichiarato che \u00abi frutti del Concilio sono stati di svuotare i seminari, i noviziati e le chiese. Migliaia di preti hanno abbandonato il sacerdozio e milioni di fedeli hanno smesso di frequentare la messa o si sono rivolti alle sette. La fede stessa \u00e8 stata snaturata\u00bb.\nMercoled\u00ec 12 marzo 2009 viene resa pubblica la lettera del papa sulla remissione della scomunica ai lefevbriani, lo stesso giorno Benedetto XVI ricevette la delegazione del Gran Rabbinato d'Israele e della Commissione per i rapporti con l'Ebraismo.\nIl 10 marzo 2009, il Papa indirizza una lettera ai vescovi della Chiesa cattolica, chiarendo la necessit\u00e0 di mantenere distinto il piano disciplinare della scomunica, che interessa i singoli, da quello dottrinale riguardante l'istituzione: \u00abNon si pu\u00f2 congelare l'autorit\u00e0 magisteriale della Chiesa all'anno 1962 \u2013 ci\u00f2 deve essere ben chiaro alla Fraternit\u00e0.. [...] Finch\u00e9 le questioni concernenti la dottrina non sono chiarite, la Fraternit\u00e0 non ha alcuno stato canonico nella Chiesa, e i suoi ministri \u2013 anche se sono stati liberati dalla punizione ecclesiastica \u2013 non esercitano in modo legittimo alcun ministero nella Chiesa\u00bb. Il documento affermava la validit\u00e0 delle ordinazioni episcopali, ribadendo che i problemi dottrinali ancora aperti erano l'accettazione del Concilio Vaticano II e del magistero post-conciliare dei Papi.\nI colloqui dottrinali.\nDal 26 ottobre 2009 iniziarono i colloqui dottrinali. Da parte vaticana vi era l'arcivescovo Luis Francisco Ladaria Ferrer, gesuita, segretario della Congregazione per la dottrina della fede (Cdf), il padre Karl Becker, anche lui gesuita, professore emerito della Gregoriana, padre Charles Morerod, domenicano, rettore dell'Angelicum e segretario della pontificia commissione teologica internazionale, monsignor Fernando Oc\u00e1riz, vicario generale dell'Opus Dei.\nDa parte della fraternit\u00e0 sacerdotale di san Pio X furono presenti il vescovo Alfonso de Galarreta, direttore del seminario argentino della fraternit\u00e0 e i sacerdoti Patrick de La Rocque, Jean-Michel Gleize e Benoit de Jorna. I colloqui si sono svolti in otto incontri, fino all'aprile del 2011.\nIl 14 settembre 2011 al termine di un'udienza tra i vertici della Congregazione per la dottrina della fede e i vertici della fraternit\u00e0, la Santa Sede ha annunciato di aver sottoposto alla fraternit\u00e0 un preambolo dottrinale di accettazione del Concilio vaticano II e del magistero successivo. L'eventuale accettazione di tale preambolo sarebbe premessa per il riconoscimento canonico della fraternit\u00e0 e per l'esame teologico di alcune espressioni o formulazioni dei testi del Concilio Vaticano II e del magistero.\nIl 16 marzo 2012 la sala stampa della Santa Sede ha diramato un comunicato nel quale si dichiara che il papa Benedetto XVI ritiene la risposta del superiore della fraternit\u00e0 san Pio X \u00abnon sufficiente a superare i problemi dottrinali che sono alla base della frattura tra la Santa Sede e detta Fraternit\u00e0\u00bb.\nNel novembre 2012 monsignor Augustine di Noia, segretario di Ecclesia Dei, ha ancora scritto una lettera a monsignor Fellay, successore di Marcel Lefebvre alla guida della Fraternit\u00e0 San Pio X e a tutti i suoi sacerdoti: un appello rivolto con grande magnanimit\u00e0 e pazienza affinch\u00e9 la fraternit\u00e0 compia il passo \"carico di fede\" di riconciliazione con il papa, servo della comunione cattolica.\nEntro il 22 febbraio 2013 la fraternit\u00e0 san Pio X doveva dare una risposta a Roma ed esprimersi sull'accettazione o meno della bozza di accordo presentata loro l'8 gennaio. La rinuncia di Benedetto XVI al ministero petrino l'11 febbraio di fatto faceva cadere la scadenza per la risposta, mentre dichiarazioni, omelie e discorsi da parte del superiore generale, monsignor Fellay, e di altri vescovi della fraternit\u00e0 San Pio X smentivano la possibilit\u00e0 di un accordo e della conseguente ricomposizione dello scisma.\nIn una lettera ufficiale del 15 aprile 2013 monsignor Fellay dichiarava a tutti i fedeli della fraternit\u00e0: \"Sull'accettazione totale del Concilio Vaticano II e sulla messa di Paolo VI, dunque sul piano dottrinale, noi siamo sempre al punto di partenza, tale e quale era posto negli anni Settanta da monsignor Lefebvre\".\nIl 27 giugno 2013, la dichiarazione definitiva nel venticinquesimo anniversario delle consacrazioni episcopali da parte di Lefebvre. In essa si ricorda il \"gesto eroico\" dell'ordinazione dei quattro vescovi, per poi ribadire che \"la causa dei gravi errori che stanno demolendo la Chiesa non risiede in una cattiva interpretazione conciliare... ma piuttosto nei testi stessi!... Questo Concilio ha un magistero determinato a cambiare la dottrina cattolica con le idee liberali, un magistero imbevuto dei principi modernisti del soggettivismo... la Chiesa \u00e8 prigioniera di questo spirito liberale che si manifesta evidente nella affermazione della libert\u00e0 religiosa, nell'ecumenismo, nella collegialit\u00e0 episcopale e nel nuovo rito della messa\".\nSecondo alcune indiscrezioni la fraternit\u00e0 San Pio X proceder\u00e0 a nuove ordinazioni episcopali.\nProvvedimenti a favore della Fraternit\u00e0 durante il pontificato di papa Francesco.\nIl 17 marzo 2015 il governo argentino ha riconosciuto la Fraternit\u00e0 Sacerdotale degli Apostoli di Ges\u00f9 e di Maria (nome della Fraternit\u00e0 San Pio X in Argentina) come persona giuridica in quanto associazione di diritto diocesano, godendo dei privilegi che lo stato accorda agli enti riconosciuti dalla Chiesa cattolica. Tale riconoscimento \u00e8 avvenuto in seguito a una espressa richiesta dell'arcivescovo di Buenos Aires Mario Aurelio Poli. Questi infatti ha dichiarato al governo argentino, il 23 febbraio, che la Societ\u00e0 fondata da Mons. Lefebvre \u00e8 stata eretta nella sua diocesi come societ\u00e0 di diritto diocesano a norma del canone 298 del codice di diritto canonico (associazione di fedeli) in attesa di essere riconosciuta come Societ\u00e0 di vita apostolica.\nIl 5 giugno 2015, la Congregazione per la dottrina della fede ha accordato a Mons. Bernard Fellay, in qualit\u00e0 di superiore generale della medesima Fraternit\u00e0 San Pio X, i poteri di giudice di prima istanza in un processo canonico nei confronti di un sacerdote della Fraternit\u00e0.\nNell'ultimo paragrafo della lettera datata 1\u00ba settembre 2015 e indirizzata a Mons. Rino Fisichella, Presidente del Pontificio Consiglio per la promozione della Nuova Evangelizzazione, papa Francesco scrive: \u00abPer mia propria disposizione stabilisco che quanti durante l'Anno Santo della Misericordia si accosteranno per celebrare il Sacramento della Riconciliazione presso i sacerdoti della Fraternit\u00e0 San Pio X, riceveranno validamente e lecitamente l'assoluzione dei loro peccati\u00bb.\nIl 21 novembre 2016 la Santa Sede ha reso pubblica la lettera apostolica di papa Francesco \"Misericordia et misera\" del 20 novembre. Al paragrafo 12 di questo documento il Santo Padre estende al di l\u00e0 dell'Anno della Misericordia la facolt\u00e0 di confessare accordata, il 1\u00ba settembre 2015, ai sacerdoti della Fraternit\u00e0 Sacerdotale San Pio X. la concessione permanente di tale facolt\u00e0 equivale \"de facto\" al riconoscimento della giurisdizione ordinaria.\nIl 22 giugno 2016 la Fraternit\u00e0 \u00e8 stata autorizzata a celebrare le ordinazioni sacerdotali a Zaitzkofen, in Germania.\nIl 27 marzo 2017 papa Francesco ha deciso, su proposta della Congregazione per la dottrina della fede e della Pontificia commissione \"Ecclesia Dei\", \u00abmalgrado l'oggettiva persistenza per ora della situazione canonica di illegittimit\u00e0 in cui versa la Fraternit\u00e0 di San Pio X\u00bb, di autorizzare i vescovi delle diocesi sul cui territorio \u00e8 presente la Fraternit\u00e0, a concedere la licenza per la celebrazione di matrimoni dei fedeli che seguono la Fraternit\u00e0.\nPosizione canonica.\nIl 30 giugno 1988 Marcel Lefebvre, insieme con de Castro Mayer, consacr\u00f2 vescovi quattro sacerdoti della fraternit\u00e0 sacerdotale San Pio X (Bernard Fellay, Bernard Tissier de Mallerais, Richard N. Williamson e Alfonso de Galarreta) e la Santa Sede, con un decreto del 1\u00ba luglio, dichiar\u00f2 i sei vescovi scomunicati. La scomunica per scisma \u00e8 espressamente comminata dal \"motu proprio \" \"Ecclesia Dei\", e ribadito dalla nota esplicativa del pontificio consiglio per i testi legislativi (24/08/1996) che infatti ha dichiarato che \"Dal motu proprio \"Ecclesia Dei\" del 2 luglio 1988 e dal decreto \"Dominus Marcellus Lefebvre\" della Congregazione per i vescovi, del 1\u00ba luglio 1988, appare innanzitutto che lo scisma di Lefebvre \u00e8 stato dichiarato in relazione immediata con le ordinazioni episcopali compiute il 30 giugno 1988 senza mandato pontificio (cf. CIC, can. 1382). Tuttavia appare anche chiaramente dal predetti documenti che tale gravissimo atto di disobbedienza ha costituito la consumazione di una progressiva situazione globale d'indole scismatica.\"\nDato che, al riguardo, le autorit\u00e0 romane si sono pi\u00f9 volte espresse in modi differenti, \u00e8 complesso darne una definizione chiara ed univoca. Ai sensi del codice di diritto canonico (CIC) del 1917, le messe e quei sacramenti, per i quali \u00e8 prevista la necessit\u00e0 della sola \"potestas ordinis\" (detta anche \"ab intrinseco\") dei sacerdoti illecitamente ordinati sono validi, ma illeciti, vale a dire contrari al diritto della Chiesa. Quei sacramenti, per i quali \u00e8 prevista anche la \"potestas jurisditionis\" (detta anche \"ab extrinseco\"), ovvero confessione e matrimonio, sono dubbi. I sacerdoti \"lefebvriani\", appellandosi ad alcune interpretazioni circa il Codice di diritto canonico (CIC) del 1983 (codice circa il quale, comunque, non hanno mai nascosto perplessit\u00e0 e riserve) che ha modificato la materia, invocano una sorta di \"potestas jurisditionis\" \"di supplenza\", per cui sarebbero certamente validi anche confessione e matrimonio. Tanto pi\u00f9 che, alcuni teologi, che credono alla tesi dello scisma, osservano che, con la consacrazione episcopale del 30 giugno 1988, preti e vescovi della FSSPX, hanno smesso di essere degli illecitamente ordinati, per diventare ministri di un'altra Chiesa, di successione apostolica certa. Pertanto tutti i loro sacramenti sono da considerarsi validi, quanto quelli delle Chiese ortodosse. I vescovi della FSSPX ordinano validamente sacerdoti e altri vescovi. Quando c'\u00e8 la successione apostolica, infatti, le ordinazioni\u00a0\u2013 anche compiute da vescovi scomunicati\u00a0\u2013 sono pienamente valide anche se non legittime.\nLa partecipazione dei fedeli alle celebrazioni della FSSPX \u00e8 stata considerata illecita e ammessa solo in casi di vera necessit\u00e0. Pertanto chi vi partecipava occasionalmente e senza condividere formalmente le posizioni della comunit\u00e0 lefebvriana nei riguardi del papa non incorreva nella pena della scomunica. Lefebvre peraltro aveva negato la validit\u00e0 della scomunica ricevuta affermando di essersi trovato in stato di necessit\u00e0 a causa della crisi della Chiesa, argomento che la Santa Sede ha sempre considerato irrilevante, specialmente a causa dei numerosi avvisi dati in precedenza a Lefebvre. La FSSPX ha affermato che la consacrazione poteva essere considerata una disobbedienza ma non uno scisma, in quanto si trattava di vescovi ausiliari e Lefebvre non aveva mai messo in dubbio l'autorit\u00e0 del papa; la posizione della Santa Sede e della maggioranza degli esperti di diritto canonico \u00e8 che quella consacrazione rappresenta un atto scismatico (sanzionato regolarmente con la scomunica), seppure in assenza della creazione di una Chiesa scismatica.\nLa pontificia commissione \"Ecclesia Dei\" affermava, in due lettere datate 18 gennaio 2003 e 5 settembre 2005, che i fedeli, che assistono alle messe della fraternit\u00e0 sacerdotale San Pio X, non sono scomunicati, come non lo sono nemmeno i sacerdoti che celebrano, che invece sono sospesi. I fedeli possono assolvere all'obbligo domenicale assistendo a una messa celebrata da un prete della fraternit\u00e0 sacerdotale San Pio X e contribuire alla questua, non commettono peccato coloro che prendono parte ad atti ecclesiali lefebvriani senza condividere lo spirito scismatico del movimento.\nIl 2 luglio 2009 papa Benedetto XVI torna sulla questione della posizione canonica della fraternit\u00e0, con il \"motu proprio Ecclesiae unitatem\": dopo aver ricostruito il processo di parziale riavvicinamento, il pontefice sostiene che \u00able questioni dottrinali, ovviamente, rimangono e, finch\u00e9 non saranno chiarite, la fraternit\u00e0 non ha uno statuto canonico nella Chiesa e i suoi ministri non possono esercitare in modo legittimo alcun ministero\u00bb.\nAccuse di antisemitismo e negazionismo della Shoah.\nLa fraternit\u00e0 \u00e8 ritenuta dall'Anti-Defamation League un'organizzazione antisemita i cui rappresentanti, in sermoni, scritti, siti web e altre pubblicazioni, accusano gli ebrei contemporanei di deicidio, ritengono autentici i Protocolli dei Savi di Sion e credibile l'accusa del sangue. La fraternit\u00e0 sarebbe attiva nella propaganda antisemita sia sotto il profilo degli insegnamenti teologici sia attraverso la diffusione di teorie cospiratorie antisemite.\nIl \"Simon Wiesenthal Center\", accreditata come organizzazione non governativa presso le Nazioni Unite, l'Organizzazione delle Nazioni Unite per l'Educazione, la Scienza e la Cultura e il Consiglio d'Europa, ritiene notorio l'antisemitismo della Fraternit\u00e0: il 7 febbraio 2009 ha pubblicamente richiesto la rimozione del materiale di contenuto antisemita dai siti internet gestiti dall'organizzazione lefebvriana.\nDella fraternit\u00e0 si \u00e8 occupato il \"Southern Poverty Law Center\" (SPLC): in un \"intelligence report\" del 2006, sostiene che \u00abLa fraternit\u00e0 sacerdotale San Pio X, che ha cappelle e scuole negli Stati Uniti, rimane una fonte di propaganda antisemita\u00bb.\nIl persistere di \u00abcorrenti antisemite nella fraternit\u00e0 San Pio X\u00bb \u00e8 stato denunciato dall'assemblea dei vescovi tedeschi nel marzo 2009.\nIn un'intervista al \"Welt am Sonntag\", mons. Karl Lehmann ha sostenuto che il movimento lefebvriano rappresenti posizioni politiche sospette: gli aderenti si pongono infatti \u00abnella linea di Action fran\u00e7aise, il movimento nazionalista radicale attivo in Francia a partire dal 1900\u00bb caratterizzato da un programma clericale, monarchico ed antisemita, dichiarato inconciliabile con la religione cattolica da papa Pio XI nel 1926.\nSono emersi rapporti tra l'ambiente lefebvriano e gruppi politici di estrema destra cattolica, tra cui il Fronte Nazionale di Jean-Marie Le Pen in Francia, la Liga Polskich Rodzin (Lega delle Famiglie Polacche) e Narodowe Odrodzenie Polski (Partito della Rinascita Polacca) in Polonia. In Italia vi sono rapporti con Forza Nuova, il cui \"leader\", Roberto Fiore, \u00e8 un frequentatore delle messe dei lefebvriani e che compare nel \"Board of Directors\" del \"St George Educational Trust\" (SGET), insieme al lefebvriano Michael Crowdy, che propaganda classici dell'antisemitismo e del fascismo inglese. Negli USA, il distributore del \"St George Educational Trust\" \u00e8 la \"Legion of St Louis\" (LSL), di propriet\u00e0 di John Sharpe, finanziatore della fraternit\u00e0.. A Kansas City, nel Missouri, la rivista ufficiale della FSSPX, \"The Angelus\", pubblica materiale antisemita e anti-democratico estratto da testi di Marcel Lefebvre, Denis Fahey, Richard Williamson, E. Michael Jones, John Vennari, Robert Sungenis, Roberto Fiore e Michael Crowdy.\nAnche il teologo progressista Hans K\u00fcng, in un'intervista concessa a Lucia Annunziata, nel corso della trasmissione \"In 1/2 h\" su Rai 3 dell'8 febbraio 2009, ha definito la fraternit\u00e0 una piccola setta antisemita.\nFra il gennaio e il febbraio 2009, a seguito della remissione della scomunica ai quattro vescovi della fraternit\u00e0 ordinati senza mandato pontificio da Marcel Lefebvre, scoppia una polemica internazionale incentrata sulla tempistica della remissione principalmente a causa della posizione negazionista della \"Shoah\" assunta dal vescovo Richard Williamson in un'intervista pubblicata il 1\u00ba novembre 2008 e trasmessa dalla televisione di Stato svedese \"SVT\" il 21 gennaio 2009, giorno medesimo del ritiro della scomunica.\nIn quell'occasione, il rabbino capo di Roma Riccardo Di Segni ha commentato: \u00abNubi minacciose sembrano addensarsi sul dialogo ebraico cristiano [...] Voglio ricordare inoltre che i lefebvriani all'epoca della visita di Giovanni Paolo II nella sinagoga di Roma distribuirono un manifestino in cui si diceva \"Papa non andare da Caifa\" paragonando il rabbino Toaff al sacerdote che aveva condannato Ges\u00f9. Per loro eravamo e siamo ancora il popolo deicida. Questi sono i lefebvriani\u00bb.\nA seguito dell'intervista di Williamson, gli scritti della fraternit\u00e0 sono stati soggetti a un'aumentata attenzione massmediatica. Molto materiale che viene pubblicato sui siti internet della fraternit\u00e0 \u00e8 stato ritenuto contenere propaganda antisemita dalla stampa di tutto il mondo. Il Consiglio centrale degli Ebrei di Germania, tramite il suo vicepresidente Salomon Korn, si \u00e8 detto preoccupato per la scoperta delle attitudini antisemite dei lefebvriani e ha dichiarato che Williamson \u00e8 solo la punta dell'iceberg.\nNell'ottobre 2013 la fraternit\u00e0 aveva accettato di celebrare il funerale, in forma privata e in rito antico, di Erich Priebke nella chiesa del priorato di Albano Laziale, cerimonia non avvenuta, con la salma gi\u00e0 presente in chiesa, per ordine del prefetto a causa dei disordini scoppiati. Un sacerdote gi\u00e0 sospeso dalla fraternit\u00e0, Florian Abrahamowicz, ha comunque celebrato una messa in suffragio del militare nazista in una cappella privata di Resana.\nDal canto suo, a pi\u00f9 riprese, la FSSPX ha sempre dichiarato il suo netto rifiuto per ogni forma di antisemitismo e di odio razziale ma anche dell'odio sotto tutte le sue forme; rispetto, poi, al nazionalsocialismo in particolare, tiene costantemente come suo riferimento l'enciclica \"Mit brennender Sorge\" di papa Pio XI, che dichiara l'incompatibilit\u00e0 tra fede cristiana e antisemitismo. Va infine ricordato, per ben comprendere quali potessero essere le supposte \"simpatie naziste\" di Lefebvre, che proprio suo padre, Ren\u00e9 Lefebvre (1879 - 1944), esponente di spicco della resistenza francese, fu arrestato dalla Gestapo il 21 aprile 1941 e condannato a morte a Berlino il 28 maggio 1942. Internato nel campo di concentramento KZ di Sonnenburg (Brandeburgo) vi mor\u00ec il 4 marzo 1944, a causa di fame, freddo, umidit\u00e0 e in conseguenza del pestaggio a sangue da parte di un guardiano che gli procur\u00f2 un'emiplegia con sincope. Il suo corpo non venne pi\u00f9 ritrovato.\nConsistenza e distribuzione nel mondo.\nMonsignor Lefebvre apr\u00ec priorati e case in Stati Uniti (1973), Francia (1974), Italia (1974), Germania (1976), Svizzera (1977), Canada (1977), Argentina (1977), Spagna (1978), Austria (1981), Australia (1982), Irlanda (1983), Paesi Bassi (1984), Messico (1984), Africa australe (1984), Portogallo (1984), Gabon (1984), India (1986).\nA settembre 2015, la fraternit\u00e0 dichiara:\nDiffusione in Italia.\nIl Distretto italiano dei lefebvriani ha sede presso il priorato di Albano Laziale. La fraternit\u00e0 sacerdote San Pio X possiede priorati ad Albano Laziale (RM) (fondato nel 1974), Spadarolo (RN) (fondato nel 1983), Montalenghe (TO) (fondato nel 1980) e a Silea (TV) (fondato il 14 novembre 2013).\nMesse tridentine sono regolarmente officiate, oltre che nei priorati, nelle chiese o cappelle della fraternit\u00e0 presso Agrigento, Chiaravalle (AN), Albino (BG), Bologna, Spinga (BZ), Bressanone, Caserta, Ferrara, Firenze, Lucca, Seregno (MI), Napoli, Parma, Pavia, Pescara, San Pancrazio Salentino (BR), Roma, Torino, Trento, Silea (TV); Trieste, Verona.\nIl superiore del distretto italiano di questa fraternit\u00e0, \u00e8, dal 2019, don Louis Sentagne, (succeduto a don Pierpaolo Maria Petrucci). Dal superiore italiano dipende una missione in Albania.\nLa fraternit\u00e0 San Pio X, si occupa, in tutto il mondo, dell'assistenza spirituale di alcuni monasteri, che comunque, non hanno legami di dipendenza giuridica da essa; tra queste in Italia troviamo: \nCon decreto del 9 giugno 2021 dell'arcivescovo Gian Carlo Perego al parroco della parrocchia personale di Santa Chiara Vergine a Ferrara \u00e8 conferita la delega generale della facolt\u00e0 di assistere ai matrimoni dei fedeli che seguono l'attivit\u00e0 pastorale della Fraternit\u00e0 Sacerdotale San Pio X, purch\u00e9 gli stessi siano celebrati nella Chiesa di Santa Chiara Vergine."}
{"id": "1121477", "revid": "212348", "url": "https://it.wikipedia.org/wiki?curid=1121477", "title": "O sole mio", "text": ""}
{"id": "1121480", "revid": "1844579", "url": "https://it.wikipedia.org/wiki?curid=1121480", "title": "All Japan Pro Wrestling", "text": "La , \u00e8 una federazione di wrestling giapponese fondata nel 1972 in concorrenza con la storica rivale New Japan Pro-Wrestling (NJPW) e alla Pro Wrestling Noah (NOAH), una delle pi\u00f9 famose del settore in Giappone. L'AJPW divenne famosa per lo stile spettacolare dei suoi incontri e assieme alla NJPW, che invece si orientava verso uno stile simile al vero combattimento, nel corso dei primi vent'anni della sua esistenza ha dominato il panorama del wrestling in Giappone.\nStoria.\nSotto la guida di Giant Baba (1972-1999).\nFondazione e territorio NWA.\nFondata nel 1972 da Giant Baba e dai due figli di Rikid\u014dzan (Mitsuo e Yoshihiro Momota), strinse forti rapporti d'affari con la National Wrestling Alliance nel 1973.\nBaba fond\u00f2 anche la Pacific Wrestling Federation (PWF), un organo di governo per tutti i titoli della AJPW e che inizialmente riconobbe un titolo \"mondiale\" (il PWF World Heavyweight Championship) e diversi campionati regionali da assegnare ai lottatori stranieri in base alla regione di provenienza. \nNel 1973, AJPW divenbe un territorio della NWA ed ebbe a disposizione il titolo pi\u00f9 prestigioso del mondo (l'NWA World Heavyweight Championship) grazie al quale pot\u00e9 avvalersi della presenza dei wrestler americani nei suoi spettacoli ed opporli ai propri lottatori giapponesi ottenendo che molti talenti NWA come Dory Funk Sr., Terry Funk, Bruno Sammartino, Dominic DeNucci, Fred Blassie e The Destroyer riscuotessero grande successo anche in Giappone. \nCon l'ingresso della AJPW nella NWA, il \"PWF World Heavyweight Championship\" fu declassato a campionato regionale e cos\u00ec vi rimase fino alla seconda met\u00e0 degli anni ottanta.\nSeparazione dalla NWA e nuovi talenti.\nNel decennio seguente AJPW si allontan\u00f2 da altri promoter, sia autoctoni che stranieri ed orienterasi verso un sistema di lottatori quasi esclusivamente giapponesi e contrattualmente obbligati a combattere sotto la propria esclusiva (come Jumbo Tsuruta, Genichiro Tenryu, Akira Taue, Mitsuharu Misawa, Toshiaki Kawada e Kenta Kobashi) e rivalut\u00f2 i propri titoli unificandoli a quelli NWA cosicch\u00e9 il PWF World Heavyweight Championship e l'NWA United National Championship con NWA International Heavyweight Championship) divennero l'AJPW Triple Crown Heavyweight Championship (il nuovo titolo mondiale) e l'NWA International Tag Team Championship con il PWF World Tag Team Championship) divenne l'AJPW Unified World Tag Team Championship (anche conosciuto come Double Cup) e nuovo titolo di coppia. Verso la fine degli anni ottanta Jumbo Tsuruta e Genichiro Tenryu si sfidarono per il titolo mondiale in uno dei match pi\u00f9 belli di quel periodo e che fu d'ispirazione per i match degli anni novanta, l'epoca d'oro della AJPW. Raramente invece, e per la succitata scelta della AJPW, in quel periodo si assist\u00ec a match interpromozionali ed i wrestler provenienti da altre organizzazioni, come Hiroshi Hase, Shigeo Okumura e Yoshihiro Takayama non ricevettero molto spazio.\nPrimo esodo: Super World Sports.\nNell'aprile 1990 Genichiro Tenryu fu il primo di un lungo esodo di lottatori (altri furono The Great Kabuki, Samson Fuyuki, Tatsumi Kitahara, Masao Orihara, Yoshiaki Yatsu, Goro Tsurumi e Shinichi Nakano) che, attirati dalla nuova federazione Super World of Sports , lasciarono la AJPW costringendola ad investire su nuovi nomi del proprio roster come Mitsuharu Misawa, Toshiaki Kawada, Akira Taue e Kenta Kobashi per trasformarli nelle sue nuove stelle e riuscire cos\u00ec a contrastare la concorrenza.\nMorte di Baba e Mitsuharu Misawa (1999-2000).\nBaba mor\u00ec il 31 gennaio 1999, lasciando la federazione nelle mani della sua stella, Misawa. Tuttavia Misawa, in completo disaccordo con il percorso tracciato da Motoko Baba, vedova di Giant Baba e proprietaria della federazione non avendo avuto figli, lasci\u00f2 il gruppo il 28 maggio 2000 per creare una nuova federazione, la Pro Wrestling NOAH e portare con s\u00e9 diversi lottatori di punta della AJPW.\nSecondo esodo: Pro Wrestling Noah.\nNel 2000, 26 dei 30 lottatori della AJPW lasciano la federazione per seguire Misawa nella fondazione di un nuovo progetto (la Pro Wrestling Noah, nome ispirato dall'episodio biblico di No\u00e8) e scelta di cui Misawa dichiar\u00f2 di aver intrapreso perch\u00e9 solo cos\u00ec poteva fare le cose in uno stile \"moderno\". Di conseguenza NTV, l'emittente televisiva giapponese che trasmise gli spettacoli di AJPW per ventisette anni, annunci\u00f2 la cessazione della sua collaborazione con AJPW e di dedicarsi a trasmettere solo gli eventi della neonata NOAH. NTV inoltre, per impedire che AJPW potesse rivolgersi ad altre emittenti, mantenne il 15% azionario di AJPW e Motoko Baba tenne il rimanente 85%.\nRilancio (2000-2002).\nDi conseguenza Motoko Baba, acquisendo il pieno controllo dell'organizzazione, riport\u00f2 alla AJPW il fondatore della \"Super World of Sports\" (Genichiro Tenryu la cui federazione che chiuse gi\u00e0 nel 1992) e rese vacanti tutti i titoli detenuti dai 26 lottatori licenzandi.\nFaida interpromozionle con la NJPW.\nNell agosto 2000 il funzionario della AJPW Masanobu Fuchi sal\u00ec sul ring della New Japan Pro Wrestling per dichiarare che la sua intenzione era di \"rompere le barricate\" tra le due federazioni ed in risposta un lottatore della NJPW (Riki Choshu) sal\u00ec a sua volta sul ring per stringergli la mano e dare il via ad un'alleanza interpromozionale e di cui ne venne scritta una storyline riguardante una faida tra le due federazioni. La storyline riguardava la sfida lanciata da due lottatori di punta della NJPW (Keiji Mutoh e Shinjiro Otani) verso i titoli pi\u00f9 importanti delle due federazioni e vide la creazione di una stable (\"BATT\", Bad Ass Translate Trading) che includesse anche dei lottatori AJPW (Taiy\u014d Kea, Michinoku Pro's, Jinsei Shinzaki ed Hiroshi Hase) e dove Keiji Mutoh (anche noto come The Great Muta), sconfisse Genichiro Tenryu per l\"'AJPW Triple Crown Heavyweight Championship\" e vinse l'AJPW World Tag Team Championship in coppia con Taiy\u014d Kea. Questa faida, riportando in alto gli ascolti, termin\u00f2 nel gennaio del 2002 e vide successivamente tre delle pi\u00f9 grandi stelle della NJPW (Keiji Mutoh, Satoshi Kojima e Kendo Kashin) passare alla AJPW (Kashin comunque, torn\u00f2 alla NJPW poco dopo). Per questo gesto Mutoh fu ricompensato da Mokoto Baba con il posto di presidente della compagnia e tutte le azioni in mano alla famiglia Baba furono trasferite a lui .\nSotto la guida di Keiji Mutoh (2002-2012).\nNel decennio intercorrente la gestione di Keiji Mutoh non furono poche le sfide tra lottatori della NJPW e l'AJPW e con punte si spicco come il Title vs. title match tra Satoshi Kojima, il detentore del IWGP Heavyweight Championship, ed il detentore dell\"'AJPW Triple Crown Heavyweight Championship\" Toshiaki Kawada avvenuta il 16 febbraio 2005.\nEssendo innanzitutto un lottatore, durante la sua presidenza della AJPW Mutoh lott\u00f2 anche nella NJPW con il ring name di The Great Muta ed affront\u00f2 (in coppia con Taiy\u014d Kea) i lottatori della Pro Wrestling Noah (Mitsuharu Misawa e Yoshinari Ogawa) nell'evento \"NOAH \"DEPARTURE 2004\"\" e perdendo la sfida al titolo GHC Tag Team Championship.\nMutoh cre\u00f2 relazioni di lavoro con federazioni non giapponesi e la pi\u00f9 importante fu con la TNA (tra il 2004 e 2007), quando TNA aveva i propri lottatori adatti alla propria visione coerente e che port\u00f2 dei suoi lottatori a partecipare al \"TNA World X Cup\" (come Team Japan nel 2004) ed Akira Kawabata a divenire \"Kiyoshi\" in TNA nel 2006 e a interpretare il personaggio Suicide nel 2008.\nIl 7 giugno 2011, Keiji Mutoh annunci\u00f2 le sue dimissioni da Presidente per nominare Masayuki Uchida come suo successore e nel 2012 cedette il suo pacchetto azionario alla societ\u00e0 \"Speed Partners\" per 200 milioni di yen.\nTerzo esodo: Wrestle-1.\nNel giugno 2013 Masakatsu Funaki, Kaz Hayashi, Shuji Kondo, Ryota Hama, Masayuki Kono, Hiroshi Yamato, Koji Kanemoto, Minoru Tanaka, Yasufumi Nakanoue, Kai, Seiya Sanada ed Andy Wu, come gesto di fedelt\u00e0 verso Keiji Mutoh (il quale dopo aver cercato di riprendere la presidenza della AJPW e non riuscendoci fond\u00f2 la Wrestle-1), decisero di scindere il contratto con AJPW per passare alla nuova federazione di Mutoh.\nRistrutturazione (2013-presente).\nNell'estate del 2013 tutti i cinque membri di Burning (Akiyama, Shiozaki, Aoki, Suzuki e Kanemaru) firmano un contratto esclusivo con AJPW mentre Masanobu Fuchi, gi\u00e0 dirigente di AJPW e per lungo tempo libero professionista torna ad avere incarichi dirigenziali. A questo si aggiungono il rientro del lottatore Taiyo Kea e dell'arbitro Kyohei Wada mentre per il lato finanziario AJPW cede tutte le proprie azioni a \"Speed Partners to Shiraishi's Red Wall Japan\" che cambia il nome della corporazione in \"Zen Nihon Puroresu Systems\". Nell'agosto dello stesso anno AJPW consegna le tre cinture dei titoli facenti parte dell'AJPW Triple Crown Heavyweight Championship a Mokoto Baba (la vedova di Giant Baba) e, mantenendo il campionato con il medesimo nome, passa ad una nuova cintura che lo rappresenta. Il 1 \u00b0 settembre anche il libero professionista Akebono Tar\u014d firma un contratto per unirsi ufficialmente ad AJPW.\nIl 5 giugno 2014 viene annunciata una ristrutturazione aziendale e che vedr\u00e0 Jun Akiyama come nuovo presidente della federazione ed il 1\u00ba luglio viene cambiato il nome da \"All Japan Pro Wrestling Zen Nihon Puroresu\" a \"All Japan Pro Wrestling kabushiki gaisha\", mentre la sede viene trasferita da Tokyo a Yokohama.\nNell'autunno del 2015 vengono cambiati tutti i contratti con i lottatori verso una forma di \"pay-per-appearance\" (letteralmente \"pagato per apparizione\") e, come conseguenza, molti dei wrestler tra cui lo stesso Akebono lasciano la federazione. \nVerso la fine del 2016 AJPW raggiunge un accordo con l'emittente satellitare Nippon BS Broadcasting per la produzione di uno spettacolo mensile (\"Eleven\") che verr\u00e0 trasmesso il terzo luned\u00ec di ogni mese.\nPacific Wrestling Federation.\nLa Pacific Wrestling Federation (PWF) \u00e8 un organo direttivo di tutti i titoli di AJPW che riconobbe inizialmente il titolo mondiale PWF World Heavyweight Championship ed il titolo di tag team PWF World Tag Team Championship.\nEntrambi i titoli furono unificati per creare rispettivamente l'AJPW Triple Crown Heavyweight Championship ed l'AJPW World Tag Team Championship, noto anche come \"Double Cup\".\nAd oggi corrisponde all'organo di governo che gestisce l'assegnazione di tutti i titoli di AJPW."}
{"id": "1121486", "revid": "75447", "url": "https://it.wikipedia.org/wiki?curid=1121486", "title": "Ufficio anagrafe", "text": ""}
{"id": "1121488", "revid": "124215007", "url": "https://it.wikipedia.org/wiki?curid=1121488", "title": "Andoni Goikoetxea", "text": "Ha giocato come difensore nell', nell', nella nazionale spagnola e nella selezione basca. Tra i tifosi dell'Athletic Club \u00e8 conosciuto come \"El Gigante de Alonsotegi\" (Il Gigante di Alonsotegi).\n\u00c8 considerato uno dei giocatori pi\u00f9 violenti della storia. Conosciuto anche come \"Il macellaio di Bilbao\" proprio per la scorrettezza dei suoi interventi, fu celebre uno in cui spezz\u00f2 la caviglia a Diego Armando Maradona.\nCarriera.\nGiocatore.\nInizi\u00f2 la carriera nelle giovanili dell'Arbuyo, prima di trasferirsi all'Athletic Bilbao nel 1974. Prima di essere integrato nella squadra titolare, gioc\u00f2 nella squadra delle riserve. Durante gli anni ottanta, insieme con Dani, Manuel Sarabia, \"Txato\" Nu\u00f1ez, Jos\u00e9 Ram\u00f3n Gallego, ed Andoni Zubizarreta, fece parte dell'Athletic Bilbao allenato da Javier Clemente che vinse la Liga per due volte consecutive nel 1983 e nel 1984 (in quest'ultimo anno vinse anche la Coppa del Re).\n\u00c8 perlopi\u00f9 ricordato per il suo famoso e violento fallo su Diego Armando Maradona in un match della Liga, al Camp Nou di Barcellona, il 24 settembre 1983, in cui l'argentino sub\u00ec una frattura della caviglia in tre punti diversi. A seguito di questo episodio, Goikoetxea rimedi\u00f2 ben otto giornate di squalifica dal giudice sportivo: divenne subito conosciuto come il \"Macellaio di Bilbao\", e proclamato \"il calciatore pi\u00f9 cattivo della storia\" dal quotidiano inglese \"The Times\". In totale con l'Athletic disput\u00f2 369 partite e segn\u00f2 44 gol, prima di abbandonare la squadra nel 1987, per giocare per tre stagioni nell'Atl\u00e9tico Madrid. Nel 1990 si \u00e8 quindi ritirato.\nGioc\u00f2 anche 39 partite per la Spagna, debuttando contro i il 16 febbraio 1983. Ha rappresentato la Spagna sia al sia al . Durante quest'ultima competizione, precisamente nella partita contro la , realizz\u00f2 uno dei suoi quattro gol internazionali. Ha anche giocato due partite con la Euskal Selekzioa, la selezione basca, nel 1979 e nel 1988.\nAllenatore.\nDal suo ritiro come giocatore ha allenato numerose squadre nella Liga e nella Segunda Divisi\u00f3n, tra cui Salamanca (1996-98, 2004-05), Compostela (1998-99), Numancia (1990-2000, 2005-06), Racing Santander (2000-01) e Rayo Vallecano (2001-02). Nel 1996-97 ha guidato il Salamanca alla promozione della Liga, grazie al secondo posto ottenuto nella Segunda Divisi\u00f3n. \u00c8 stato altres\u00ec il vice di Javier Clemente, commissario tecnico della Nazionale spagnola durante il , nonch\u00e9 allenatore della rappresentativa Under-20 durante i campionati mondiali di categoria del 1995.\nNel 2008 il tabloid britannico \"The Sun\" lo ha posizionato al secondo posto nella classifica dei calciatori pi\u00f9 fallosi di sempre, alle spalle di Graeme Souness. Il 15 dicembre 2010 subentr\u00f2 sulla panchina del Ceuta, e venne poi esonerato nell'aprile 2011. Nel marzo 2013 diventa il nuovo selezionatore della Guinea Equatoriale, sino al 2015."}
{"id": "1121493", "revid": "1442080", "url": "https://it.wikipedia.org/wiki?curid=1121493", "title": "Jorge Burruchaga", "text": "Attivo da giocatore sia come centrocampista sia come attaccante. Attualmente direttore sportivo dell\u2019Independiente.\nCarriera.\nGiocatore.\nClub.\nSoprannominato \"Burru\", inizi\u00f2 la sua carriera nelle giovanili dell'Arsenal de Sarand\u00ed e del River Plate, per poi passare all'Independiente Avellaneda dove gioc\u00f2 il suo primo match da professionista il 12 febbraio 1982. Segn\u00f2 il suo primo gol con l'Independiente il 27 febbraio, contro l'Uni\u00f3n San Vicente.\nInsieme ad altri campioni quali Ricardo Bochini ed Enzo Trossero, si afferma come autentico pilastro della squadra. Con l'Independiente ha vinto una Primera Divisi\u00f3n Argentina nel 1983, una Copa Libertadores (capocannoniere con 6 gol) e una Coppa intercontinentale nel 1984.\nNel 1985 si trasferisce al Nantes, dove a fine stagione viene eletto miglior giocatore del campionato francese. Nel 1992 \"Burru\" si \u00e8 trasferito al Valenciennes, ma nel 1993 \u00e8 stato sospeso per due anni dal calcio francese, essendo coinvolto nello scandalo conosciuto come Affaire VA-OM.\nRitornato in Argentina, nell'Independiente, gioc\u00f2 qui fino al 1998, quando si ritir\u00f2.\nNazionale.\nHa fatto parte, con il n\u00b07, della squadra che ha vinto il Campionato mondiale di calcio 1986, segnando due gol, tra cui la rete che ha consentito la vittoria per 3-2 dell' contro la in finale, all'83\u00ba minuto.\nDa allora frequenti infortuni alle ginocchia ne limitano il rendimento, anche se mantiene il posto in nazionale: Burruchaga ha anche partecipato come titolare a tutte le partite dell'Argentina al Campionato mondiale di calcio 1990, segnando un gol nella seconda partita della fase a gironi.\nAllenatore.\nIl 4 novembre 2001 diventa allenatore dell'Arsenal de Sarand\u00ed. Portando subito la squadra in Primera Divisi\u00f3n. Decide di non rinnovare e il 7 luglio a campionato terminato lascia il club. L'8 agosto \u00e8 passato alla guida dell'Estudiantes. Il 18 maggio 2006 viene esonerato e sostituito da Diego Simeone. Dopo quattro giorni viene nominato tecnico dell'Independiente. 15 aprile 2007 dopo la sconfitta interna contro il Godoy Cruz si dimette.\nIl 20 maggio 2008 trova l'intesa per allenare il prossimo campionato il Banfield. Il 23 marzo 2009 si dimette dalla guida. Il 5 maggio viene nominato allenatore dell'Arsenal de Sarand\u00ec. Il 1\u00ba maggio 2010 decide di dimettersi, venendo rimpiazza con l'esordiente David Ruiz.\nIl 2 luglio 2011 viene nominato allenatore della squadra paraguaiana del Club Libertad, con lui arriva anche il preparatore atletico Eduardo Urtas\u00fan.\nIl 4 dicembre 2012 diventa allenatore dell'Atl\u00e9tico de Rafaela, sostituendo il dimissionario Ruben Dar\u00edo Forestello. Il 26 maggio 2014 dopo aver ottenuto la salvezza si dimette dall'incarico.\nIl 7 dicembre 2015 ritorna alla guida dell'Atl\u00e9tico de Rafaela, ma il 25 marzo 2016 viene sollevato dall'incarico."}
{"id": "1121495", "revid": "125629567", "url": "https://it.wikipedia.org/wiki?curid=1121495", "title": "Carmen Miranda", "text": "Cantante di radio e di locali notturni di Rio de Janeiro, Carmen Miranda registr\u00f2 i suoi primi album negli anni trenta, diventando rapidamente l'interprete principale di grandi nomi del samba. Tra i suoi molti successi, alcuni classici della musica brasiliana come \"O que \u00e9 que a baiana tem?\" di Dorival Caymmi e \"No tabuleiro da baiana\" di Ary Barroso. Negli anni quaranta si afferm\u00f2 a livello internazionale con la partecipazione a oltre una dozzina di film prodotti a Hollywood. Il successo la rese la donna pi\u00f9 pagata negli Stati Uniti d'America nel 1945. Icona della cultura popolare, esagerazione estetica e stereotipo, la sua figura venne evocata come simbolo della Tropic\u00e1lia nel Brasile negli anni sessanta, essendo presente nei testi di canzoni come \"Tropic\u00e1lia\" di Caetano Veloso.\nDopo la sua prematura morte, avvenuta nell'agosto 1955 all'et\u00e0 di 46 anni, la Miranda lasci\u00f2 come eredit\u00e0 la sua immagine, che tutt'oggi \u00e8 utilizzata nel mondo artistico e culturale del Brasile. Nel 1956 fu creato il Museo Carmen Miranda, che sarebbe stato ufficialmente inaugurato solo 20 anni pi\u00f9 tardi dal governatore di Rio de Janeiro, Floriano Peixoto Faria Lima, il 5 agosto 1976.\nBiografia.\nOrigini.\nNata in Portogallo, la sua famiglia si trasfer\u00ec in Brasile quando Carmen aveva un anno. Dopo essere stata educata presso il convento di Santa Teresa del Bambin Ges\u00f9, cominci\u00f2 a esibirsi come cantante e ballerina di samba nelle feste paesane. Nel 1925, all'et\u00e0 di sedici anni, lavor\u00f2 in un negozio di abbigliamento di Rio de Janeiro dove cominci\u00f2 a realizzare cappelli e vestiti. Nel 1930, quando esord\u00ec come cantante professionista, provvedeva personalmente a disegnare e cucire i propri costumi.\nIl successo in Brasile.\nL'esordio sugli schermi brasiliani avvenne nel 1932 con \"O Carnaval Cantado no Rio\", per la regia di Adhemar Gonzaga, che l'anno successivo firm\u00f2 la direzione anche del secondo film, \"A Voz do Carnaval\". Nel 1935 apparve come caratterista (assieme alla sorella Aurora) nella pellicola \"Al\u00f4, Al\u00f4, Brasil\" di Jo\u00e3o de Barro e Wallace Downey.\nQuasi ogni film musicale da lei interpretato ebbe come sfondo il Brasile e come tema il Carnevale. Nella sua ultima pellicola interpretata in patria, \"Banana da Terra\" (1939), la Miranda fiss\u00f2 definitivamente lo stile che l'avrebbe consacrata in tutto il mondo. Nel numero musicale \"O Que \u00e9 Que a Baiana Tem?\", scritto da Dorival Caymmi, l'attrice apparve con l'abbigliamento \"baiana\" che diventer\u00e0 presto famoso: turbanti, sandali platform e numerose collane e bracciali.\n\"Nei discorsi sulla musica popolare brasiliana Carmen era pi\u00f9 un'assenza che un riferimento bench\u00e9 il suo travestitismo risult\u00f2 di primaria importanza per il Tropicalismo. Infatti, tanto l'universo urbano e notturno degli emarginati quanto i cambi di sesso clandestini come pure l'omosessualit\u00e0 e la bisessualit\u00e0 rientravano fra le tematiche del movimento e comunque peculiari della seconda met\u00e0 degli anni sessanta\".\nLa carriera a Hollywood.\nProtagonista di una carriera folgorante, Carmen Miranda seppe raggiungere una dimensione internazionale mai raggiunta in precedenza da un artista brasiliano, prima in Argentina e in altri paesi dell'America Latina, e in seguito negli Stati Uniti d'America, in Europa e nel mondo. Negli Stati Uniti la sua carriera e la sua l'immagine acquisirono nuove connotazioni, fin dall'esordio a Broadway in spettacoli musicali nei grandi teatri e nei centri di intrattenimento. Il 29 maggio 1939 recit\u00f2 nella rivista musicale \"The Street of Paris\" con Abbott &amp; Costello a Boston, e poi approd\u00f2 a Broadway con grande successo di pubblico e di critica.\nNel 1940 intraprese la carriera cinematografica in America, con la firma di un contratto con la 20th Century Fox e l'esordio nel film \"Notti argentine\". Sia sul palco sia nei film continu\u00f2 a essere accompagnata dal gruppo musicale Bando da Lua e da Jos\u00e9 Oliveira. Grazie alle sue apparizioni in \"Una notte a Rio\" (1941), \"Tre settimane d'amore\" (1941), \"In montagna sar\u00f2 tua\" (1942), si afferm\u00f2 negli USA e divent\u00f2 una star internazionale.\nVolto solare e sempre sorridente, movenze conturbanti, voce suadente e seduttiva, la Miranda conquist\u00f2 rapidamente spettatori e critici cinematografici e le sue canzoni scalarono le classifiche statunitensi. In breve la sua popolarit\u00e0 crebbe a dismisura, producendo una sorta di \u201cmirandamania\u201d, ancora oggi del tutto comprensibile vista la carica di irresistibile allegria ed eccentricit\u00e0 (fu la maggior ispiratrice del tipo di spettacolo in stile \"drag queen\") che ella riusciva a trasmettere.\nVita privata.\nIl 17 marzo 1947 spos\u00f2 lo statunitense David Alfred Sebastian, nato a Detroit il 23 novembre 1908. Il matrimonio \u00e8 considerato da tutti i suoi biografi come l'inizio della sua decadenza morale e fisica. Il matrimonio entra in crisi gi\u00e0 nei primi mesi, a causa della gelosia eccessiva, dei violenti litigi e dei tradimenti di Sebastian. Secondo alcuni, il marito le avrebbe morso il lobo dell\u2019orecchio, motivo per cui la cantante quando si esibiva portava sempre un turbante.\nLa Miranda rimase incinta nel 1948, ma sub\u00ec un aborto spontaneo dopo una presentazione in televisione; dopo questo grave episodio non pot\u00e9 pi\u00f9 avere figli, circostanza che aggrav\u00f2 le sue crisi depressive e la spinse all'abuso di alcol e farmaci sedativi.\nMorte.\nIl 4 agosto 1955 la Miranda fu invitata a girare uno sketch per il programma \"The Jimmy Durante Show\", in onda sul canale statunitense NBC. Secondo Jimmy Durante, l'attrice si sarebbe lamentata di un malessere poco prima dell'avvio della registrazione e, nonostante l'offerta del conduttore di non cominciare le riprese, la Miranda decise di girare comunque.\nAl termine di un numero che comprendeva danza e canto, la Miranda cadde sulle ginocchia giustificando l'accaduto sorridendo e dicendo in tono sarcastico: \"\u00absono rimasta senza fiato!\u00bb\", e le riprese continuarono. La registrazione dello show fin\u00ec intorno alle 23 del giorno stesso, e 5 ore dopo l'attrice mor\u00ec. Venne ritrovata senza vita nella sua casa di Beverly Hills la mattina del 5 agosto, a causa di un attacco cardiaco riconducibile al consumo di alcol e tabacco e all'abuso di anfetamine e barbiturici durante gli ultimi anni della sua vita.\nJimmy Durante dichiar\u00f2 che, al termine della giornata di lavoro, \"\u00abCarmen sembrava felice\u00bb\". La puntata fu messa in onda due mesi dopo la sua morte.\nOnorificenze.\nCarmen Miranda \u00e8 stata la prima latinoamericana a essere invitata ad apporre l'impronta delle mani e dei piedi sul cemento del cortile del Chinese Theatre nel 1941 e a essere onorata con una stella sulla Hollywood Walk of Fame.\nNel 2011 negli USA fu emesso il francobollo \"Carmen Miranda Forever\"."}
{"id": "1121498", "revid": "599013", "url": "https://it.wikipedia.org/wiki?curid=1121498", "title": "Andrij Vorobej", "text": "Caratteristiche tecniche.\nEra un esterno d'attacco dotato di buona tecnica.\nCarriera.\nClub.\nCresciuto nelle giovanili dello ha debuttato in prima squadra nel 1997, e da allora ha sempre militato nella prima squadra di Donec'k, con cui ha vinto 3 Campionati d'Ucraina e 3 Coppe d'Ucraina. Nella stagione 2000-2001 ha vinto il titolo di capocannoniere del campionato ucraino con 21 gol.\nNel giugno 2007 passa al Dnipro Dnipropetrovs'k, che dopo due stagioni non molto convincenti, lo cede in prestito all'Arsenal Kiev.\nA fine stagione ritorna al Dnipro Dnipropetrovs'k, ma viene ceduto definitivamente al Futbol'nyj Klub Metalist.\nNazionale.\nCon la maglia della Nazionale ucraina ha debuttato nel 2000 e ha raggiunto il miglior risultato nella storia della selezione del suo paese, i quarti di finale ai Mondiali di Germania 2006."}
{"id": "1121499", "revid": "75447", "url": "https://it.wikipedia.org/wiki?curid=1121499", "title": "AJPW", "text": ""}
{"id": "1121502", "revid": "767487", "url": "https://it.wikipedia.org/wiki?curid=1121502", "title": "Mosca I", "text": "Mosca I \u00e8 un dipinto a olio su tela (51,5x49,5\u00a0cm) realizzato nel 1916 dal pittore Vasilij Kandinskij.\n\u00c8 conservato nella Galleria Statale di Tret'jakov di Mosca."}
{"id": "1121503", "revid": "1543377", "url": "https://it.wikipedia.org/wiki?curid=1121503", "title": "Giovani dos Santos", "text": "Biografia.\n\u00c8 figlio dell'ex calciatore brasiliano Gerardo dos Santos e ha madre messicana. Anche i suoi fratelli Jonathan ed \u00c9der dos Santos sono calciatori.\nCaratteristiche tecniche.\nNasce come seconda punta, anche se col tempo comincia ad essere utilizzato sia come trequartista, sia come centravanti. Fisicamente leggero, fa dell\u2019agilit\u00e0, della corsa e del dribbling i suoi punti di forza.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nBarcellona.\nCresciuto nel settore giovanile del Barcellona, nella stagione 2006-2007 ha militato nel Barcellona B, collezionando 27 presenze e 6 reti. L'anno successivo \u00e8 stato aggregato in prima squadra; tuttavia, nonostante 28 presenze e 3 reti, il messicano non ha ripagato a pieno le aspettative della societ\u00e0 blaugrana e nell'estate seguente \u00e8 stato messo sul mercato.\nTottenham e vari prestiti.\nIl 6 giugno 2008 passa a titolo definitivo al , con cui firma un contratto di cinque anni.\nIl 31 gennaio del 2009 viene annunciato il suo passaggio al per una cifra complessiva di 7 milioni di euro, ma l'acquisto salta per il mancato superamento delle visite mediche.\nIl 13 marzo seguente l'Ipswich Town annuncia l'ingaggio a titolo temporaneo del centrocampista offensivo.\nIl 17 marzo, in un incontro di Championship - la serie B inglese - contro il Burnley, il messicano, al debutto con la nuova maglia, sigla la rete del pareggio con un pregevole sinistro da fuori area.\nTornato al Tottenham, viene ceduto nel 2010 in prestito al Galatasaray Spor Kul\u00fcb\u00fc, club di punta della S\u00fcper Lig, la massima serie turca. Alla fine del prestito torna agli \"Spurs\".\nIl 31 gennaio 2011 il Tottenham lo cede nuovamente in prestito al Racing Santander fino alla fine della stagione 2010-2011.\nIl 5 febbraio debutta con la nuova maglia nella partita contro il e il 27 febbraio segna il suo primo gol contro il Villarreal (2-2).\nTerminato il prestito, fa ritorno al Tottenham dove disputa la stagione 2011-2012.\nMaiorca.\nIl 31 agosto 2012 firma un contratto di 4 anni con il Maiorca. Dopo i prestiti continui degli anni precedenti, che ne avevano rallentato la crescita, a Maiorca trova fiducia e questo si traduce in un'ottima annata, in cui disputa 29 partite e realizza 6 gol.\nVillarreal.\nPassato al Villarreal, esordisce nel match di campionato contro l'Almeria contribuendo in maniera decisiva nella vittoria della propria compagine con un gol ed un assist. La squadra trover\u00e0 un buon piazzamento in sesta posizione, grazie anche al contributo del messicano, che gioca molto e migliora in fase realizzativa, con 11 gol in 31 partite di campionato.\nLA Galaxy.\nIl 15 luglio 2015 passa in Major League Soccer accasandosi alla franchigia dei Los Angeles Galaxy per circa 6 milioni di euro. Indossa la maglia numero 10. Il 10 agosto 2015 segna all'esordio contro i Seattle Sounders. Nonostante l'arrivo a met\u00e0 stagione, si rende fin da subito protagonista, partendo sempre titolare nelle 10 partite e realizzando 3 gol e 5 assist.\nNel 2016, nella sua prima stagione intera con i LA Galaxy, Giovani dos Santos diventa il sesto giocatore nella storia del club a segnare il record di andare in doppia cifra sia nel numero dei gol (14) sia in quello degli assist (12). Viene nominato quattro volte nel Team of The Week da MLSSoccer.com, selezionato due volte per il MLS Player of the Week e una per il MLS Goal of the Week. Viene inoltre selezionato come giocatore dell'anno per i LA Galaxy.\nIl 1 marzo 2019 rescinde il contratto che lo legava al club californiano.\nClub America.\nIl 7 luglio 2019 si trasferisce in Messico, pi\u00f9 precisamente all'.\nNazionale.\nSi rivel\u00f2 al Campionato mondiale di calcio Under-17, vinto nel 2005 con la selezione messicana giovanile. Viene convocato alla Gold Cup 2009, dove oltre a vincere la competizione vince anche il premio di miglior giocatore del torneo.\nConvocato per il Mondiale 2010, dos Santos fornisce delle ottime prestazioni, che gli consentono di raggiungere il secondo posto nella classifica del Miglior giovane del campionato mondiale.\nSuccessivamente partecipa anche alla Gold Cup 2011 dove si rende decisivo in finale mettendo a segno un bellissimo gol che gli regala il suo secondo trofeo internazionale..\nDos Santos ha inoltre fatto parte della nazionale olimpica che ha conquistato l'oro ai Giochi olimpici del 2012.\nConvocato per il Mondiale 2014, dos Santos si vede annullare due gol all'esordio contro il Camerun (il primo in realt\u00e0 era valido), ma il Messico riesce comunque a vincere 1-0. Superato il Girone A con 7 punti (secondo solo per differenza reti nonostante gli stessi punti del Brasile), il Messico affronta la nazionale olandese negli ottavi e dos Santos va in goal, siglando il vantaggio messicano nella partita poi persa per 2-1.\nStatistiche.\nPresenze e reti nei club.\n\"Statistiche aggiornate al 22 aprile 2018.\""}
{"id": "1121504", "revid": "1783371", "url": "https://it.wikipedia.org/wiki?curid=1121504", "title": "La barca blu", "text": "La barca blu \u00e8 un dipinto a olio su tela (109x129\u00a0cm) realizzato nel 1887 dal pittore francese Claude Monet.\nL'opera appartiene alla Collezione Thyssen ed \u00e8 esposta al Museo Thyssen-Bornemisza a Madrid.\nSono raffigurate Alice e Suzanne Hosched\u00e9 mentre sono in barca sul fiume Epte a Giverny."}
{"id": "1121505", "revid": "267975", "url": "https://it.wikipedia.org/wiki?curid=1121505", "title": "Aloysius Ambrozic", "text": "Biografia.\nNato a Gabrje, localit\u00e0 slovena nell'allora regno di Jugoslavia, si trasfer\u00ec con la famiglia nel 1945 in Austria, dove frequent\u00f2 le scuole dei campi di rifugiati.\nNel 1948 la famiglia lasci\u00f2 l'Europa per il Canada.\nIvi fu ordinato sacerdote nel 1955, prestando il suo servizio presbiteriale prima a Port Colborne, in Ontario, poi al seminario di Sant'Agostino di Toronto.\nStudi\u00f2 teologia a Roma e, nel 1970, consegu\u00ec il dottorato all'Universit\u00e0 tedesca di W\u00fcrzburg; torn\u00f2 a Toronto per insegnare esegetica alla locale scuola di teologia tra il 1970 e il 1976.\nNel 1976 fu nominato vescovo ausiliare di Toronto; nel 1986 arcivescovo coadiutore e infine arcivescovo nel 1990.\nFu creato cardinale da Giovanni Paolo II nel concistoro del 21 febbraio 1998 con il titolo dei Santi Marcellino e Pietro.\nFu membro del Pontificio Consiglio della Pastorale per i Migranti e gli Itineranti nel 1990, della Congregazione per il Clero nel 1991, del Pontificio Consiglio della Cultura nel 1993 e della Congregazione per il Culto Divino e la Disciplina dei Sacramenti nel 1999.\nFu tra i cardinali elettori che preser parte all'elezione di Benedetto XVI nel conclave del 2005.\nDurante il suo arciepiscopato Toronto ospit\u00f2 la XVII Giornata Mondiale della Giovent\u00f9 nel 2002.\nAmbrozic fu sottoposto a critiche dai cattolici liberali e progressisti per le sue posizioni sostanzialmente conservatrici.\nDal 16 dicembre 2006 fu arcivescovo emerito di Toronto: gli succedette Thomas Christopher Collins.\nDal 27 gennaio 2010, giorno del suo ottantesimo compleanno, perse la facolt\u00e0 di eleggere il pontefice in conclave.\nMor\u00ec a Toronto il 26 agosto 2011 a 81 anni.\nLe esequie si tennero il 31 agosto successivo nella cattedrale di San Michele a Toronto e furono presiedute dal citato Collins. \u00c8 sepolto nel mausoleo dei vescovi dell'Holy Cross Catholic Cemetery a Thornhill.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1121507", "revid": "599013", "url": "https://it.wikipedia.org/wiki?curid=1121507", "title": "Oleksij Bjelik", "text": "Carriera.\nClub.\nCresciuto nelle giovanili dello Shakhtar Doneck, ha debuttato in prima squadra nel 1999. Con questo club ha vinto tre campionati ucraini e tre Coppe d'Ucraina; vi ha militato per otto anni, prima di trasferirsi in prestito al nel gennaio 2008, durante la sessione invernale del calciomercato.\nNell'estate del 2008 ha fatto ritorno in patria, questa volta per giocare nel Dnipro Dnipropetrovs'k.\nNazionale.\nCon la maglia della Nazionale ucraina ha debuttato nel 2004 e ha raggiunto il miglior risultato nella storia della selezione del suo paese, i quarti di finale al ."}
{"id": "1121513", "revid": "339392", "url": "https://it.wikipedia.org/wiki?curid=1121513", "title": "Oleksiy Belik", "text": ""}
{"id": "1121514", "revid": "339392", "url": "https://it.wikipedia.org/wiki?curid=1121514", "title": "Andriy Gusin", "text": ""}
{"id": "1121515", "revid": "256896", "url": "https://it.wikipedia.org/wiki?curid=1121515", "title": "Strada di Parigi", "text": "Strada di Parigi \u00e8 un dipinto (63,5x80 cm) realizzato nel 1914 dal pittore Maurice Utrillo.\n\u00c8 conservato nel Art Institute di Chicago."}
{"id": "1121521", "revid": "92723", "url": "https://it.wikipedia.org/wiki?curid=1121521", "title": "Carlos Amigo Vallejo", "text": "Biografia.\nAppartenente all'Ordine dei frati minori, ha ricevuto l'ordine sacro il 17 agosto 1960 e destinato a Madrid ha studiato psicologia. Nominato arcivescovo di Tangeri (Marocco) il 17 dicembre 1973, ha ricevuto l'ordinazione episcopale il 28 aprile 1974.\nDurante il suo servizio pastorale in Marocco si \u00e8 impegnato a promuovere l'ecumenismo (in special modo per favorire il dialogo interreligioso fra le comunit\u00e0 cristiana, musulmana ed ebrea) e ha contribuito all'avvio di regolari relazioni diplomatiche tra la Santa Sede e il paese africano.\nIl 22 maggio 1982 \u00e8 stato trasferito all'arcidiocesi di Siviglia.\nNel 1993 ha accolto papa Giovanni Paolo II durante il suo viaggio apostolico in Spagna.\nNel 1995 gli \u00e8 stata conferita un'alta onorificenza da parte della Repubblica Dominicana e una laurea \"honoris causa\", mentre nel 2000 la Repubblica di Panama gli ha assegnato una medaglia d'argento.\nViene elevato alla dignit\u00e0 cardinalizia da papa Giovanni Paolo II nel concistoro del 21 ottobre 2003 col titolo di Santa Maria in Monserrato degli Spagnoli.\nIl 5 novembre 2009 papa Benedetto XVI ha accettato la sua rinuncia al governo pastorale dell'arcidiocesi di Siviglia per raggiunti limiti d'et\u00e0.\nIl 23 agosto 2014 ha compiuto 80 anni ed \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1121526", "revid": "767487", "url": "https://it.wikipedia.org/wiki?curid=1121526", "title": "Luigi Camillo Goltieri", "text": "Nato in una modesta famiglia, comp\u00ec gli studi ecclesiastici a Roma. Nel 1780 si trasfer\u00ec in Francia come educatore in un collegio di figli della nobilt\u00e0 transalpina.\nLa rivoluzione lo port\u00f2 a trasferirsi a L'Aia, dove introdusse il suo metodo didattico di istruire con espedienti ludici.\nIn seguito port\u00f2 la propria esperienza a Londra dove apr\u00ec un liceo gratuito per i figli degli esuli.\nTorn\u00f2 in Francia nel 1801 dove fond\u00f2 alcuni istituti di istruzione aperti a tutte le classi sociali. Fu il promotore delle scuole a mutuo insegnamento. Le sue teorie vennero pubblicate e divulgate in tutta Europa.\nAd Asti gli \u00e8 stata titolata una scuola media intitolata L.C.GOLTIERI, in via Goltieri"}
{"id": "1121529", "revid": "3732", "url": "https://it.wikipedia.org/wiki?curid=1121529", "title": "Microfiche", "text": ""}
{"id": "1121530", "revid": "125797906", "url": "https://it.wikipedia.org/wiki?curid=1121530", "title": "National Lacrosse League", "text": "La National Lacrosse League, abbreviata in NLL, \u00e8 la lega professionale nordamericana di lacrosse praticato in stadi al coperto su superfici di materiale sintetico o gommato: questo tipo di lacrosse \u00e8 definito \"indoor lacrosse\" o \"box lacrosse\".\nLa lega ha sede a Filadelfia, Pennsylvania ed \u00e8 attualmente composta da 14 squadre, 5 in Canada e 9 negli Stati Uniti d'America. La stagione si svolge in inverno e in primavera, da dicembre a giugno.\nInizialmente uno sport di squadra marginale (popolare solo in Canada), l'indoor lacrosse ha saputo ritagliarsi una buona fetta di mercato grazie alla NLL. La lega \u00e8 al terzo posto per pubblico medio in presenza tra gli sport professionistici indoor nel mondo, dietro solo all'NHL e all'NBA.\nDal 2004 la lega ha registrato una presenza media di pubblico per partita tra gli 8.900 ai 10.700 spettatori.\nIl gioco.\nLa NLL pratica una variante del gioco del lacrosse definita \"box lacrosse\" o \"indoor lacrosse\". Al contrario della versione praticata nella Major League Lacrosse (detta \"outdoor lacrosse\" o \"field lacrosse\"), questo sport si pratica in arene al chiuso su una superficie di prato sintetico (tipicamente arene da hockey su ghiaccio ottenute ricoprendo o togliendo il ghiaccio).\nLa NLL adopera delle piccole variazioni rispetto alle altre leghe professionistiche nel mondo. \nLe partite sono suddivise in 4 tempi da 15 minuti di gioco intervallati da 2 minuti di pausa. Tra il secondo e il terzo tempo vi sono 16 minuti di pausa. Se alla fine dei tempi regolamentari la partita \u00e8 in parit\u00e0, si procede con un tempo supplementare dove chi segna per primo vince. Il gioco continua finch\u00e9 non viene segnato un gol e, se necessario, possono essere giocati pi\u00f9 tempi supplementari.\nSi gioca 6 conto 6 ; 1 portiere (in gergo Goaltender) e 5 giocatori di movimento (in gergo Runners).\nOgni squadra ha un roster attivo di 21 giocatori: per ogni partita si possono impiegare 19 giocatori ; 2 goaltender e 17 runners.\nI giocatori possono interscambiarsi tra la panchina e il campo in modo indefinito, similmente all'hockey.\nLe porte sono alte circa 1,2 metri e larghe 1,5 metri.\nPer andare al tiro, la squadra in attacco ha un tempo limite di 30 secondi. \nOgni squadra pu\u00f2 prendere 45 secondi di timeout in ogni quarto di gara."}
{"id": "1121533", "revid": "13102", "url": "https://it.wikipedia.org/wiki?curid=1121533", "title": "Cesare Bendinelli", "text": "Biografia.\nBendinelli fu un famoso trombettista; attivo tra il 1562 e il 1565 a Schwerin, dal 1567 al 1580 prest\u00f2 servizio presso la corte di Vienna. Dal 1580 sino alla morte fu capo-trombettista di corte a Monaco. Nel 1614 present\u00f2 all\"'Accademia Filarmonica di Verona\" il suo trattato \"Tutta l'arte della trombetta\", la prima guida conosciuta concernente la tromba e il suo impiego, che fu accolta favorevolmente dai migliori trombettisti del suo tempo. Questo manoscritto raccoglie insieme i primi pezzi noti per chiarina, datati 1584-8 (27 \"recercare\", 27 \"Tocade\" e segnali militari, chiamati \"Tocade di Guerra\", 2 composizioni denominate \"modo di sonare da Alto \u00f2 Basso\", 2 \"sarasinette\" e 1 \"Intrada\", e 332 \"sonade\" per 5 trombe)."}
{"id": "1121536", "revid": "1342115", "url": "https://it.wikipedia.org/wiki?curid=1121536", "title": "Francesco Smurra", "text": "Biografia.\nEsponente calabrese della Democrazia Cristiana, viene eletto al Senato per la prima volta al Senato nel 1968. Riconfermato anche dopo le elezioni politiche del 1972, durante la VI Legislatura ricopre il ruolo di Sottosegretario di Stato al Ministero della Pubblica Istruzione per quattro governi consecutivi, dal 1973 al 1976. In tale anno viene rieletto al Senato e dopo le elezioni \u00e8 Sottosegretario di Stato al Ministero del lavoro e della previdenza sociale nel Governo Andreotti III (in carica fino al gennaio 1978).\nRicandidato al Senato anche nel 1979, non risulta eletto, ma poi subentra in carica nell'ottobre 1982, proclamato in luogo di Elio Tiriolo, appena deceduto. Conclude definitivamente la propria esperienza parlamentare nel 1983."}
{"id": "1121538", "revid": "729019", "url": "https://it.wikipedia.org/wiki?curid=1121538", "title": "Anima Animus", "text": "Anima Animus \u00e8 il terzo album in studio del duo inglese voce-batteria The Creatures, pubblicato il 15 febbraio 1999.\nIl disco.\nDopo dieci anni dal precedente \"Boomerang\" e dopo lo scioglimento dei Siouxsie and the Banshees nel 1996, il gruppo dal quale provenivano Siouxsie Sioux e Budgie, i Creatures tornarono con un nuovo album, che segn\u00f2 una svolta decisiva nel loro stile verso la musica elettronica e la Drum and bass, svolta che suscit\u00f2 reazioni contrastanti fra i fan e che comunque non contribu\u00ec al successo commerciale dell'album.\nIl singolo \"Say\" \u00e8 dedicato al cantante degli Associates Billy MacKenzie, che si suicid\u00f2 nel 1997. Le canzoni \"Another Planet\" e \"Don't Go To Sleep Without Me\" compaiono anche nelle colonne sonore rispettivamente di \"Lost in Space\" e \"The Blair Witch Project\".L'idea-base dell'album \u00e8 ispirata al concetto di transgender sviluppato in origine da Carl Gustav Jung, della compresenza dell'uomo nella donna e viceversa.\nTracce.\nTesti di Sioux, musiche dei Creatures."}
{"id": "1121539", "revid": "1318658", "url": "https://it.wikipedia.org/wiki?curid=1121539", "title": "Chicago Underground Trio", "text": "I Chicago Underground Trio sono una band experimental rock-jazz statunitense, originaria di Chicago, Illinois.\nIl gruppo nasce dal progetto di tre artisti gi\u00e0 legati alla scena \"underground\": Noel Kupersmith (basso, contrabbasso), Rob Mazurek (cornetta, sintetizzatori, Moog) e Chad Taylor (batteria). Gli ultimi due, infatti, sono soliti ribattezzare con la sigla \"Chicago Underground\" i loro progetti (duo, trio, quartet, orchestra), che prevedono sonorit\u00e0 talvolta post-rock, talvolta legate al jazz e all'art rock, e pi\u00f9 in generale all'elettronica sperimentale, sempre nello scenario dell'alternativa. Attualmente hanno all'attivo tre album: si tratta di \"Possible Cube\" (1999), \"Flamethrower\" (2000) e \"Slon\" (2004). Nel 2007 \u00e8 stato inoltre pubblicato un DVD, dal titolo \"Chronicle\".\nStile.\nVi sono alcune affinit\u00e0 sonore - maggiormente da un punto di vista attitudinale che effettuale - con gruppi underground come Tortoise (matrice di parte degli strumentisti) ed Isotope 217. Infatti lo stesso Jeff Parker, componente dei Tortoise, suona anche nei Chicago Underground Quartet di Mazurek e Taylor. Ma il massiccio utilizzo di fiati e synth, e la repentina ricerca di formule ed atmosfere rarefatte e affini, conferiscono al sound del gruppo una spiccata tendenza verso un jazz sperimentalistico. Maruzek e Taylor, come Duo, si sono esibiti come gruppo-spalla proprio dei Tortoise, nel Live di Francoforte, il 23 ottobre 1999."}
{"id": "1121540", "revid": "436907", "url": "https://it.wikipedia.org/wiki?curid=1121540", "title": "Parlami d'amore (Negramaro)", "text": "Parlami d'amore \u00e8 un singolo del gruppo musicale italiano Negramaro, pubblicato il 25 maggio 2007 come primo estratto dal quarto album in studio \"La finestra\".\nLa canzone \u00e8 vincitrice del Festivalbar 2007, ed \u00e8 divenuto uno dei tormentoni estivi di quell'anno. \u00c8 rimasta per diverse settimane ai vertici della classifica radiofonica.\nIl video musicale del brano \u00e8 stato girato a Genova."}
{"id": "1121543", "revid": "1305772", "url": "https://it.wikipedia.org/wiki?curid=1121543", "title": "Procol Harum Live with the Edmonton Symphony Orchestra", "text": "Procol Harum Live with the Edmonton Symphony Orchestra \u00e8 un album dei Procol Harum, pubblicato nel 1972.\nFormazione.\nCon la partecipazione di:"}
{"id": "1121546", "revid": "54708", "url": "https://it.wikipedia.org/wiki?curid=1121546", "title": "Dialogo sopra i Massimi Sistemi", "text": ""}
{"id": "1121547", "revid": "80581739", "url": "https://it.wikipedia.org/wiki?curid=1121547", "title": "Socib", "text": ""}
{"id": "1121548", "revid": "32658", "url": "https://it.wikipedia.org/wiki?curid=1121548", "title": "Socib spa", "text": ""}
{"id": "1121554", "revid": "1305772", "url": "https://it.wikipedia.org/wiki?curid=1121554", "title": "Gods", "text": "Gods \u00e8 un videogioco a piattaforme di ambientazione mitologica sviluppato da The Bitmap Brothers nel 1991.\nInizialmente prodotto per Amiga e Atari ST, \u00e8 stato in seguito convertito per MS-DOS, Acorn Archimedes, NEC PC-9801, Mega Drive e Super Nintendo.\nTrama.\nSecondo l'introduzione stessa del gioco, \"quattro guardiani\" hanno invaso e usurpato la cittadella degli d\u00e8i (\"gods\"). Gli d\u00e8i offriranno un favore all'eroe che riuscir\u00e0 a riconquistare la cittadella: ovvero concedendo un posto in mezzo a loro da pari a pari.\nIl personaggio del giocatore, un muscoloso guerriero dell'antica Grecia con il viso nascosto da un elmo, si avventura nei labirinti di quattro aree edificate in muratura (una citt\u00e0 abbandonata, un tempio, le catacombe e l'averno), combattendo con varie armi le creature mostruose che le infestano.\nSebbene gli d\u00e8i sperino che l'eroe perlomeno fallisca, una volta che il giocatore sconfigga l'ultimo boss, essi manterranno la parola, e lo renderanno un'entit\u00e0 di luce, ascendendolo verso il Monte Olimpo.\nModalit\u00e0 di gioco.\nIl gioco \u00e8 un platform bidimensionale a scorrimento multidirezionale attraverso complessi ambienti costituiti da piattaforme, scale verticali e porte, che richiedono esplorazione per la risoluzione dei molteplici enigmi.\nPer superare un livello \u00e8 necessario trovare la porta di uscita e la chiave per aprirla, ma ci sono anche molti altri passaggi segreti, interruttori, trappole e rompicapi.\nIn tutto ci sono quattro aree di tre livelli ciascuna, al termine di ognuna si affronta un boss.\nI nemici sono mostri di vario tipo, che diventano sempre pi\u00f9 intelligenti con il progredire del gioco: alcuni cercheranno in parte di schivare i colpi, alcuni anzich\u00e9 attaccare rubano tesori e bonus che potrebbero essere raccolti dal giocatore e li portano con s\u00e9, altri azionano interruttori, o una combinazione di pi\u00f9 cose, dandosi obiettivi primari e secondari.\nA volte il comportamento dei nemici pu\u00f2 anche essere sfruttato per risolvere problemi: alcuni oggetti inaccessibili al protagonista si possono lasciar raccogliere ai mostri, per poi ucciderli in un punto accessibile e impadronirsene.\nPer combattere, l'eroe pu\u00f2 disporre di varie armi da lancio; inizialmente ha solo un coltello che viaggia in orizzontale, ma pu\u00f2 procurarsene di sempre pi\u00f9 potenti, alcune anche cumulabili ovvero utilizzabili in contemporanea.\nTra gli altri bonus ci sono cuori che permettono di recuperare punti vita, scudi che proteggono parzialmente dai colpi e pozioni con vari effetti.\nSi pu\u00f2 trasportare un numero ridotto di oggetti in un inventario, attivabili quando desiderato.\nAl termine di ogni livello c'\u00e8 un mercante, dal quale acquistare power-up in cambio del denaro raccolto durante il gioco."}
{"id": "1121555", "revid": "15756", "url": "https://it.wikipedia.org/wiki?curid=1121555", "title": "Alopias vulpinus", "text": "Il pesce volpe o squalo volpe (Alopias vulpinus , 1788) \u00e8 uno squalo lamniforme della famiglia degli Alopidi.\nCoi suoi 6\u00a0m di lunghezza, rappresenta la specie pi\u00f9 grande fra le tre ascritte al genere \"Alopias\": la met\u00e0 della lunghezza totale, tuttavia, spetta alla parte superiore della caratteristica coda, che l'animale utilizza come scudiscio per stordire e sopraffare le prede. Molto diffuso nei mari tropicali, lo squalo volpe nuota spesso in superficie in aree costiere, ma \u00e8 presente anche alla profondit\u00e0 di 350\u00a0m. Lo si osserva meglio dall'imbarcazione o con un semplice aeratore in mare aperto. Normalmente non attacca l'uomo, ma se ferito e preso all'amo pu\u00f2 dare poderosi colpi di coda.\nTassonomia.\nGi\u00e0 Aristotele, nel suo \"Historia Animalia\", parlava dello squalo volpe: il pensatore e scienziato greco descriveva questi squali come animali molto astuti, particolarmente abili nello sfuggire ai pescatori (ad esempio rompendo le lenze a morsi) e dall'abitudine di ingoiare i propri piccoli per proteggerli (credenza probabilmente basata sul ritrovamento di embrioni prossimi alla nascita all'interno del corpo di qualche femmina). Comportamenti del genere portarono Aristotele a ritenere questo squalo estremamente furbo e a chiamarlo perci\u00f2 \u1f00\u03bb\u03ce\u03c0\u03b7\u03be (\"al\u1e53p\u0113x\", \"volpe\" in greco antico), da cui derivano sia il nome comune che quello scientifico di questo animale.\nLa specie venne descritta scientificamente per la prima volta dal naturalista francese Pierre Joseph Bonnaterre, il quale nel 1788 la classificava nel suo \"Tableau encyclop\u00e9dique et m\u00e9thodique des trois r\u00e8gnes de la nature\" col nome di \"Squalus vulpinus\". Il nome scientifico della specie deriva dal latino \"vulpes\", col significato di \"volpe\". In seguito, la specie venne riclassificata e ascritta al genere \"Alopias\" da Rafinesque, col nome di \"Alopias macrourus\" (\"dalla grande coda\"): tuttavia, secondo le regole dell'ICZN, il nome valido rimase quello pi\u00f9 assegnato per primo in termini cronologici, ed essendo stato appurato che lo squalo volpe non era strettamente imparentato con le altre specie del genere \"Squalus\" il nome scientifico assegnato alla specie divenne \"Alopias vulpinus\".\nNell'ambito del genere \"Alopias\", lo squalo volpe comune rappresenta un clade basale prossimo a quello comprendente le altre due specie (\"Alopias superciliosus\" e \"A. pelagicus\") e comprendente anche un'ipotetica quarta specie identificata in base all'analisi degli allozimi di un campione di tessuto muscolare ritenuto inizialmente di \"A. pelagicus\".\nDescrizione.\nDimensioni.\nSi tratta della specie pi\u00f9 grande della famiglia degli Alopiidae. Generalmente misura attorno ai 3-4 metri di lunghezza per un peso di 230\u2013250\u00a0kg, ma pu\u00f2 crescere ben al di l\u00e0 di tali misure: il record di lunghezza dello squalo volpe \u00e8 di 7,60\u00a0m, mentre il record di peso \u00e8 di 510\u00a0kg ed appartiene a una grossa femmina.\nLe femmine, a parit\u00e0 d'et\u00e0, sono pi\u00f9 grandi e robuste dei maschi.\nAspetto.\nIl corpo \u00e8 tozzo e siluriforme, con testa tozza e larga dal profilo dorsale convesso e munita di muso conico. Gli occhi sono di medie dimensioni, mentre la bocca \u00e8 relativamente piccola e munita di una piccola scanalatura a ciascun lato (presente anche in \"Alopias pelagicus\", ma assente in \"A. superciliosus\"): in essa trovano posto 20 file di denti nella mascella e 21 nella mandibola, i quali sono piccoli e presentano forma allungata con fine seghettatura sul margine e mancanza di cuspidi laterali (osservabili invece in \"Alopias pelagicus\"). Le scaglie sono di tipo placoide, leggermente sovrapposte fra loro e molto piccole (0,21\u00a0mm di diametro). Gli archi branchiali sono 5, piuttosto piccoli e posti lateralmente sul corpo, quasi in posizione inferiore: gli ultimi due sono posizionati oltre l'attacco delle pinne pettorali.\nQueste ultime sono insolitamente lunghe e di aspetto falciforme, mentre le pinne pelviche sono quadrangolari e di piccole dimensioni. Di piccole dimensioni \u00e8 anche la seconda pinna dorsale, mentre la prima \u00e8 di medie dimensioni e si innesta con il margine anteriore in corrispondenza di quello posteriore delle pettorali. Ci\u00f2 che colpisce di pi\u00f9 in questo animale \u00e8 tuttavia la pinna caudale, eterocerca nella sua parte superiore, che arriva ad essere lunga quanto il corpo e che a sua volta presentata un'espansione triangolare nella sua parte finale.\nCome altri squali pelagici della famiglia Lamnidae, lo squalo volpe possiede una striscia di tessuto muscolare striato a respirazione aerobica su ciascun fianco: tale tessuto \u00e8 in grado di emettere calore tramite contrazione continua e prolungata nel tempo: oltre a questa caratteristica (condivisa fra l'altro anche con le due specie congeneri), questa specie presenta anche dei muscoli striati posti in profondit\u00e0 nel torso e collegati a una rete mirabile di capillari che consente uno scambio quasi immediato del calore prodotto. In tal modo, l'animale \u00e8 in grado di mostrare un certo grado di omeotermia, con la temperatura corporea che generalmente supera quella esterna in media di circa 2\u00a0\u00b0C (anche se tale valore varia anche in maniera significativa da individuo a individuo).\nA differenza delle altre due specie congeneri (ed in particolare di \"Alopias superciliosus\", in cui tale struttura \u00e8 particolarmente sviluppata), lo squalo volpe risulta privo di una seconda rete mirabile posta fra gli occhi e il cervello, con funzione protettiva nei confronti dei primi, in quanto avente funzione di ammortizzare gli sbalzi di temperatura dovuti al movimento verticale dell'animale nella colonna d'acqua.\nLo squalo volpe \u00e8 di colore bruno-grigiastro con riflessi metallici sui fianchi, che tende a scurirsi sino a diventare quasi nero man mano che si procede verso il dorso: a livello delle pinne pettorali e del peduncolo caudale sono presenti macchie di colore pi\u00f9 scuro, mentre la pinna dorsale \u00e8 di un caratteristico colore verde scuro (nelle altre specie di squalo volpe \u00e8 solitamente di colore violaceo). Il ventre \u00e8 biancastro, cos\u00ec come la base delle pinne pettorali (che in \"Alopias pelagicus\" \u00e8 invece dello stesso colore del dorso) e la zona sotto gli occhi.. Dopo la morte, tuttavia, il corpo perde i suoi riflessi metallici e il colore vira velocemente verso il grigio.\nBiologia.\nSi tratta di grandi nuotatori solitari, che percorrono instancabilmente gli oceani alla ricerca di cibo: sebbene sia possibile osservarli in coppie o in gruppetti, tali assembramenti sono il pi\u00f9 delle volte dovuti alla presenza di un'abbondante fonte di cibo nelle vicinanze. A volte questi squali possono essere osservati mentre si esibiscono in salti e acrobazie fuori dall'acqua, similmente a quanto osservabile in molti cetacei: si pensa che questo insolito comportamento abbia la stessa funzione del \"breaching\" di questi ultimi, oppure abbia un qualche ruolo nella lotta contro i parassiti.\nFra i parassiti di questa specie finora descritti figurano varie specie di copepodi (nove specie del genere \"Nemesis\", che colpiscono le branchie, \"Gangliopus pyriformis\", \"Bariaka alopiae\" e \"Kroeyerina benzorum\"), il protozoo \"Giardia intestinalis\", i cestodi \"Paraorygmatobothrium exiguum\" e \"Sphyriocephalus tergetinus\", e (anche se eccezionalmente) \"Campula oblonga\".\nSebbene si tratti di un predatore posto all'apice della catena alimentare, lo squalo volpe (ed in particolare gli esemplari giovani) pu\u00f2 cadere preda di altri squali di maggiori dimensioni: alcune popolazioni di orca, inoltre, sono state osservate cacciare attivamente esemplari di questa specie al largo della Nuova Zelanda.\nUna leggenda comune fra i pescatori vede lo squalo volpe come inseparabile amico-nemico del pesce spada: i due animali sarebbero soliti affrontarsi a colpi di coda e spada, e spesso collaborerebbero nella caccia alle balene. Qui i resoconti diventano discordanti: mentre in una versione lo squalo volpe distrarrebbe la preda nuotando in cerchio attorno ad essa e fendendo l'acqua con la coda, permettendo al pesce spada di infilzare indisturbato un punto vulnerabile della balena, nell'altra il pesce spada si piazzerebbe verticalmente al di sotto della balena, mentre lo squalo volpe, saltando sul dorso di quest'ultima e martellando con la coda, la spingerebbe a infilzarsi sulla spada. Altri racconti descrivono lo squalo volpe come cacciatore solitario di cetacei, che aggredirebbe tagliando loro grossi pezzi di carne con la coda.\nTuttavia, n\u00e9 lo squalo volpe, n\u00e9 tantomeno il pesce spada possiedono una dentizione adatta a sopraffare balene e a nutrirsi della loro carne: probabilmente, tali racconti hanno avuto origine da avvistamenti di orche (la cui alta pinna dorsale potrebbe essere stata confusa con la pinna caudale di uno squalo volpe, e che effettivamente annoverano fra le proprie prede anche le balene) nei pressi di qualche balena uccisa e dal ritrovamento di rostri di pesce spada conficcati nel corpo di qualche balenottera, probabilmente dovuti a qualche incidente causato dalle scarse doti di frenata di questo pesce.\nAlimentazione.\nLa quasi totalit\u00e0 (fino al 97%) della dieta dello squalo volpe \u00e8 costituita da piccoli pesci ossei pelagici gregari, come aringhe, sgombri, aguglie, pesci serra e pesci lanterna. Di tanto in tanto essi si cibano anche di prede di maggiori dimensioni (come i sauri), cos\u00ec come di calamari e di altri invertebrati pelagici.\nGli squali volpe tendono ad essere abbastanza selettivi ed abitudinari per quanto riguarda le prede, concentrandosi su poche specie, ma divenendo pi\u00f9 opportunisti nei periodi caldi, dovuti all'influenza di El Ni\u00f1o: ad esempio, le popolazioni californiane di squalo volpe si nutrono principalmente della sardina \"Engraulis mordax\", ma durante i periodi pi\u00f9 caldi cacciano anche altre prede solitamente occasionali, come \"Sardinops sagax\", \"Merluccius productus\", \"Scomber japonicus\" e anche invertebrati come \"Loligo opalescens\" e \"Pleuroncodes planipes\".\nPer cacciare le proprie prede, lo squalo volpe si serve della lunga coda per fendere l'acqua, compattando cos\u00ec i banchi e potendosi nutrire agevolmente attraversandoli senza farli disperdere: spesso quest'azione viene svolta in coppie o in piccoli gruppi, che tuttavia non sono precostituiti ma si incontrano casualmente sul luogo del banchetto.\nNell'immaginario collettivo lo squalo volpe utilizza la lunghissima coda per menare fendenti e scudisciate sulle prede. A supporto di tale credenza vi sarebbero alcuni avvistamenti di squali intenti a compiere questo gesto: nell'inverno 1865 l'ittiologo irlandese Harry Blake-Knox avrebbe osservato uno squalo volpe dilaniare a colpi di coda e poi mangiare una strolaga maggiore (testimonianza questa giudicata poco verosimile, poich\u00e9 si ritiene che la coda dello squalo volpe non possieda muscolatura sufficiente ad esercitare una forza tale da provocare lesioni sul corpo delle prede), mentre il 14 aprile 1923 un altro esemplare lungo attorno ai due metri colp\u00ec con la coda degli \"Atherinopsis californiensis\" sotto gli occhi dell'oceanografo W. E. Allen. Inoltre, il fatto che non sia raro trovare questi squali impigliati agli ami dei palamiti per la coda lascia supporre che ci\u00f2 avvenga quando l'animale tenta di colpire con la coda le prede prese all'amo.\nRiproduzione.\nSi tratta di squali ovovivipari: la femmina d\u00e0 alla luce un numero di piccoli che va da due a sette (nelle popolazioni del Pacifico le nidiate contano solitamente un numero pari di piccoli, mentre nelle popolazioni dell'Atlantico tale numero \u00e8 solitamente dispari). L'accoppiamento avviene solitamente nei mesi estivi, dimodoch\u00e9 la femmina partorisca in un periodo favorevole dell'anno (marzo-giugno nelle popolazioni californiane, mesi estivi in quelle mediterranee, gennaio-maggio in quelle indo-pacifiche), mentre la femmina ritorna a nord per passare l'estate. Durante la gestazione (che dura circa nove mesi) gli embrioni praticano l'ovofagia, nutrendosi delle uova non fecondate che la madre periodicamente produce. L'embrione assume le uova intere, in quanto i piccoli denti sono ricoperti da tessuto e diventano funzionali solo poco prima della nascita, probabilmente per evitare che i piccoli possano ferire la madre durante la gestazione.\nIl fatto che siano state individuate aree di \"nursery\" per i piccoli nel sud della California e della Spagna fa pensare che il parto avvenga in aree accuratamente scelte dalle femmine in tutto l'areale occupato dalla specie. Alla nascita i piccoli sono insolitamente grandi, misurando fino a 160\u00a0cm di lunghezza (un terzo degli adulti) per un peso di 5\u20136\u00a0kg. Essi crescono a ritmo molto veloce (fino a mezzo metro l'anno) durante i primi anni di vita: la crescita tende poi a stabilizzarsi con l'et\u00e0, fino a raggiungere valori medi di una decina di centimetri l'anno negli adulti. Attorno ai tre anni, i piccoli lasciano le aree di \"nursery\" (site in acque basse e calme, come baie e lagune) e si avventurano in mare aperto.\nLa maturit\u00e0 sessuale viene raggiunta ad et\u00e0 e dimensioni che sembrano essere differenti sia nei due sessi che nelle varie popolazioni: i maschi generalmente maturano attorno ai 5 anni d'et\u00e0 (2,6-3,4\u00a0m di lunghezza) in tutto l'areale occupato dalla specie, mentre le femmine maturano alcuni anni pi\u00f9 tardi, a una lunghezza che va dai 2,6\u00a0m (Baja California) ai 4,5\u00a0m (Oceano Indiano).\nSebbene non si conosca con esattezza la speranza di vita dello squalo volpe, comparando le dimensioni di questa specie con quelle delle altre due specie (che vivono in media 20-30 anni) \u00e8 stato stimato che lo squalo volpe possa vivere fino a 43 anni o anche di pi\u00f9.\nDistribuzione ed \"habitat\".\nSi tratta di una specie diffusa in tutti i mari temperati e subtropicali del mondo: nell'Atlantico lo si trova ad ovest da Terranova alle Antille e in Brasile e Argentina, mentre ad est \u00e8 diffuso dallo Skagerrak al Ghana. Nell'Oceano Indiano lo si trova dal Sudafrica all'Indonesia e nell'Oceano Pacifico lo squalo volpe \u00e8 osservabile dal Giappone alla Nuova Zelanda a ovest e dalla Columbia Britannica al Cile ad est: \u00e8 inoltre diffuso anche fra le varie isole del Pacifico, specialmente alle Hawaii. Lo squalo volpe \u00e8 invece assente dal Mar Baltico, dal Mar Rosso e dal Golfo Persico, cos\u00ec come dalle acque circumpolari: lo si trova invece abbastanza di frequente nel Mediterraneo (specialmente nel Golfo del Leone), dove sembrerebbe essere stata addirittura identificata un'area di \"nursery\" lungo la costa spagnola, oltre che in almeno una parte del Mar Nero.\nLa sua cos\u00ec ampia diffusione \u00e8 dovuta al fatto che gli squali volpe sono animali estremamente mobili che sono soliti compiere lunghe migrazioni, nella maggior parte dei casi dovute allo spostamento delle prede (che seguono le correnti oceaniche) e solitamente dirette verso l'Equatore durante l'inverno e verso i poli durante l'estate. I maschi sembrano essere pi\u00f9 propensi a percorrere lunghe distanze rispetto alle femmine, mentre i giovani non compiono spostamenti di una certa entit\u00e0 almeno fino al raggiungimento della maturit\u00e0. La popolazione residente nella porzione occidentale dell'Oceano Indiano tende altres\u00ec alla stanzialit\u00e0, mostrando separazione dei sessi in base alla differente profondit\u00e0 occupata, segregazione che appare tanto pi\u00f9 evidente durante i mesi in cui le femmine partoriscono.\nNonostante questa grossa tendenza a compiere grandi spostamenti, gli squali volpe di differenti popolazioni raramente si accoppiano fra loro: questa caratteristica \u00e8 emersa dalle analisi del DNA mitocondriale, che hanno evidenziato una marcata variabilit\u00e0 genetica fra le popolazioni di squalo volpe dei tre oceani.\nGli squali volpe mostrano un maggiore attaccamento alle acque costiere rispetto alle due specie congeneri, tenendosi generalmente a ridosso della piattaforma continentale e rivelandosi piuttosto difficili da osservare a pi\u00f9 di 30\u00a0km dalla costa: i giovani individui addirittura eleggono a propria dimora le acque poco profonde, come baie e insenature, dove trovano riparo dai predatori.\nSebbene La maggior parte degli avvistamenti siano avvenuti nei pressi della superficie, sono stati ripresi squali volpe fino a profondit\u00e0 di 550\u00a0m e probabilmente questa specie pu\u00f2 spingersi anche a profondit\u00e0 maggiori. Mentre durante il giorno rimangono a pi\u00f9 di 100\u00a0m di profondit\u00e0, durante le ore notturne gli squali volpe risalgono a profondit\u00e0 minori per trovare il cibo.\nRapporti con l'uomo.\nA dispetto delle dimensioni abbastanza ragguardevoli, gli squali volpe non costituiscono un pericolo per l'uomo in quanto esso non \u00e8 visto come potenziale fonte di cibo: si tratta di animali che ad ogni modo vanno avvicinati con cautela in quanto capaci di infliggere profonde ferite coi denti e di spezzare le ossa con la potente coda. Tale potenziale pericolosit\u00e0 viene per\u00f2 annullata dal fatto che questi squali si rivelino abbastanza timidi e risultino difficili da osservare per i subacquei.\nSino ad oggi sono stati registrati un solo attacco all'uomo e quattro a barche (probabilmente dovuti ad individui pescati accidentalmente e particolarmente battaglieri), oltre a una presunta aggressione a un apneista neozelandese. Circola infine un racconto riguardante un pescatore statunitense decapitato da un colpo di coda di uno squalo volpe di 5 m.\nL'uomo, invece, costituisce un pericolo concreto per questo squalo: gli squali volpe cadono infatti abitualmente vittima dei palamiti e dei sistemi di pesca utilizzati per catturare i pesci spada, specie nell'Atlantico. Oltre alla pesca accidentale, esiste un fiorente \"business\" che riguarda la pesca dello squalo in generale e minaccia anche questa specie: la pelle viene trattata e commercializzata sotto forma di cuoio, la carne viene commercializzata salata o affumicata per il consumo umano, l'olio estratto dal fegato viene utilizzato in farmaceutica e cosmetica, ma il pezzo pregiato sono le pinne, che vengono pagate a peso d'oro sui mercati asiatici in quanto ingrediente principe della zuppa di pinne di pescecane. Perfino negli Stati Uniti sussisteva una flotta di imbarcazioni preposte alla pesca dello squalo volpe, che nel 1982 arriv\u00f2 a contare 228 imbarcazioni, garantendo un pescato annuo di 1091 tonnellate: attualmente la pesca allo squalo volpe appare in netta diminuzione, soprattutto a causa del drastico calo del numero di esemplari nella zona.\nLo squalo volpe rappresenta inoltre un ambitissimo trofeo per i pescatori sportivi, in quanto ritenuto (assieme allo squalo mako) un fiero avversario molto difficile da sopraffare: la pesca sportiva a questo squalo viene praticata soprattutto in California, Sudafrica e Nuova Zelanda.\nTutti questi fattori hanno fatto s\u00ec che lo \"status\" delle tre specie del genere \"Alopias\" venisse modificato nel 2007 dall'IUCN, passando da \"dati insufficienti\" a \"vulnerabile\". Per evitare di intaccare troppo le popolazioni, come accaduto in California, e per permettere a quelle rimanenti di riprendersi numericamente, alcuni governi hanno imposto precise regolamentazioni sia per ci\u00f2 che concerne la quantit\u00e0 che le dimensioni degli squali volpe catturabili, in alcuni casi dichiarando fuorilegge la pratica della pesca al solo fine di ottenere le pinne. Simili provvedimenti si sono dimostrati benefici, in quanto ad esempio la popolazione californiana di squalo volpe ha mostrato un incremento annuo compreso fra il 4 ed il 7%."}
{"id": "1121558", "revid": "106627195", "url": "https://it.wikipedia.org/wiki?curid=1121558", "title": "Il calesse di pap\u00e0 Junier", "text": "Il calesse di pap\u00e0 Junier (titolo originale: \"La Carriole du P\u00e8re Junier\") \u00e8 un dipinto a olio su tela di 97x129 cm realizzato nel 1908 dal pittore francese Henri Rousseau.\n\u00c8 conservato nel Mus\u00e9e de l'Orangerie di Parigi.\nL'uomo che tiene orgogliosamente le redini \u00e8 Claude Junier con la famiglia, la moglie Anna, una nipote e la figlia di quest'ultima, pi\u00f9 i suoi animali (tre cani ed una cavalla di nome Rosa). L'altro uomo, che porta in testa un vistoso cappello di paglia, \u00e8 lo stesso Rousseau.\nLe figure del quadro si devono immaginare rappresentate su piani diversi e sovrapposti dove, come spesso accade nella pittura romanica, la grandezza del soggetto \u00e8 funzione della sua importanza.\nIl gruppo dei personaggi \u00e8 perfettamente immobile e silenzioso come in una posa fotografica, mentre attorno si staglia con naturalezza e nella giusta prospettiva l'arioso paesaggio di un'avenue insolitamente grande e stranamente deserta."}
{"id": "1121559", "revid": "1848118", "url": "https://it.wikipedia.org/wiki?curid=1121559", "title": "Lezione di anatomia del Dottor Deyman", "text": "La Lezione di anatomia del Dottor Deyman \u00e8 un dipinto a olio su tela (100x134 cm) realizzato nel 1656 dal pittore Rembrandt Harmenszoon Van Rijn.\nE' conservato al Rijksmuseum di Amsterdam.\nL'opera \u00e8 firmata e datata \"REMBRANDT F. 1656\".\nRembrandt dipinge un ritratto di un gruppo dei pi\u00f9 illustri membri della gilda dei chirurghi di Amsterdam su incarico dei medesimi.\nVenne originariamente destinato all'ala di anatomia ove era gi\u00e0 presente un altro suo dipinto di medesimo soggetto realizzato nel 1632, \"Lezione di anatomia del dottor Tulp\"; nel 1660 la sala venne smantellata ed il dipinto trasferito in una nuova sede, ove nel 1723 un incendio distrusse buona parte della tela, di cui si conserva solo un frammento centrale (prima dell'incendio il dipinto misurava 275x200 centimetri), quello che raffigura Gysbreacht Calcoen, maestro della gilda, che partecipa alla dissezione del cervello, mentre il dottor Deyman compare (ma non ne vediamo la testa) mentre opera appena dietro il capo del cadavere. Anche di quest'ultimo, come nella tela del 1632, \u00e8 nota l'identit\u00e0: si tratta di Johann Fonteyn, originario di Diest, ed era un delinquente impiccato nel gennaio del 1656 e sezionato pochi giorni dopo. \nSir Joshua Reynolds, il quale vide la tela prima che fosse distrutta dall'incendio del 1723, ne ammir\u00f2 i colori a suo dire tizianeschi, mentre la posizione del cadavere richiama quella del Cristo morto di Mantegna di cui Rembrandt possedeva una serigrafia inventariata al numero 200."}
{"id": "1121560", "revid": "949200", "url": "https://it.wikipedia.org/wiki?curid=1121560", "title": "Parigi tra le due rive", "text": "Parigi tra le due rive \u00e8 un dipinto a olio su tela (148x102 cm) realizzato il 1953 ed il 1956 dal pittore Marc Chagall.\nFa parte di una collezione privata.\nLa tela, realizzata dopo il secondo matrimonio del pittore, raffigura una coppia di sposi che celebrano il rito secondo la tradizionale ebraica"}
{"id": "1121561", "revid": "1896375", "url": "https://it.wikipedia.org/wiki?curid=1121561", "title": "Renato Santini", "text": "Biografia.\nNato in una famiglia operaia, dimostra precocemente attitudine al disegno.\nA undici anni incomincia a lavorare come imbianchino, pur continuando a dipingere.\nNel 1924 si avvicina alla cartapesta in occasione della preparazione delle maschere per il Carnevale di Viareggio; proprio per il carnevale, a partire dal 1947 con \"Il teatro della vita\" e finendo nel 1956 con \"Tempo di mambo\", realizz\u00f2 numerosi carri.\nNel 1947 lavor\u00f2 alle scenografie del film Le avventure di Pinocchio, per la regia di Giannetto Guardone, girato a Viareggio, con la collaborazione delle maestranze specializzate nell'allestimento dei carri del carnevale.\nNel 1926 conosce Lorenzo Viani e inizia a frequentarne lo studio diventando suo allievo. Incoraggiato dal maestro decide di inviare un suo dipinto alla Mostra Interregionale di Palazzo Strozzi, ma la tela venne in seguito acquistata dal Palazzo Pitti.\nIn questo periodo conosce diversi artisti che frequentano la Versilia (Moses Levy, Arturo Martini).\nA partire dal 1943 espone per ben quattro volte alla Quadriennale di Roma (le altre nel 1955, 1959 e 1965), poi nel dopoguerra ci furono numerosissime mostre personali: Viareggio, Firenze, Milano, Livorno, Carrara, Roma, Arezzo, Spoleto, Ancona, Bari, Lodi, Prato, La Spezia, San Marino, Verona e Pisa.\nSempre in questi anni partecipa ad alcune rassegne nazionali vincendo alcuni premi.\nDal 1985 un suo autoritratto \u00e8 esposto alla Galleria degli Uffizi di Firenze.\nMuore l'8 febbraio 1995 a Viareggio dopo una breve malattia.\nDall'aprile 2009 una sezione della nuova Galleria di Arte Moderna e Contemporanea di Viareggio ospita diverse opere provenienti dalla donazione dell'autore e dalla donazione Pieraccini."}
{"id": "1121563", "revid": "254059", "url": "https://it.wikipedia.org/wiki?curid=1121563", "title": "Ritratto di Filippo IV da giovane", "text": "Ritratto di Filippo IV da giovane \u00e8 un dipinto a olio su tela (201x102 cm) realizzato nel 1624 circa dal pittore Diego Vel\u00e1zquez; ritrae il volto di Filippo IV di Spagna\n\u00c8 conservato nel Museo del Prado.\nSi tratta di uno dei primi ritratti di Vel\u00e1zquez dopo la sua nomina di pittore di corte a Madrid nel 1623."}
{"id": "1121564", "revid": "1305772", "url": "https://it.wikipedia.org/wiki?curid=1121564", "title": "Squalo volpe", "text": "Squalo volpe"}
{"id": "1121565", "revid": "1543377", "url": "https://it.wikipedia.org/wiki?curid=1121565", "title": "Campionato italiano di scacchi per e-mail", "text": "Il Campionato italiano di scacchi per e-mail veniva organizzato annualmente dall'ASIGC (Associazione scacchistica italiana giocatori per corrispondenza), parallelamente al campionato italiano assoluto. \nL'ultima edizione disputata \u00e8 stata l'ottava, nel 2004-2005.\nOgni edizione era suddivisa in campionati di categoria (in base al punteggio Elo degli scacchisti), femminili e assoluti. \nSi svolgeva con fasi eliminatorie che determinavano i partecipanti alla finale.\nIl vincitore della finale del campionato assoluto acquisiva il titolo di campione italiano assoluto di scacchi per e-mail."}
{"id": "1121566", "revid": "122795197", "url": "https://it.wikipedia.org/wiki?curid=1121566", "title": "Midi (Francia)", "text": "La Francia meridionale (altres\u00ec detta Sud della Francia o Francia mediterranea), conosciuta anche con il termine francese di Midi (, letteralmente \"Mezzogiorno\" od anche \"Mezzod\u00ec\", come \u00e8 anche chiamato il meridione in Italia) \u00e8 l'area geografica della Francia situata a sud dell'estuario della Gironda. Confina ad ovest con l'oceano Atlantico, a sud-ovest con la Spagna e a sud-est con l'Italia. Il Midi include le seguenti regioni della Francia:\nQuest'area corrisponde in larga parte a quella della regione storico-geografica dell'Occitania. Il termine Midi deriva dall'unione della parola \"mi\", 'mezzo' in francese antico, e \"dies\", 'giorno' in latino. Il suo significato e utilizzo sono analoghi a quelli dell'italiano \"Mezzogiorno\", per indicare la parte meridionale d'Italia."}
{"id": "1121567", "revid": "1317408", "url": "https://it.wikipedia.org/wiki?curid=1121567", "title": "Ritratto del pittore Bonnat", "text": "Il Ritratto del pittore Bonnat \u00e8 un dipinto del pittore francese Edgar Degas, realizzato intorno al 1863 e conservato al Mus\u00e9e Bonnat di Bayonne.\nDescrizione.\nDegas era legato a L\u00e9on Bonnat da un saldo vincolo di amicizia sin dagli anni della giovinezza. Ambedue i pittori conobbero il successo, sebbene in modi differenti: se Degas era destinato a brillare nel luminoso firmamento dell'Impressionismo, Bonnat era un celebrato autore di ritratti dalle pose ieratiche, quasi fotografiche, eppure notevolmente idealizzate. La formula di Bonnat conobbe grandi successi ai Salons della Terza Repubblica, della quale egli si pu\u00f2 praticamente dire il ritrattista ufficiale: Degas, dal canto suo, rinnega la configurazione dell'amico e nei suoi ritratti preferisce offrire all'osservatore un'immagine certamente antiaccademica, mirando a rappresentare la realt\u00e0 oggettiva in maniera spontanea, rifuggendo da ogni stilizzazione.\nIl dipinto, oggi custodito al Mus\u00e9e Bonnat di Bayonne, \u00e8 stato al centro di un curioso aneddoto che ci testimonia il carattere spesso scontroso che Degas rivolgeva agli amici e ai conoscenti. Ce lo riporta Rouart:"}
{"id": "1121568", "revid": "767487", "url": "https://it.wikipedia.org/wiki?curid=1121568", "title": "Grand Hotel (album)", "text": "Grand Hotel \u00e8 un album discografico del gruppo inglese Procol Harum, di genere rock progressivo, pubblicato nel 1973 dall'etichetta discografica Chrysalis.\nIl disco.\nL'album, il primo inciso per l'etichetta Chrysalis, \u00e8 una mistura di pezzi orchestrati e brani pi\u00f9 rockeggianti. Il chitarrista Robin Trower viene sostituito da Mick Grabham il quale, non essendo influenzato da Jimi Hendrix come il suo predecessore, risulta forse meno esuberante ma pi\u00f9 funzionale all'atmosfera generale del disco. I testi di Keith Reid toccano problematiche sociali, come in \"TV Caesar\" dove si tratta l'influenza pervasiva della televisione. L'album entrer\u00e0 nei primi 30 posti della classifica americana\nIl paroliere Keith Reid, figura significativa nell'economia del gruppo, \u00e8 di fatto considerato membro del gruppo stesso.\nLa copertina raffigura i musicisti in frac e cilindro davanti ad un edificio (presumibilmemte un grand hotel)."}
{"id": "1121569", "revid": "65465720", "url": "https://it.wikipedia.org/wiki?curid=1121569", "title": "Ritratto del violoncellista Ricardo Pichot", "text": "Ritratto del violoncellista Ricardo Pichot \u00e8 un dipinto a olio su tela di 61,5 \u00d7 49\u00a0cm realizzato nel 1920 dal pittore spagnolo Salvador Dal\u00ed.\nFa parte di una collezione privata.\nNel dipinto \u00e8 raffigurato il violoncellista, Ricardo Pichot, allievo di Pablo Casals, membro della famiglia Pichot; una famiglia di artisti frequentata da Dal\u00ed che, come riportato dallo stesso pittore nel suo \u201cVita segreta\u201d, ebbe un'influenza positiva sulla sua educazione."}
{"id": "1121570", "revid": "767487", "url": "https://it.wikipedia.org/wiki?curid=1121570", "title": "A Bestiary Of", "text": "A Bestiary Of \u00e8 una compilation del duo inglese voce-batteria The Creatures, pubblicata il 27 ottobre 1997.\nIl disco.\nRiunisce l'EP \"Wild Things\", prima uscita discografica della band e ormai fuori catalogo, e il primo album \"Feast\", nonch\u00e9 la B-side di \"Miss the Girl\" e il singolo \"Right Now\" con il retro \"Weathercade\".\nTracce.\nTesti di Sioux, musiche dei Creatures, tranne *"}
{"id": "1121571", "revid": "642594", "url": "https://it.wikipedia.org/wiki?curid=1121571", "title": "Alopidi", "text": ""}
{"id": "1121573", "revid": "1793900", "url": "https://it.wikipedia.org/wiki?curid=1121573", "title": "Ritratto di vecchia (Mariani)", "text": "Ritratto di vecchia \u00e8 un dipinto a olio su tela e misura cm 63x48 eseguito nel 1888 dal pittore italiano Pompeo Mariani.\n\u00c8 conservato nei Musei Civici di Monza.\nQuesto quadro \u00e8 stato realizzato durante uno dei numerosi viaggi a Genova."}
{"id": "1121575", "revid": "611126", "url": "https://it.wikipedia.org/wiki?curid=1121575", "title": "Midi", "text": ""}
{"id": "1121576", "revid": "767487", "url": "https://it.wikipedia.org/wiki?curid=1121576", "title": "Manhattan Baby", "text": "Manhattan Baby \u00e8 un film del 1982, diretto da Lucio Fulci.\nUltimo \"horror\" diretto da Fulci per la \"Fulvia Film\" di Fabrizio De Angelis. Il film venne girato in cinque settimane. Il film vede come protagonista Christopher Connelly affiancato da Cinzia De Ponti e Martha Taylor. La parte della bambina \u00e8 invece interpretata da Brigitta Boccoli, in seguito diventata famosa per avere partecipato a molte edizioni di \"Domenica In\".\nTrama.\nIn Egitto, l'archeologo americano George Hacker profana la tomba d'uno spirito del male, e per questo perde la vista. La figlia Susie riceve in dono da una donna cieca un amuleto. Tornato a New York, George ritrova la vista, ma Susie viene posseduta dalle forze del male. Dopo una serie d'uccisioni e sparizioni misteriose, George si rivolge all'occultista Adrian Marcato, che esorcizza la bambina, a costo della propria vita. Intanto in Egitto, la donna cieca regala a un'altra bambina un amuleto identico a quello regalato a Susie.\nProduzione.\n\"Manhattan Baby\" venne inizialmente concepito come il film pi\u00f9 costoso che il regista Lucio Fulci avrebbe realizzato per il produttore Fabrizio De Angelis. Lo sceneggiatore Dardano Sacchetti dichiar\u00f2 che il budget venne drasticamente ridotto da 800 milioni a 400 milioni di lire. Sacchetti lavor\u00f2 con sua moglie Elisa Briganti a una storia intitolata in origine \"Il malocchio\". Lo stesso Sacchetti defin\u00ec la sceneggiatura \"un tentativo di realizzare una cosa tecnologica. Stavo tentando di avvicinarmi a temi che non erano pi\u00f9 classici o tradizionalmente gotici. Stavo cercando di portare l'orrore in una direzione diversa.\"\nLe riprese sono iniziate l'8 marzo e si sono concluse alla fine di aprile 1982. Il film \u00e8 stato girato presso Il Cairo, i De Paolis In.Ci.R. Studios di Roma e New York nello stesso periodo in cui una squadra della seconda unit\u00e0 stava lavorando a \"1990 - I guerrieri del Bronx\" di Enzo G. Castellari. Sacchetti disse che la lunga sequenza d'apertura in Egitto venne aggiunta in un secondo tempo per \"dare al film un aspetto internazionale.\"\nDistribuzione.\n\"Manhattan Baby\" \u00e8 stato distribuito nei cinema italiani il 12 agosto 1982. Il film ha incassato complessivamente 409.424.657 lire a livello nazionale. \u00c8 stato venduto per la distribuzione negli Stati Uniti nel 1984, venendo tuttavia commercializzato solo nei cinema come \"Eye of the Evil Dead\". Nel Regno Unito \u00e8 stato distribuito direttamente in home video col titolo \"The Possessed\" nel 1983.\nIl film avrebbe posto fine alla collaborazione tra Lucio Fulci e il produttore Fabrizio De Angelis. Fulci di per s\u00e9 disprezzava la pellicola, affermando che non aveva altra scelta che realizzare il film poich\u00e9 De Angelis ne era ossessionato. Fulci comment\u00f2 che si trattava di \"un film terribile; mi azzarderei a descriverlo come una di quelle battute d'arresto che si verificano durante il gioco.\" Sacchetti e Briganti non erano contenti del risultato finale, in particolare Sacchetti afferm\u00f2 che \"quando i produttori hanno deciso di tagliare tre quarti del budget, alcuni degli effetti speciali non sono stati realizzati e il film in definitiva ne ha risentito.\"\nAccoglienza.\nAldo Vigano de \"La Stampa\" trov\u00f2 il film \"poco convincente e abbastanza prevedibile\". Leonardo Autera del \"Corriere della Sera\" invece comment\u00f2: \"Si dice che Lucio Fulci, il regista, sia l'erede pi\u00f9 dotato, nel genere \u00abhorror all'italiana\u00bb, del compianto Mario Bava. Ma c'\u00e8 una differenza sostanziale: Bava sapeva rispettare la lezione di Poe secondo cui anche l'assurdo deve avere una sua logica interna; Fulci invece naviga nell'arbitrio pi\u00f9 assoluto, come nemmeno il \u00abgrand guignol\u00bb di buona memoria si sarebbe mai permesso.\""}
{"id": "1121577", "revid": "125417418", "url": "https://it.wikipedia.org/wiki?curid=1121577", "title": "Michel Deville", "text": "Biografia.\nEsordisce ventisettenne come coregista di \"Une Balle dans le canon\", film che esce nel 1958 e che \u00e8 sicuramente ascrivibile alla \"Nouvelle Vague\" esplosa in Francia in quegli anni. Fra i suoi film compare \"Acque profonde\", girato nel 1981."}
{"id": "1121580", "revid": "121541363", "url": "https://it.wikipedia.org/wiki?curid=1121580", "title": "Samson Siasia", "text": "Carriera.\nGiocatore.\nClub.\nCon il FC Nantes ha vinto il campionato 1994-1995. Ha anche giocato per il Perth Glory con il connazionale Peter Anosike, oltre a Belgio, Portogallo, Arabia Saudita ed Israele.\nNazionale.\nHa giocato 46 partite internazionali per la Nigeria, nelle quali ha segnato tredici gol. Ha fatto parte della squadra che ha partecipato ai Mondiali di calcio USA 1994 ed ha vinto la Coppa delle Nazioni Africane 1994. \u00c8 stato nel giro della Nazionale per undici anni diventando il terzo cannoniere di sempre della Nazionale.\nAllenatore.\nSiasia ha allenato la Nazionale Under-20 nigeriana guidandola alla finale del World Youth 2005, perdendo contro la Nazionale argentina per 2-1. Siasia ha inoltre assistito Augustine Eguavoen alla guida della Nazionale. Dopo aver nuovamente assunto la guida della selezione Under-20, la Federazione nigeriana gli affida la guida della Nazionale maggiore il 4 novembre 2010. Il 28 novembre 2011 viene esonerato a seguito della mancata qualificazione per la Coppa d'Africa.\nOltre alla sua posizione di allenatore, Siasia sta sviluppando un'accademia giovanile nella capitale nigeriana, Abuja.A Rio 2016 guida la nazionale Olimpica. Nel girone arrivano primi a 6 punti, grazie a due vittorie in tre partite. Ai quarti battono la Danimarca per 2-0 e in semifinale perdono per 0-2 contro la Germania, poi arrivata seconda.\nNella finalina per la medaglia di bronzo vincono per 3-2 contro l'Honduras."}
{"id": "1121583", "revid": "1793900", "url": "https://it.wikipedia.org/wiki?curid=1121583", "title": "Donna con scimmia. Studio per la Grande-Jatte", "text": "Donna con scimmia. Studio per la Grande-Jatte (Promeneuse avec singe. \u00c9tude pour la Grande-Jatte) \u00e8 un dipinto a olio su tavola (24,8x15,9\u00a0cm) realizzato nel 1884 dal pittore Georges-Pierre Seurat.\n\u00c8 conservato nel Smith College Museum of Art di Northampton.\nQuesto dipinto \u00e8 una sezione della successiva opera completa Una domenica pomeriggio sull'isola della Grande Jatte, in cui Seurat raffigura una donna con una scimmia."}
{"id": "1121585", "revid": "73447", "url": "https://it.wikipedia.org/wiki?curid=1121585", "title": "Rhythm and Blues", "text": ""}
{"id": "1121588", "revid": "104485", "url": "https://it.wikipedia.org/wiki?curid=1121588", "title": "H\u00e9l\u00e8ne Fourment con due dei suoi figli", "text": "H\u00e9l\u00e8ne Fourment con due dei suoi figli \u00e8 un dipinto (115x85 cm) realizzato nel 1636 circa dal pittore Pieter Paul Rubens.\n\u00c8 conservato nel Mus\u00e9e du Louvre di Parigi.\nH\u00e9l\u00e8ne \u00e8 la seconda moglie del pittore e divenne la sua modella preferita; i figli sono Clara Johanna (in piedi), nata il 18 gennaio 1632, e Frans (in grembo alla madre), nato il 12 luglio 1633."}
{"id": "1121589", "revid": "767487", "url": "https://it.wikipedia.org/wiki?curid=1121589", "title": "Mezzana (Vermeer)", "text": "La Mezzana \u00e8 un dipinto a olio su tela (143x130 cm) attribuito a Jan Vermeer, datato 1656 e conservato nella Gem\u00e4ldegalerie di Dresda. \u00c8 firmato in basso a destra \"IV Meer.1656\". \nStoria.\nIl dipinto \u00e8 citato con sicurezza dal 1741, quando dalla collezione Wallenstein fu acquistato dall'elettore di Sassonia. Nella prima catalogazione, del 1765, compare annotato come opera di Jean van der Meer, senza altra specificazione. Nel 1782 si trova invece la specificazione di Van der Meer \"di Haarlem\", figura imprecisata, e nel 1826 Jacques van der Meer di Utrecht: del pittore di Delft si avevano ancora pochissime notizie.\nBisogna aspettare il 1860 perch\u00e9 Thor\u00e9 Burger lo attribuisca per la prima volta a Vermeer, opinione poi per lo pi\u00f9 condivisa dalla critica successiva, con l'eccezione di alcuni, come Erik Larsen. Firma e data sono sicuramente antiche, per\u00f2 non \u00e8 detto che siano autografe: differiscono ad esempio da quelle su un'opera certa come la \"Veduta di Delft\".\nDescrizione e stile.\nTra i dipinti ambientati in osterie e taverne, comuni nella pittura del Secolo d'oro olandese, il tema della mezzana, ovvero una scena di promiscuit\u00e0 che allude alla prostituzione, non \u00e8 infrequente. Lo stesso Vermeer poteva sicuramente vedere un dipinto di questo genere in casa della suocera Maria Thins, dipinto da Dirk van Baburen e oggi esposto nel Museum of Fine Arts di Boston: un'opera che compare anche citata nello sfondo di alcuni suoi interni domestici, come il \"Concerto a tre\" e la \"Donna seduta alla spinetta\". Il tema era spesso legato al tema evangelico e allegorico di indicare le dissolutezze in cui si imbatt\u00e9 il figliuol prodigo prima di redimersi.\nLa scena, impostata sulle tonalit\u00e0 calde del rosso e del bruno, tra le quali spiccano fortemente il giallo e il bianco indossati dalla donna in primo piano, mostra quattro personaggi presso un tavolo d'osteria, coperto da un pesante tappeto orientale di lana, su cui uno degli uomini ha appoggiato la sua giacca scura. Un musicista, a sinistra, guarda lo spettatore impugnando il manico del suo strumento e un bicchiere (in questa figura \u00e8 stata ipotizzata la presenza di un autoritratto, comunque indimostrabile nell'assenza di documentazione o opere di confronto). A destra un giovane ben vestito d\u00e0 una moneta in mano a una donna, che l'accetta di buon grado aprendo la mano e lasciandosi toccare il seno. Nella mano sinistra regge un calice di acqua o vino, versato verosimilmente dalla brocca posata l\u00ec vicino. Una donna anziana velata di nero assiste compiaciuta alla scena, piegandosi in avanti: \u00e8 lei la \"mezzana\" ovvero la procuratrice dell'incontro. \nIl confronto pi\u00f9 diretto di quest'opera \u00e8 con la \"Giovane donna assopita\" del Metropolitan Museum di New York, forse la prima opera relativamente certa di Vermeer. Simile \u00e8 la gamma di colori, anche se qui \u00e8 pi\u00f9 intensa e accesa, e simili sono alcuni dettagli quali il tappeto sul tavolo, la brocca e il volto della ragazza. Diverso \u00e8 invece il taglio spaziale, qui compresso in uno spazio angusto, appiattito dal muro di sfondo uniforme su quattro quinti del dipinto; nell'altra opera invece la stanza \u00e8 profonda e articolata. Diverso \u00e8 poi il tema rispetto alle opere pi\u00f9 note del pittore: invece di un elegante e silenzioso interno, qui la scena ha un carattere pi\u00f9 narrativo, legato alla pittura di genere ambientata nelle osterie, anche se \u00e8 innegabile che nel complesso l'atmosfera sia pi\u00f9 composta e con un che di lento e solenne, diversamente da tutte le altre prove analoghe."}
{"id": "1121590", "revid": "767487", "url": "https://it.wikipedia.org/wiki?curid=1121590", "title": "Silent Night Fever", "text": "Silent Night Fever \u00e8 il primo album della melodic death metal/thrash metal band svedese Dimension Zero. Dai critici e dai fan \u00e8 considerato il loro miglior lavoro. "}
{"id": "1121594", "revid": "194688", "url": "https://it.wikipedia.org/wiki?curid=1121594", "title": "Tre (telefonia mobile)", "text": ""}
{"id": "1121600", "revid": "767487", "url": "https://it.wikipedia.org/wiki?curid=1121600", "title": "Exotic Birds and Fruit", "text": "Exotic Birds and Fruit \u00e8 l'ottavo album dei Procol Harum, pubblicato nel 1974."}
{"id": "1121603", "revid": "1281904", "url": "https://it.wikipedia.org/wiki?curid=1121603", "title": "Zulu (The Creatures)", "text": "Zulu \u00e8 il primo album live del duo inglese voce-batteria The Creatures, pubblicato il 6 luglio 1999.\nIl disco.\n\u00c8 stato registrato durante il concerto all'University of London Union di Londra del 12 settembre 1998 e distribuito ai soli membri del fan club ufficiale del gruppo nel luglio 1999.\nNella scaletta del concerto compaiono anche pezzi di Siouxsie and the Banshees come \"Tattoo\", \"B Side Ourselves\" e \"The Passenger\" e una cover di Frank Sinatra, \"Witchcraft\". Il concerto venne anche filmato per una possibile uscita in DVD, ma la band non fu soddisfatta del risultato."}
{"id": "1121609", "revid": "42337", "url": "https://it.wikipedia.org/wiki?curid=1121609", "title": "Comma Johanneum", "text": "Il Comma Johanneum (cio\u00e8 \"Comma giovanneo\") \u00e8 una frase contenuta nella \"Prima lettera di Giovanni\" , ma tramandata solo in una minoranza di manoscritti minuscoli medievali tardivi. Mentre la moderna critica testuale giunge alla conclusione che il Comma \"non \u00e8 scrittura originale\", e conclude che \u00e8 un'aggiunta di origine latina posteriore al testo nata da interpretazione teologica, una minoranza la ritiene originale e sottratta al testo per l'influenza di correnti anti-trinitarie.\nTesto.\nIl testo greco \u00e8 qui presentato con la parte contestata in parentesi quadre.\nLa versione italiana \"Nuova Diodati\" (che riprende la tradizione dell'originale versione di Diodati), lo riproduce nella sua interezza in questo modo:\nLa versione CEI ed altre omettono il \"Comma Johanneum\" e traducono:\nLe parole contestate sono generalmente assenti dai manoscritti greci. Esse appaiono nel testo di quattro manoscritti medioevali tardivi. Sembrano avere avuto origine come note marginali aggiunte a certi manoscritti latini durante il Medioevo e poi furono incorporate nel testo nella maggior parte dei manoscritti tardivi della Vulgata. Nell'edizione clementina della Vulgata, il versetto appare in questo modo:\nDalla Vulgata, quindi, sembra che poi il Comma sia stato tradotto in greco e reinserito in alcune edizioni a stampa del testo greco e in pochi manoscritti greci tardivi. La maggior parte degli studiosi lo considera spurio. Questo passo, infatti, non compare nei manoscritti della Vulgata latina prima del IX secolo ed \u00e8 presente solo in alcuni dei manoscritti greci del Nuovo Testamento successivi al XV secolo, mentre nella prima edizione in stampa del Nuovo Testamento greco, curata da Erasmo da Rotterdam nel 1516, questi versetti non vennero inclusi; attualmente anche gli studiosi cattolici romani riconoscono che tali versetti non erano contenuti nel Nuovo Testamento greco.\nIl \"Comma Johanneum\" fu usato dai teologi per sostenere la dottrina della Trinit\u00e0 di Dio.\nCritica biblica.\nBruce Metzger commenta la \"Prima lettera di Giovanni\" 5:7,8 in questo modo:\nTI \u2013 ND \u2013 CA \u2013 MA \u2013 DI \u2013 MAR \u2013 RI \u2013 SA \u2013 KJ \u2013 NKJV \u2013 New Life Study Testament (1978) G. H. Ledyard \u2013 Norlie's N. T. \u2013 DY \u2013 CW \u2013 YG \u2013 AB \u2013 KX \u2013 Green \u2013 SE'78 \u2013 Le Nouveau Testament (1937) P. Buzy \u2013 DM \u2013 AC \u2013 OST \u2013 BASJ \u2013 MS \u2013 VA \u2013 RV \u2013 BA \u2013 PTA \u2013 RV'95 \u2013 VM \u2013 AL'94 \u2013 SOA \u2013 AL \u2013 Vulgata\nCON \u2013 PIB \u2013 TILC \u2013 EP'66 \u2013 EP'70 \u2013 NA \u2013 LU \u2013 CEI \u2013 NVB \u2013 GA \u2013 CO \u2013 BO \u2013 UTET \u2013 NR \u2013 MOR \u2013 THE MESSAGE \u2013 God's New Covenant (1989) Heinz W. Cassirer \u2013 CB \u2013 The New Testament in Plain English (1952) C. K.\nWilliams \u2013 HCSB \u2013 GNT \u2013 The New Testament \u2013 An Expanded Translation (1994) K. S. Wuest \u2013 AT \u2013 DAR \u2013 BECK \u2013 LB \u2013 ASV \u2013 ED \u2013 RSV \u2013 NAB \u2013 BY \u2013 JB \u2013 NIV \u2013 TEV \u2013 NEB \u2013 PH \u2013 MO \u2013 RO \u2013 REB \u2013 NASB \u2013 LAM \u2013 NCV \u2013 The Authentic New Testament (1958) Hugh J. Schonfield \u2013 New Testament in Modern Speech by R. F. Weymouth (1909) \u2013 NAB'86 \u2013 NJB \u2013 NRSV \u2013 GOD'S WORD \u2013 The Translator's New Testament (1973) \u2013 The New Testament (1988) W. Barclay \u2013 CJB \u2013 CEV \u2013 MLB \u2013 NLT \u2013 SCR \u2013 The New Testament in Everyday English (1979) Jay E. Adams \u2013 The New Testament (1995) The African Bible \u2013 The Twentieth Century New Testament (1904) \u2013 BFC \u2013 SE \u2013 TOB \u2013 DA \u2013 OS \u2013 Nouveau Testament et Psaumes. Traduction Liturgique de la Bible (1993) \u2013 BS \u2013 CH \u2013 LI \u2013 MD \u2013 SY \u2013 CT \u2013 KU \u2013 BJ \u2013 SO \u2013 VB \u2013 PB \u2013 LT \u2013 SCH \u2013 MC \u2013 VP \u2013 NBL \u2013 FS \u2013 NBE \u2013 NC \u2013 TPC \u2013 EMN \u2013 BP \u2013 CI \u2013 Nuevo Testamento (1994) P. Felipe de Fuenterrab\u00eda \u2013 ABV \u2013 BD \u2013 BLH."}
{"id": "1121614", "revid": "6923", "url": "https://it.wikipedia.org/wiki?curid=1121614", "title": "Enrico di Cinq-Mars", "text": "Vicenda.\nNel 1639 il Richelieu aveva presentato il Cinq-Mars a Luigi XIII nella speranza che ne potesse diventare un favorito. Il Cinq-Mars divenne presto Gran Maestro della Guardaroba del re e poi primo Grande Scudiere di Francia e Luigi XIII gli offr\u00ec pure il titolo di conte di Dammartin. Dopo essersi distinto nell'assedio di Arras, aspir\u00f2 a pi\u00f9 elevati compiti militari, nonch\u00e9 al matrimonio con la Duchessa di Mantova, Maria Gonzaga, di rango assai superiore al suo.\nRichelieu si oppose al progetto, ufficialmente per la differenza eccessiva di rango e di et\u00e0 fra i due (Maria aveva dieci anni pi\u00f9 di Enrico), ma pi\u00f9 probabilmente per il timore non infondato che in questo modo il giovane, ormai palesemente sfuggito al suo controllo e deciso a giocare da solo, puntasse a consolidare la propria posizione a Corte e prendere il ruolo di Richelieu. Da questo punto in poi i due avversari puntarono in effetti alla reciproca eliminazione. Cinq-Mars si accord\u00f2 cos\u00ec con Fran\u00e7ois Auguste de Thou e con il fratello del re Gastone (che puntava a spodestare il re e prenderne il posto) per complottare con il partito filo-spagnolo.\nIl complotto (a cui forse prese parte anche la moglie del re) prevedeva la cacciata od anche l'uccisione del Richelieu, e la firma di un trattato di pace tra Francia e Spagna, con la rinuncia a tutti i territori conquistati fino a quel momento. Il 13 marzo 1642 i congiurati firmarono a proprio nome a Madrid un trattato di pace in questo senso, senza averne avvisato il re. Gli spagnoli ammassarono perci\u00f2 un esercito di 18.000 uomini nella zona di Sedan, pronti a intervenire militarmente a sostegno dei congiurati.\nMa un corriere segreto del marchese fu intercettato dalla polizia del Richelieu e questi scopr\u00ec il complotto. Traditi nella fiducia riposta nel marchese, sia Richelieu che Luigi XIII decisero di punire con la morte il traditore: imprigionato nella prigione di stato del Castello di Pierre-Scize, il Cinq-Mars ed il Thou furono decapitati a Lione. La madre del Cinq-Mars fu mandata in esilio in Turenna, il fratello fu privato dei benefici di abate ed il castello di famiglia fu fatto radere \u201ca livello di infamia\u201d. Conseguenza ulteriore della cospirazione fallita fu la registrazione in Parlamento della dichiarazione con cui il fratello del re, Gastone, veniva privato del diritto alla reggenza. Gli furono per\u00f2 restituiti i suoi appannaggi, in cambio della denuncia dei nomi di tutti i suoi complici.\nLetteratura e teatro.\nL'episodio del Cinq-Mars ispir\u00f2 ad Alfred de Vigny un romanzo dal titolo \"Cinq-Mars\", pubblicato nel 1826. Nel 1877 Charles Gounod music\u00f2 un'opera lirica dal medesimo titolo. Barbara Strozzi pubblic\u00f2 nell'Opus 2 (\"Cantate, ariette, e duetti\", 1651) il \"Lamento. Sul Rodano severo\", dedicato all'esecuzione capitale di Cinq-Mars."}
{"id": "1121615", "revid": "1904508", "url": "https://it.wikipedia.org/wiki?curid=1121615", "title": "Temporale in risaia", "text": "Temporale in risaia \u00e8 un dipinto a olio su tela e misura cm 70x86,5 eseguito nel 1896 dal pittore italiano Pompeo Mariani.\n\u00c8 conservato nei Musei Civici di Monza.\nL'opera rientra in quel ciclo pittorico dedicato al lavoro delle mondine a partire dal 1895."}
{"id": "1121616", "revid": "125135857", "url": "https://it.wikipedia.org/wiki?curid=1121616", "title": "Kaiserlich-k\u00f6nigliche \u00f6sterreichische Staatsbahnen", "text": "Le Kaiserlich-k\u00f6nigliche \u00f6sterreichische Staatsbahnen (\"Ferrovie imperial-regie dello Stato austriaco\") erano una compagnia ferroviaria che effettuava il servizio nella parte austriaca dell'Austria-Ungheria.\nStoria.\nNel 1810 fu aperta una ferrovia trainata da cavalli (22 km) sull'Erzberg della Stiria per il trasporto del ferro. Nel 1832 fu aperta una ferrovia sempre a cavallo tra Linz e \u010cesk\u00e9 Bud\u011bjovice (Budweis), per una lunghezza di 128,8\u00a0km: costituiva la prima ferrovia interurbana d'Europa.\nLa prima sezione della ferrovia tra Vienna e Cracovia (\"Kaiser-Ferdinands-Nordbahn\") fu aperta nel 1837. Lo Stato inizi\u00f2 a interessarsi alle ferrovie e nel 1854 994\u00a0km di linee ferrate erano possedute dallo Stato (su 1.443\u00a0km, circa il 70%).\nDopo il 1854, a causa della crisi finanziaria dell'Impero, le ferrovie della parte austriaca vennero vendute a prezzi stracciati, specialmente a investitori francesi; furono anche garantite concessioni per nuove compagnie private. La lunga depressione, iniziata dal crollo della Borsa di Vienna nel 1873 port\u00f2 alla bancarotta diverse ferrovie.\nDopo il compromesso austro-ungarico del 1867, le Ferrovie dello Stato ungheresi (M\u00c1V) furono poste sotto il controllo dello Stato.\nFerrovie di stato austriache.\nAlla fine del 1884 la rete delle ferrovie dello Stato copriva 5.103\u00a0km. Il 1\u00ba luglio 1884 fu fondata la \"kk Generaldirektion der Staatsbahnen\" (\"Direttorato generale imperiale delle ferrovie dello Stato\") e questo segn\u00f2 la nascita delle \"kaiserlich-k\u00f6nigliche Staatsbahnen\" (abbreviato come \"kkStB\" o \"k.k.St.B.\").\nCon la nazionalizzazione di altre compagnie, la kkStB ottenne praticamente il monopolio dei trasporti ferroviari; la \"S\u00fcdbahn\" (SB, ferrovia del sud) era l'unica grande compagnia che rimase privata fino alla fine dell'Impero. Nel 1914, su un totale di 22.981\u00a0km di binari sul territorio austriaco, 18.859 (l'82%) erano statali.\nDopo la fine della prima guerra mondiale il parco veicoli e le infrastrutture della kkStB furono divise tra le varie compagnie statali degli stati che nacquero dalle ceneri dell'Impero: le Ferrovie dello Stato cecoslovacche (\u010cSD) in Cecoslovacchia, Deutsch\u00f6sterreichische Staatsbahnen (D\u00d6StB) in Austria (nel 1919 divennero \u00d6sterreichische Staatsbahnen \u00d6StB, nel 1921 Bundesbahn \u00d6sterreich, BB\u00d6), e altre."}
{"id": "1121617", "revid": "74173", "url": "https://it.wikipedia.org/wiki?curid=1121617", "title": "Ferrovie dello Stato imperiale austriaco", "text": ""}
{"id": "1121619", "revid": "87532223", "url": "https://it.wikipedia.org/wiki?curid=1121619", "title": "Nomi di Dio", "text": "I nomi di Dio, inteso per \"Dio\" la divinit\u00e0 delle religioni monoteistiche, sono numerosi."}
{"id": "1121620", "revid": "729019", "url": "https://it.wikipedia.org/wiki?curid=1121620", "title": "Antoine Coiffier de Ruz\u00e9", "text": "Biografia.\nSi distinse nell'attacco alla piazzaforte di La Rochelle nel 1617, fu inviato come ambasciatore straordinario in Inghilterra nel 1624 per negoziare il matrimonio di Enrichetta di Francia con il principe di Galles. Successivamente fu nominato sovrintendente alle finanze grazie all'appoggio di Richelieu. Inviato in Piemonte nel 1630, combatt\u00e9 a fianco del duca di Montmorency e fu nominato l'anno seguente Maresciallo di Francia. Nel 1632 marci\u00f2 con un esercito sull'elettorato di Treviri ma, colpito da una febbre infiammatoria, mor\u00ec in Lorena. Ci ha lasciato le sue \"Memorie sulla guerra e sui fatti del tempo\", stampate nel 1622. Ricostru\u00ec il borgo di Effiat (Puy-de-D\u00f4me) e fond\u00f2 un ospizio ed un collegio di Oratoriali.\nEra il padre di Enrico di Cinq-Mars, che cospir\u00f2 contro il cardinale Richelieu e Luigi XIII e fu per questo giustiziato."}
{"id": "1121621", "revid": "767487", "url": "https://it.wikipedia.org/wiki?curid=1121621", "title": "Aenigma", "text": "Aenigma \u00e8 un film diretto da Lucio Fulci.\nTrama.\nKathy, studentessa del college Saint Mary, \u00e8 vittima di un crudele scherzo organizzato dai suoi compagni di corso. A causa di ci\u00f2, finisce all'ospedale, in coma.\nLa ragazza riesce ad entrare in contatto con Eve, scolara appena iscritta nello stesso istituto. Attraverso la nuova arrivata, si vendicher\u00e0 di tutti quelli che l'hanno derisa e ridotta in stato vegetativo.\nSoltanto con la morte di Kathy, uccisa dalla madre, la possessione termina.\nProduzione.\nRiprese.\nCome ha ribadito lo stesso regista, il soggetto trae ispirazione da \"Carrie - Lo sguardo di Satana\".\n\u00c8 stato girato a Sarajevo, con un budget assai ridotto. Alcune scene di raccordo, invece, furono realizzate negli USA.\n\u00c8 il primo film in cui si stabilisce il rapporto di amicizia/collaborazione tra Ciccarese-Fulci. I due, successivamente, lavoreranno insieme per il film successivo \"Demonia\".\nCast.\nSi tratta dell'ultimo film interpretato da Lara Nakszy\u0144ski. L'attrice, in seguito, ha lavorato unicamente per la televisione.\nFulci compare in un piccolo cameo\nColonna sonora.\nL'edizione musicale, prodotta dalla Beat Records Company, \u00e8 coordinata dal maestro Cordio. Si tratta di un album che contamina la musica ambient con l'elettronica. La title-track \u00e8 cantata da Douglas Meakin.\nDistribuzione.\nVenne presentato in anteprima mondiale al Dylan Dog Horror Fest di Milano il 25 ottobre del 1987. Successivamente, fu distribuito all'estero, nel 1988.\n\u00c8 stato proposto in formato home video.\nAccoglienza.\nLa rivista \"Nocturno\", in un articolo, lo descrive come uno dei lavori meno interessanti del cineasta, \u00abnon da buttare (...) ha diverse frecce nel suo arco che lo rendono godibile e intrigante\u00bb."}
{"id": "1121623", "revid": "287204", "url": "https://it.wikipedia.org/wiki?curid=1121623", "title": "Didelphis marsupialis", "text": "L'opossum comune (\"Didelphis marsupialis\") o Manicou (come viene chiamato nelle Antille) \u00e8 un mammifero marsupiale della famiglia dei \"Didelphidae\", sottofamiglia \"Didelphinae\", genere \"Didelphis\", che vive tra il sud del Messico e l'Argentina. Preferisce abitare nella foresta, ma pu\u00f2 vivere anche nei campi e nelle citt\u00e0.\nL'opossum comune ha circa le dimensioni di un gatto. La sua coda pu\u00f2 misurare 50 cm ed ha una dentatura composta da 50 denti.\nL'opossum comune \u00e8 un animale notturno e durante il giorno dorme nelle cavit\u00e0 degli alberi.\nAma stare a testa in gi\u00f9. Mangia frutta (ad esempio il mango), vermi, rane ed insetti, ma anche uccelli e uova.\nQuando percepisce una situazione di pericolo, emette un odore particolarmente sgradevole e si finge morto.\nLa femmina di opossum comune partorisce dai 5 ai 9 cuccioli, fino a tre volte l'anno. I nuovi nati vivono nel marsupio della madre fino a quando non riescono a sopravvivere autonomamente. I maschi non si prendono cura dei figli durante la loro crescita.\nL'opossum comune vive in media due anni e mezzo.\nNelle Antille, gli abitanti si cibano di opossum. Essi vengono cacciati di notte abbagliandolo con delle torce.\nDal 17 febbraio 1989, la specie \u00e8 protetta dalla legge francese. L'opossum comune, come altre creature originarie dei tropici, viene spesso introdotta illegalmente negli Stati Uniti.\nIl nome \"Manicou\" deriva probabilmente da una parola utilizzata nella lingua dei nativi americani."}
{"id": "1121624", "revid": "1318658", "url": "https://it.wikipedia.org/wiki?curid=1121624", "title": "Carole King", "text": "Avendo scritto 118 canzoni entrate nella \"Billboard Hot 100\", \u00e8 la cantautrice di maggior successo della seconda met\u00e0 del XX secolo. Sessantuno suoi successi sono inoltre entrati nella classifica inglese, rendendola l\u2019artista pi\u00f9 presente nell\u2019elenco dei singoli del Regno Unito.\nBiografia.\nNata da una famiglia ebrea, Carole all'et\u00e0 di 12 anni inizi\u00f2 a suonare il pianoforte e nella sua scuola, la James Madison High School, form\u00f2 un quartetto vocale chiamato \"Co-Sines\". Frequent\u00f2 il Queens College, dove conobbe Neil Sedaka, al quale ispir\u00f2 \"Oh, Carol\", brano che divenne il suo primo grande successo. Carole King rispose componendo \"Oh, Neil\". Sempre al college ebbe una relazione con Paul Simon, e poi con Gerry Goffin.\nCon Gerry Goffin si spos\u00f2 nel 1959 ed ebbe due figlie, anche loro cantanti, Louise Goffin e Sherry Goffin Kondor. I due lavorarono insieme come autori di canzoni, che affidarono principalmente all'interpretazione di gruppi vocali emergenti, come gli Everly Brothers, i Drifters, i Byrds; insieme alla coppia Bacharach - David costituirono il binomio di autori di maggior successo negli anni sessanta, a partire da \"Will You Love Me Tomorrow\", scritta per il gruppo The Shirelles, che arriv\u00f2 nel 1961 in cima alle classifiche.\nLa costruzione musicale dei successi di Goffin e King si discostava dagli stereotipi dell'epoca. Lo stesso Paul McCartney ha raccontato in pi\u00f9 occasioni che i Beatles, agli albori della loro carriera, si ispirarono per il loro stile alle armonizzazioni, tra gli altri, proprio degli Everly brothers.\nDopo il divorzio da Goffin nel 1968, e il successivo matrimonio con il bassista Charles Larkey, inizi\u00f2 un periodo di crisi e di insuccessi per la sua carriera, fino al 1971, anno della pubblicazione di \"Tapestry\". L'album ebbe un immediato successo sia tra il pubblico che tra la critica e fu riconosciuto come uno dei simboli della musica cantautorale statunitense degli anni settanta; con numerosi singoli tratti dall'album, \"Tapestry\" rimase nelle classifiche per pi\u00f9 di sei anni; solo in America vendette pi\u00f9 di 10 milioni di copie e nel mondo circa 22 milioni. Vinse quattro Grammy Awards, e fu posizionato dalla rivista \"Rolling Stone\" al 36\u00ba posto nella classifica dei 500 migliori album. All'album collaborarono Joni Mitchell e James Taylor, suo grande amico, per il quale scrisse \"You've Got a Friend\", il suo primo grande successo. Il singolo \"It's Too Late\" raggiunge la prima posizione nella Billboard Hot 100 per cinque settimane nel 1971 e vince il Grammy Award alla registrazione dell'anno nel 1972.\nIn seguito pubblic\u00f2 \"Music\" (1971), \"Rhymes and Reasons\" (1972) e \"Wrap Around Joy\" (1974) che ebbero grande successo anche se mai come \"Tapestry\".\nNel 1973 tenne un concerto gratuito al Central Park di New York davanti a circa 100\u00a0000 spettatori.\nDal 1983 si \u00e8 impegnata come ambientalista e sostiene il Partito Democratico.\nNel 1994 pubblica \"In Concert\" il primo album dal vivo della sua carriera con ospiti Slash, David Crosby e Graham Nash.\nNel 1996 \u00e8 stato realizzato un film ispirato alla sua vita, \"Grace of my heart\".\nHa riscritto la canzone \"Where You Lead (I Will Follow)\" per adattarla al telefilm \"Una mamma per amica\", cantandola con la figlia Louise Goffin. \u00c8 anche apparsa in qualche episodio, nel ruolo della proprietaria del negozio di musica.\nNel 2004 ha lanciato il suo tour \"The Living Room Tour\".\nNel 2021 \u00e8 stata inclusa nella Rock and Roll Hall of Fame di Cleveland"}
{"id": "1121625", "revid": "10929", "url": "https://it.wikipedia.org/wiki?curid=1121625", "title": "Didelphis Marsupialis", "text": ""}
{"id": "1121626", "revid": "1305772", "url": "https://it.wikipedia.org/wiki?curid=1121626", "title": "Procol's Ninth", "text": "Procol's Ninth \u00e8 il nono album dei Procol Harum, pubblicato nel 1975."}
{"id": "1121629", "revid": "1272592", "url": "https://it.wikipedia.org/wiki?curid=1121629", "title": "Hybrids (album)", "text": "Hybrids \u00e8 un album di remix del duo inglese voce-batteria The Creatures, pubblicato il 2 novembre 1999.\nIl disco.\nL'album presenta remix delle tracce dell'album \"Anima Animus\" e dell'EP \"Eraser Cut\" del 1998.\nA esso collaborarono i DJ e produttori Howie B, Paul Thomas, John Roome, Doug Hart &amp; Paul Freegood, Ollie Brown &amp; Sam Britton, The Black Dog, Tony Justice &amp; Danny Endemic, The Beloved, Jonn Jo Key, Tom Stephan e A1 People.\nLa maggior parte delle canzoni sono mix estesi. Diversi mix erano usciti in precedenza su singoli promozionali in 12\" e CD singoli, ma gran parte erano inediti. Hybrids \u00e8 stato distribuito in CD e doppio LP. La versione su vinile non comprende le tracce 1, 4, 8, 10 e 11 ma include la traccia \"Say (Witchman's Very Long Mix)\"."}
{"id": "1121632", "revid": "2160448", "url": "https://it.wikipedia.org/wiki?curid=1121632", "title": "Nomi di Dio nell'Islam", "text": "I nomi di Dio nell'Islam, detti Bei Nomi di Dio () sono 99, e nelle confraternite mistiche si discetta sul 100\u00b0 Nome (detto \"Il Grande Nome\"), dalle valenze particolarmente sacre, note solo agli spiriti pi\u00f9 elevati e particolarmente edotti dal loro lungo e faticoso cammino di apprendimento. Dei Nomi di Dio parla lo stesso Corano, quando afferma:\nElenco dei nomi Divini.\nTali nomi in realt\u00e0, secondo la teologia tradizionale islamica, vengono definiti comunemente come \"Nomi e Attributi Divini\". I Nomi e gli Attributi Divini rappresentano gli aspetti molteplici della divinit\u00e0, che secondo Ibn Arabi sono infiniti e non 99. Questo perch\u00e9 egli considerava i Nomi al di l\u00e0 del mero elenco, perch\u00e9 essi secondo la metafisica Sufi, sono riconducibili alle ipostasi della divinit\u00e0 che si manifesta in infiniti modi. Ma non solo, i nomi rappresentano anche il concetto di Unit\u00e0 e molteplicit\u00e0 di Dio tramite l'uomo. Per questa ragione possono anche essere considerati come i piani dell'essere. \"Allah\" \u00e8 il nome che designa l'Essenza Divina qualificata dall'insieme dei suoi attributi.\nAspetti comuni in altre religioni.\nI \"nomi e le forme\" sovrimposti nel concetto dell\"'avijj\u0101\" induista corrispondono al concetto islamico di quiddit\u00e0 (\"m\u0101hiyyah\"), altro non sono se non le forme esteriori dei \"nomi e attributi\" divini."}
{"id": "1121633", "revid": "287204", "url": "https://it.wikipedia.org/wiki?curid=1121633", "title": "Alexander Balanescu", "text": ""}
{"id": "1121635", "revid": "1514393", "url": "https://it.wikipedia.org/wiki?curid=1121635", "title": "Quartetto Balanescu", "text": ""}
{"id": "1121636", "revid": "729019", "url": "https://it.wikipedia.org/wiki?curid=1121636", "title": "Caproni Ca.60 Transaereo", "text": "Il Caproni Ca.60 Transaereo (noto anche come Noviplano Transaereo e citato in qualche occasione dalla stampa come Capronissimo) era un grande idrovolante da trasporto passeggeri, costruito in un unico prototipo dall'azienda italiana Caproni di Giovanni Battista Caproni e sperimentato senza successo nel 1921.\nSpinto da otto motori e caratterizzato da tre cellule triplane per un totale di nove ali, era progettato per poter trasportare su distanze transatlantiche 100 passeggeri alla volta. Vol\u00f2 due volte, il 12 febbraio e il 4 marzo del 1921, decollando dal Lago Maggiore. Precipit\u00f2 in acqua al termine del secondo volo, danneggiandosi in modo molto grave e ponendo fine agli ambiziosi test. Le uniche parti sopravvissute (alcuni frammenti dei galleggianti, un pannello di controllo, un motore) sono attualmente conservati presso il Museo dell'Aeronautica Gianni Caproni di Trento.\nStoria del progetto.\nGiovanni Battista Caproni, meglio noto come Gianni Caproni, era divenuto un affermato progettista e costruttore di aeroplani nel corso della prima guerra mondiale; l'azienda di costruzioni aeronautiche Caproni aveva riscontrato notevoli successi in particolare nel campo dei grandi bombardieri plurimotori, con velivoli come il Caproni Ca.32, il Ca.33, il Ca.36 e il Ca.40. La conclusione del conflitto, nel 1918, caus\u00f2 una drastica riduzione nelle commesse militari per gli aeroplani da bombardamento; quindi, come molti altri industriali dell'epoca, Caproni ripieg\u00f2 sul mercato dell'aviazione civile.\nGi\u00e0 nel 1913 il progettista, allora ventisettenne, aveva affermato in un'intervista per la \"Gazzetta dello Sport\" che \u00abaeroplani capaci di cento e pi\u00f9 passeggeri\u00bb, in grado di superare distanze transoceaniche in circa 20 ore, sarebbero divenuti presto una realt\u00e0. Fu dopo la guerra che, oltre a convertire al ruolo di aerei di linea alcuni dei pi\u00f9 grandi velivoli da bombardamento che avevano prestato servizio durante la guerra, Caproni effettivamente avvi\u00f2 la progettazione di un enorme e ambizioso idrovolante da trasporto passeggeri, un primo brevetto per il quale venne registrato gi\u00e0 il 6 febbraio 1919.\nIl progetto di un idrovolante plurimotore di grandi dimensioni per il trasporto a lungo raggio di un gran numero di passeggeri, giudicato all'epoca piuttosto stravagante, avrebbe consentito secondo Caproni di collegare zone difficilmente accessibili in modo pi\u00f9 rapido di quanto sarebbe stato permesso dalle vie di terra e a un costo significativamente pi\u00f9 basso di quello che sarebbe stato necessario per migliorare le vie di comunicazione convenzionali, stradali o ferroviarie. Affermando che il suo grande idrovolante avrebbe potuto essere impiegato su qualsiasi rotta, sia all'interno del territorio di una nazione sia a livello internazionale, il progettista aveva in mente la possibilit\u00e0 di sfruttarlo in paesi estesi, ma dotati di cattive infrastrutture per i trasporti, come la Cina.\nCaproni riteneva che per questi scopi non fosse sufficiente riadattare i velivoli impiegati in guerra: pensava invece che una nuova generazione di aeroplani, caratterizzati da una maggiore autonomia e da una capacit\u00e0 di carico aumentata (in grado di ridurre i costi per passeggero), avrebbe dovuto sostituire i residuati bellici nel ruolo di trasporti di linea.\nNonostante le critiche di alcuni esponenti, anche importanti, dell'aviazione italiana dell'epoca (soprattutto Giulio Douhet) Caproni avvi\u00f2 la progettazione di un velivolo estremamente innovativo; il primo brevetto relativo a questo progetto venne depositato all'inizio del 1919.\nConsapevole dei problemi legati alla sicurezza del volo di linea che costituivano il fondamento delle critiche di Douhet, Caproni si concentr\u00f2 su alcuni espedienti per migliorare l'affidabilit\u00e0 del velivolo e minimizzare i danni dovuti a eventuali incidenti. In primo luogo concep\u00ec il suo grande idrovolante come un plurimotore dotato di un numero di propulsori sufficiente a garantirgli la possibilit\u00e0 di rimanere in volo anche in caso di avarie a uno o pi\u00f9 motori; addirittura, consider\u00f2 la possibilit\u00e0 di dotare l'aereo di \"motori di riserva\" da spegnere una volta raggiunta la quota di crociera e da utilizzare in caso di emergenza. La configurazione idrovolante assicurava una relativa facilit\u00e0 nel portare a termine all'occorrenza atterraggi (propriamente, ammaraggi) di emergenza, per i quali risultava sufficiente qualsiasi specchio d'acqua abbastanza calmo e di dimensioni adeguate. Infine, riconobbe l'importanza di migliorare il comfort dei passeggeri alzando la quota di crociera; questo sarebbe stato reso possibile da sistemi di turbocompressione e regolazione del passo delle eliche, i quali avrebbero compensato la perdita di potenza dei motori all'aumentare della quota.\nLa costruzione del Transaereo prese avvio nella seconda met\u00e0 del 1919 (il primo riferimento ad essa si trova in un quotidiano francese del 10 agosto; forse la costruzione delle prime parti inizi\u00f2 nelle officine di Vizzola Ticino). In settembre la fiera aerea tenutasi presso le fabbriche Caproni a Taliedo, presso Milano, diede grande pubblicit\u00e0 all'ambizioso progetto. Sempre in settembre, Caproni sfrutt\u00f2 l'esperienza di volo di un grande idrovolante Caproni Ca.4 per affinare alcuni dei calcoli relativi al Transaereo. Nel 1920, poi, venne costruito sulle rive del Lago Maggiore (a Sesto Calende) il grande hangar nel quale si sarebbero svolti la maggior parte dei lavori per la costruzione dell'aeroplano. Qui vennero assemblate le parti costruite dai diversi subappaltatori della Caproni, molti dei quali avevano gi\u00e0 collaborato con l'azienda durante la Grande Guerra.\nAlla fine dell'anno il sito della costruzione venne visitato dall'ambasciatore statunitense Robert Underwood Johnson, che rimase ammirato dal grande idrovolante ormai prossimo al completamento. La stampa afferm\u00f2 che l'aereo avrebbe potuto cominciare i collaudi in volo nel gennaio 1921, e aggiunse che se i test avessero avuto esiti positivi la supremazia nel campo del trasporto aereo civile sarebbe passata all'Italia.\nIl 10 gennaio vennero testati i motori del gruppo anteriore e le gondole motrici; non vennero riscontrate vibrazioni pericolose. Il 12 vennero provati con successo anche due dei motori posteriori. Il 15 Caproni inoltr\u00f2 la richiesta di autorizzazione ad eseguire i test di volo presso Sesto Calende all'Ispettore Generale dell'Aeronautica, Generale Omodeo De Siebert.\nTecnica.\nIl Caproni Ca.60 Transaereo era un grande idrovolante a scafo, la cui cabina (che costituiva essa stessa il galleggiante principale) era appesa sotto tre cellule alari, ciascuna formata da tre ali sovrapposte, collocate una in testa all'aereo, una a met\u00e0 della sua lunghezza (questa, un po' pi\u00f9 in basso delle altre due) e un'altra in coda. L'apertura alare di ciascuna delle nove ali era di 30,00 metri, per una superficie alare totale di 750,00 metri quadrati; la fusoliera era lunga 23,45 metri e la struttura nel suo complesso era alta 9,15 metri.\nCiascuno dei tre gruppi di ali era ricavato dal recupero della velatura di un triplano da bombardamento Caproni Ca.4; diversi aerei di questo modello vennero riciclati a questo scopo dopo la fine del conflitto mondiale.\nIl controllo del volo era garantito da un sistema di alettoni e timoni, in assenza di un piano orizzontale di coda. Il rollio (il movimento del velivolo verso destra o verso sinistra intorno all'asse longitudinale), era regolato in modo del tutto tradizionale dall'azionamento differenziale degli alettoni; il beccheggio (il movimento del velivolo verso l'alto o verso il basso intorno all'asse trasversale) invece, in assenza di equilibratori, era regolato dall'azionamento differenziale degli alettoni della cella alare anteriore e di quella posteriore; pur non essendo dotato di una coda (nel senso di un sistema di impennaggi) in senso convenzionale, il Transaereo aveva quattro superfici verticali collocate all'interno della cella alare posteriore che fungevano da derive e da timoni. Le ali erano dotate di un apprezzabile angolo di diedro, il quale contribuiva alla stabilit\u00e0 del velivolo in rollio. Inoltre, Caproni si aspettava che il Transaereo sarebbe stato estremamente stabile anche in beccheggio grazie alla configurazione delle tre cellule alari una dietro l'altra: tanto che afferm\u00f2 che l'aereo avrebbe potuto \u00abessere pilotato con una mano sola.\u00bb Questo particolare sistema di controlli era stato brevettato da Caproni il 25 settembre 1918.\nL'aereo era propulso da otto motori a V a 12 cilindri Liberty L-12 di produzione statunitense; capaci di sviluppare 400 cavalli vapore ciascuno, essi erano i pi\u00f9 potenti motori entrati in servizio durante la prima guerra mondiale. Erano disposti in due gruppi da quattro, uno all'altezza della prima cella alare (con due motori in posizione traente con eliche bipala e una gondola con due motori di cui uno spingente e l'altro traente, entrambi con eliche quadripala) e uno all'altezza della terza (con due motori in posizione spingente con eliche bipala e una gondola con due motori di cui uno traente e l'altro spingente, entrambi con eliche quadripala). Tutti i motori laterali e le due gondole erano sormontati da ampi radiatori. All'interno della gondola anteriore e di quella posteriore sedevano due motoristi, i quali azionavano i controlli della potenza erogata dai propulsori in risposta agli ordini ricevuti dai piloti per mezzo di un articolato sistema di luci e indicatori su un pannello di comunicazione e comando.\nI serbatoi erano collocati nel soffitto della cabina all'altezza della seconda cella alare triplana, quella centrale. Il carburante raggiungeva i motori grazie a un sistema di pompe.\nOltre allo scafo principale, il velivolo era dotato di due galleggianti laterali (fissati sotto la cella alare centrale) che garantivano la stabilit\u00e0 intorno all'asse di rollio in fase di galleggiamento, di decollo e di ammaraggio. Per progettare i galleggianti Caproni si rivolse ad Alessandro Guidoni, uno dei pi\u00f9 eminenti progettisti di idrovolanti dell'epoca. In considerazione delle eccezionali dimensioni dell'aeroplano, vennero studiati galleggianti e superfici idrodinamiche di tipo innovativo progettate in modo da di ridurre le dimensioni e il peso.\nLa cabina che ospitava i passeggeri era chiusa e caratterizzata da finestre molto ampie. Per i viaggiatori erano predisposte panchette in legno con schienale da due posti ciascuna; esse erano organizzate in modo da generare \"scompartimenti\" aperti da quattro posti, con due panche che guardavano una verso l'altra: al contrario di quanto avviene negli aerei di linea contemporanei, alcuni passeggeri sedevano rivolti in direzione contraria a quella del moto. Il posto di pilotaggio, che ospitava un pilota e un copilota, era invece aperto: si trovava sopraelevato rispetto al pavimento della cabina (da cui si raggiungeva con una scaletta a pioli), con i busti dei membri dell'equipaggio che sporgevano oltre il soffitto.\nImpiego sperimentale.\nIl Transaereo venne estratto dal suo hangar per la prima volta il 20 gennaio 1921, e in quella data venne estensivamente fotografato. Il giorno successivo il velivolo avrebbe dovuto essere messo in acqua per la prima volta, e un cineoperatore avrebbe dovuto svolgere alcune riprese. Tuttavia, a causa del basso livello dell'acqua e di alcune difficolt\u00e0 con la rampa che collegava l'hangar con il lago, l'idrovolante non pot\u00e9 essere messo in acqua come previsto. Ricevuta l'autorizzazione di De Siebert, la rampa venne allungata di un tratto il 24 gennaio, e poi ancora il 28. Tra difficolt\u00e0 e tensioni il lavoro prosegu\u00ec fino al 6 febbraio, quando Caproni venne informato che 30 centine alari erano rotte e andavano riparate prima di poter avviare i collaudi. Caproni scrisse:\nGli operai lavorarono intensamente per tutta la notte affinch\u00e9 il 7 si potessero cominciare i test. Le centine vennero riparate, e tuttavia \u2013 per la frustrazione di Caproni \u2013 un avviamento difettoso imped\u00ec di accendere un motore e le prove dovettero essere rimandate ancora.\nIl 9 febbraio, infine, con i motori che funzionavano correttamente, il Transaereo venne messo in acqua e cominci\u00f2 a fare delle manovre di flottaggio. Ai comandi c'era Federico Semprini, un ex istruttore di volo militare noto per aver fatto compiere un \"giro della morte\", o looping, a un bombardiere pesante trimotore Caproni Ca.33. Egli avrebbe pilotato il Transaereo in tutti i collaudi.\nSempre rimanendo in acqua, il velivolo comp\u00ec alcune virate, poi acceler\u00f2 simulando una corsa di decollo e comp\u00ec altre manovre sotto gli occhi di Caproni e di altri importanti rappresentanti dell'aviazione italiana dell'epoca: Giulio Macchi e Alessandro Tonini della Nieuport-Macchi, Raffaele Conflenti della SIAI. Le prove vennero interrotte dal peggioramento del tempo meteorologico, ma il loro esito era stato positivo. L'aereo si era dimostrato docile ai comandi, manovrabile e stabile; aveva rivelato di essere eccessivamente leggero in prua e dopo la fine del volo ci si accorse che era stata imbarcata un po' di acqua, ma Caproni era tranquillizzato.\nIl giorno successivo l'ingegnere rifece alcuni dei suoi calcoli e stabil\u00ec di caricare l'aereo con 200 o 300 chilogrammi di zavorra in prua prima di procedere con ulteriori prove. Mentre i sacchetti di sabbia venivano caricati, Caproni constat\u00f2:\nAltri test di manovra in acqua vennero portati a termine con successo l'11 febbraio. Il 12 febbraio 1921, con la prua dell'idrovolante appesantita da 300 chilogrammi di zavorra, l'aereo raggiunse gli 80 chilometri orari e decoll\u00f2 per la prima volta. Anche in volo si rivel\u00f2 stabile e rispose bene ai comandi.\nIl secondo volo ebbe luogo il 4 marzo. Semprini (secondo quanto raccont\u00f2 in seguito) acceler\u00f2 l'aereo fino a 100 o 110 chilometri orari, tenendo il volantino tirato verso di s\u00e9; improvvisamente l'aereo si stacc\u00f2 dall'acqua e inizi\u00f2 a salire in assetto fortemente cabrato; il pilota ridusse la potenza dei motori, poi la coda dell'aereo inizi\u00f2 ad abbassarsi e a perdere quota fuori controllo. La coda si schiant\u00f2 contro la superficie dell'acqua, seguita dopo un istante dalla prua, la quale sbatt\u00e9 violentemente e ruppe la parte anteriore dello scafo. La cella alare anteriore collass\u00f2 in acqua insieme alla prua del velivolo, mentre le due celle alari posteriori e la poppa continuarono a galleggiare. Il pilota riusc\u00ec a uscire dal relitto indenne.\nCaproni, che arrivando da Vizzola Ticino in automobile aveva avuto dei ritardi dovuti a dell'acqua nel carburante, giunse solo allora sulle rive del Lago Maggiore. In seguito comment\u00f2: \u00abCos\u00ec il frutto di anni di lavoro, un aereo che avrebbe dovuto porre le basi dell'aviazione del futuro, tutto perso in un momento! Ma non si pu\u00f2 lasciarsi prendere dallo sconcerto se si vuole andare avanti.\u00bb\nAll'epoca le cause dell'incidente vennero identificate nella concomitanza di due fattori: la scia di un piroscafo che navigava a poca distanza da dove il Transaereo comp\u00ec la sua corsa di decollo, la quale probabilmente interfer\u00ec e port\u00f2 l'idrovolante a decollare prima del dovuto; e un errore del pilota Semprini, che continu\u00f2 a tirare sui comandi nel tentativo di prendere quota quando invece avrebbe dovuto eseguire delle manovre correttive, ad esempio abbassare leggermente il muso per acquistare velocit\u00e0, tenendo presente il fatto di avere tra le mani un aeroplano molto grande e inerte. Analisi pi\u00f9 recenti hanno messo in evidenza che la causa principale dell'incidente avrebbe potuto essere invece il movimento dei sacchi di sabbia che erano stati collocati nella cabina come zavorra per simulare la presenza dei passeggeri: essi, non vincolati ai sedili, si sarebbero spostati verso la coda dell'aereo quando esso, al decollo, improvvisamente si impenn\u00f2; appesantendo notevolmente la coda resero il grande velivolo quasi incontrollabile, portarono il muso ad alzarsi ancora di pi\u00f9 e la parte posteriore dell'aereo a precipitare in acqua, seguita dal resto della struttura.\nI danni che l'aereo aveva subito nello schianto erano molto gravi, ma i due terzi posteriori della fusoliera e del complesso delle ali erano rimasti quasi intatti. Tuttavia il Transaereo dovette essere trainato a riva dal punto, in mezzo al lago, in cui era precipitato. Nel corso del tragitto (venne trainato da una barca che, forse, era la stessa la cui scia aveva interferito con il decollo) il velivolo sub\u00ec ulteriori danni: la fusoliera imbarc\u00f2 molta acqua e fin\u00ec in gran parte sommersa, e anche i due gruppi di ali posteriori si danneggiarono, accartocciandosi e finendo in parte in acqua. La possibilit\u00e0 di riparare l'aereo era piuttosto remota; dopo l'incidente erano rimaste utilizzabili solo le parti in metallo e i motori, e sarebbe stato necessario ricostruire quasi tutte le parti in legno. Il costo della riparazione dell'aereo, secondo la stima di Caproni stesso, sarebbe stato circa un terzo di quello che era stato il costo per la costruzione del prototipo, ma non era certo che le risorse dell'azienda sarebbero state sufficienti per questo. Dopo un momento di iniziale sconforto, comunque, Caproni gi\u00e0 il 6 marzo cominci\u00f2 a pensare alle modifiche da apportare al progetto per poterlo portare avanti; convinto che la strada intrapresa con il Transaereo fosse quella giusta verso la realizzazione del sogno del trasporto aereo civile su larga scala, decise di costruire un modello in scala 1:4 per proseguire gli studi.\nDopo aver parlato con De Siebert e con Ivanoe Bonomi (ministro della guerra fino a poco tempo prima) Caproni pens\u00f2 di poter costruire un modello in scala 1:3, e ricevette da Bonomi la promessa che, in caso di una sua vittoria alle elezioni, il governo gli avrebbe garantito il supporto finanziario necessario. Tuttavia, anche se in luglio Bonomi divenne primo ministro, priorit\u00e0 politiche pi\u00f9 urgenti significarono di fatto la fine del progetto del Transaereo.\nPur avendo rappresentato un sostanziale insuccesso, il Ca.60 \u00e8 tuttora considerato \u00abuno dei pi\u00f9 straordinari velivoli mai costruiti.\u00bb\nEsemplari attualmente esistenti.\nLa maggior parte della struttura semidistrutta del relitto and\u00f2 perduta dopo che il progetto del Transaereo venne abbandonato. Tuttavia, grazie alla sensibilit\u00e0 storica della famiglia Caproni, alcuni frammenti sopravvissero: i due galleggianti laterali, la sezione frontale del galleggiante-scafo centrale, un pannello di comunicazione tra i piloti e i motoristi e uno degli otto motori Liberty si salvarono e (dopo aver seguito il Museo Caproni in tutte le sue vicissitudini tra la fondazione, nel 1927, e il trasferimento alla sede attuale, presso Trento, nel 1992) sono stati esposti nel salone espositivo principale del museo, insieme al resto della collezione permanente, nel 2010.\nSono sopravvissute anche una sezione di uno dei due travi longitudinali che, collegando il gruppo motopropulsore anteriore a quello posteriore, rafforzavano la struttura alare e una delle alette che univano lo scafo ai galleggianti laterali; questi frammenti sono conservati al museo di Volandia, in provincia di Varese, negli stessi capannoni che per molti anni ospitarono le officine della ditta Caproni.\nIl Caproni Ca.60 nella cultura di massa.\nIl velivolo compare nel film d'animazione del 2013 \"Si alza il vento\" di Hayao Miyazaki, nel quale viene rappresentato, presumibilmente, il secondo volo, conclusosi con la distruzione del velivolo."}
{"id": "1121638", "revid": "74173", "url": "https://it.wikipedia.org/wiki?curid=1121638", "title": "Ferrovie imperiali dello Stato austriaco", "text": ""}
{"id": "1121639", "revid": "92719", "url": "https://it.wikipedia.org/wiki?curid=1121639", "title": "Squalo volpe occhione", "text": ""}
{"id": "1121640", "revid": "247222", "url": "https://it.wikipedia.org/wiki?curid=1121640", "title": "Brendan Behan", "text": "Biografia.\nOltre ad essere un drammaturgo e uno scrittore, era anche un militante dell'IRA, un imbianchino, un giornalista, un eccellente interprete di ballate popolari irlandesi, e un gran bevitore; cos\u00ec grande che lui stesso si defin\u00ec un \"drinker with writing problems\". L'alcool sar\u00e0 la causa di importanti accadimenti della sua vita: dell'espulsione - a soli 14 anni - dal Fianna Eireann (l'organizzazione che preparava i giovani ad entrare nell'IRA), del diabete e, infine, della sua morte a soli 41 anni.\nUna volta accreditatosi come scrittore di successo non si fece sfuggire l'occasione di presentarsi ubriaco in varie trasmissioni televisive inglesi e americane. \nNonostante l'espulsione dal Fianna Eireann, Brendan Behan riusc\u00ec comunque ad entrare nell'IRA e a svolgere un ruolo operativo all'interno dell'organizzazione.\nFece varie spedizioni nel Regno Unito, ma fu arrestato in una di queste nel 1939 a Liverpool. Essendo ancora minorenne venne rinchiuso per tre anni nel carcere minorile Borstal e proprio da questa esperienza nascer\u00e0 il suo romanzo autobiografico Borstal Boy (Ragazzo del Borstal) (pubblicato nel 1958 e successivamente in Italia nel 1960 tradotto da Luciano Bianciardi). \nA soli sedici anni - et\u00e0 dell'arresto - dimostr\u00f2 di essere pienamente consapevole dei motivi che lo spingevano a combattere per la causa irlandese e contro l'imperialismo inglese. \nI problemi con la legge non si limitarono alla reclusione nel Borstal perch\u00e9 nel 1942 venne condannato a 14 anni di detenzione per aver sparato (ma non ucciso) a due poliziotti irlandesi durante la commemorazione della rivolta di Pasqua.\nDopo la fine della Seconda guerra mondiale l'amnistia generale gli risparmi\u00f2 dieci anni di carcere e, nel 1946, usc\u00ec di prigione. \nNel 1947 venne imprigionato per quattro mesi, questa volta a Manchester, per aver aiutato la fuga di un prigioniero dell'IRA.\nIl 1954 fu l'anno che sanc\u00ec il suo ingresso nel panorama letterario del secolo con la rappresentazione della commedia drammatica \"The Quare Fellow\" (\"L'impiccato di domani\") al Pike Theatre di Dublino, replicata due anni dopo al Theatre Royal di Londra.\nLa sua carriera e la sua vita vennero stroncate dal diabete e dall'alcol che, inizialmente, lo costrinsero all'immobilit\u00e0, tanto da non poter pi\u00f9 n\u00e9 leggere n\u00e9 scrivere.\nLe opere di questo periodo furono incise su nastro e prendono il nome di \"talk books\", pubblicati postumi: \"Brendan Behan's Island\", \"Confessioni di un ribelle irlandese\" e \"Brendan Behan's New York\".\nTra le sue opere teatrali, oltre alla gi\u00e0 citata commedia drammatica \"The Quare Fellow\", si ricorda \"L'ostaggio\" (\"The Hostage\"), quest'ultima tradotta dall'originale gaelico \"An Giall\".\nScrivere in gaelico faceva infatti parte del suo sogno di ricostruzione della cultura irlandese, e questa fu la lingua in cui scrisse le sue opere giovanili pubblicate su riviste irlandesi.\nIn seguito (a partire dal 1950) riprese a scrivere in inglese.\nLa produzione di Brendan Behan comprende anche altri scritti tra cui \"Hold your Hour and Have Another\", \"The Scarperer\", \"Richard's Cork leg\", \"The Complete Plays\", \"Poems and a Play in Irish\", e una raccolta di racconti inediti intitolata \"After the Wake\".\nMor\u00ec in seguito ad un coma epatico.\nBrendan Behan nei media.\nA lui \u00e8 stata dedicata un'intera strofa della canzone \"Morte di un poeta\", contenuta nell'album di debutto \"Riportando tutto a casa\" del gruppo folk Modena City Ramblers\nDal suo romanzo autobiografico \"Borstal Boy\" sono stati tratti uno spettacolo teatrale del 1967 (\"Borstal Boy\") e un film del 2000 (\"Borstal Boy\").\n\"A Hero's Death\", album dei Fontaines DC, titolo estrapolato da una commedia di Behan."}
{"id": "1121648", "revid": "1305772", "url": "https://it.wikipedia.org/wiki?curid=1121648", "title": "OBB", "text": ""}
{"id": "1121649", "revid": "486946", "url": "https://it.wikipedia.org/wiki?curid=1121649", "title": "Comunit\u00e0 montana del Triangolo lariano", "text": ""}
{"id": "1121650", "revid": "62538775", "url": "https://it.wikipedia.org/wiki?curid=1121650", "title": "Isoforma proteica", "text": "In biochimica, si definisce isoforma proteica (o, pi\u00f9 comunemente, isoforma) una delle versioni di una stessa proteina che presenti alcune piccole differenze rispetto alle altre, spesso dovute a fenomeni di splicing alternativo o a modificazioni post traduzionali. Numerose isoforme sono anche dovute alla presenza di SNPs.\nLa scoperta delle isoforme spiega come mai dal relativamente piccolo numero di geni che caratterizzano un genoma come quello umano si sviluppino un numero decisamente pi\u00f9 elevato di proteine e di funzioni enzimatiche.\nSimilarmente, si definisce glicoforma una isoforma di glicoproteina, a seconda del tipo di polisaccaride che vi \u00e8 adeso."}
{"id": "1121654", "revid": "1804448", "url": "https://it.wikipedia.org/wiki?curid=1121654", "title": "Isaac Abrabanel", "text": " \nBiografia.\nAbrabanel fu allievo di Joseph Hayim ben Shem Tov, rabbino di Lisbona, e studi\u00f2 filosofia nella scuola Yeshiva di Isaac Aboab. Gi\u00e0 a vent'anni scrisse sugli elementi primi della natura, su questioni religiose, sui profeti; anche la sua abilit\u00e0 politica era ben nota, se il re Alfonso V di Portogallo lo chiam\u00f2 ad assumere le funzioni di consigliere e di tesoriere.\nDopo la morte di re Alfonso dovette lasciare le sue cariche nel 1483, accusato dal nuovo re Giovanni II di connivenza col Duca di Braganza, giustiziato con l'accusa di tradimento. Abrabanel, avvertito in tempo, fugg\u00ec in Castiglia: condannato a morte in contumacia, gli furono confiscati i beni ma la sua famiglia riusc\u00ec a raggiungerlo a Toledo, dove egli si occup\u00f2 di studi biblici, elaborando in sei mesi un ampio commento su libri di Giosu\u00e8, dei Giudici e di Samuele.\nNotato anche in Castiglia per le sue capacit\u00e0, entr\u00f2 al servizio dei re cattolici. Mentre le forze armate spagnole erano impegnate in una logorante guerra contro il regno arabo di Grenada, Abrabanel si occup\u00f2 efficientemente, con l'amico Abraham Senior, dell'approvvigionamento dell'esercito.\nNel corso della guerra Abrabanel anticip\u00f2 somme notevoli di denaro al governo e quando, dopo la conquista spagnola di Grenada, fu decretata l'espulsione degli Ebrei dalla Spagna, egli fece il possibile per ottenere la revoca dell'editto, offrendo invano ducati.\nFerdinando II d'Aragona e Isabella di Castiglia avrebbero fatto un'eccezione per Abrabanel, permettendogli di rimanere in Spagna, giovandosi cos\u00ec dei suoi servizi, ma egli prefer\u00ec lasciare la Spagna raggiungendo Napoli, dove entr\u00f2 rapidamente al servizio del re; lasci\u00f2 Napoli quando la citt\u00e0 partenopea fu conquistata dai Francesi di Carlo VIII, per seguire re Ferdinando II, prima a Messina, poi a Corf\u00f9 e nel 1496 a Monopoli; alla fine, nel 1503, si ritir\u00f2 a Venezia, dove cerc\u00f2 di far stipulare un trattato commerciale tra la Repubblica veneta e il Portogallo che per\u00f2 non and\u00f2 a buon fine. Mor\u00ec a Venezia nel 1508 e fu sepolto a Padova.\nDue dei suoi tre figli ebbero notevole fama: Samuele, un talmudista e Giuda, pi\u00f9 conosciuto in Italia col nome di Leone Ebreo.\nOpere.\nAbrabanel produsse diversi lavori che vengono suddivisi in tre gruppi: di esegesi, di filosofia e di apologetica. L'esegesi riguarda i suoi commenti alla Bibbia, la filosofia alle scienze e alla religione e alla tradizione ebraica, mentre l'apologetica difende l'idea dell'attesa del Messia.\nI suoi scritti esegetici, diversamente dai correnti commenti biblici, prendono in considerazione elementi politici e sociali. Pensava che un puro commento non fosse sufficiente ma che anche la vita del popolo ebraico dovesse essere discussa insieme ai passi biblici; egli includeva un'introduzione sul carattere di ciascun libro commentato e l'intenzione dell'autore, in modo da rendere le opere accessibili a un lettore medio.\nFu apprezzato anche dagli studiosi cristiani che spesso lo utilizzarono nei loro scritti, anche in virt\u00f9 delle aperture dell'Abrabanel verso la religione cristiana, dal momento che egli si occupava del messianismo giudaico. Per questo motivo le sue opere furono tradotte e distribuite negli ambienti intellettuali cristiani. Esse sono:\nL'esegesi.\nAbrabanel compose inizialmente commenti dei libri dei primi e secondi profeti. I suoi scritti esegetici vogliono dare una risposta positive alle speranze messianiche degli ebrei spagnoli. Le opere maggiori su questo tema sono la \"Ma'yanei ha-Yeshu'ah\" (\"La fonte di salvezza\"), che \u00e8 un commento al \"Libro di Daniele\", il \"Yeshu'ot Meshiho\" (\"Gli annunci di salvezza del Messia\"), interpretazione della letteratura rabbinica sul Messia e \"Mashmi'a Yeshu'ah\" (\"Il messaggero di salvezza\"), un commento sulle profezie messianiche dei libri profetici. Questi tre libri sono parte di un'opera pi\u00f9 ampia, intitolata \"Migdal Yeshu'ot\" (\"Torre di salvezza\").\nI suoi commenti sono divisi in capitoli, ciascuno preceduto da una lista di problemi che spiega nel corso della trattazione. Questo modo di presentare le cose rende pi\u00f9 facile trovare la risposta cercata e lo stesso studio dell'opera di Abrabanel, il quale non si occupa di questioni grammaticali o filologiche, come fecero, prima di lui, Maimonide o David Kimhi, ma si contenta di analizzare le Scritture all'impronta.\nA volte Abrabanel fa delle digressioni, specialmente nel suo commento al Pentateuco. Lo stile e l'esposizione \u00e8 prolissa e anche ripetitiva; alcune interpretazioni derivano da discussioni tenute in sinagoga. Combatte l'estremo razionalismo dell'interpretazione come anche le interpretazioni basate sulle allegorie e, nello stesso tempo, ricorre a numerose interpretazioni filosofiche, mantenendosi per\u00f2 su un piano di scarsa profondit\u00e0.\nLa sua opposizione alle allegorie filosofiche deve essere attribuita alle condizioni del tempo, al timore di pregiudicare la fede dell'ebreo comune e al pericolo dell'esilio. Questo spiega anche la fede di Abrabanel nei concetti messianici del Giudaismo e il suo bisogno di rendere la sua opera accessibile a tutti gli ebrei piuttosto che scrivere rivolgendosi agli studiosi della sua epoca. Sebbene rifugga dalle interpretazioni cabalistiche, Abrabanel ritiene per\u00f2 che la Torah contenga significati nascosti oltre a quelli manifesti, interpretando cos\u00ec vari passi in diversi modi. I suoi scritti esegetici sono notevoli per tre distinzioni:\nMa la principale caratteristica che distingue Abrabanel dai suoi predecessori \u00e8 il suo impegno a usare le Scritture come mezzo per spiegare la situazione contemporanea della comunit\u00e0 ebraica; studioso di storia, fu abile nell'attualizzare la lezione della storia. Abrabanel, che prese parte delle vicende politiche del suo tempo, credeva che le semplici considerazioni degli elementi letterari della Scrittura fossero insufficienti e che dovessero essere considerate anche le caratteristiche politiche e sociali di un paese e della sua comunit\u00e0. Per l'eccellenza e la completezza della letteratura esegetica, fu visto come un maestro anche dall'esegetica cristiana.\nLa filosofia.\nSembra paradossale che un uomo, presentato come l'ultimo aristotelico ebreo, anche con il commento sulla Guida ai perplessi, abbia tanta considerazione da essere presentato alla pari con Maimonide. Egli non manc\u00f2 di rimproverare i suoi predecessori, eminenti filosofi ebrei come \nIsaac Albalag, ibn Caspi, Shem Tov ben Falaquera, Gersonide, Mois\u00e8 Narboni.\nLe loro opinioni, da lui giudicate troppo razionalistiche e soggette a un'eccessiva libert\u00e0 d'interpretazione, sconcertarono \u2013 a suo giudizio \u2013 molti ebrei fino a condurli a infedeli e corruttive fedi.\nCon Abr\u0101h\u0101m ibn \u201bEzr\u0101, tipico neoplatonico, Abravanel fu d'accordo solo su un punto: ai piedi del Sinai, gli Israeliti ascoltarono e compresero i dieci comandamenti. Per il resto, non manc\u00f2 di scrivere autentiche invettive nei suoi confronti, definendo futili i suoi commenti biblici e contrari ai principi fondamentali della Torah, non esitando di affermare l'inanit\u00e0 di un'opinione che lo stesso Abr\u0101h\u0101m ibn \u201bEzr\u0101 trovava criticabile.\nLa sua posizione nei confronti di Maimonide \u00e8 molto pi\u00f9 sfumata: dopo aver esposto le sue tesi, spesso sottolinea che quello \u00ab\u00e8 il pensiero del nostro maestro Mos\u00e8 Maimonide, non del nostro maestro Mos\u00e8\u00bb.\nLa concezione di Abravanel sul Giudaismo, molto vicino a quella di Juda Halevi, si appoggia sulla convinzione che Dio si \u00e8 rivelato storicamente e abbia fatto degli Israeliti il suo popolo eletto. Attacca apertamente le concezioni razionaliste del maestro sulle visioni profetiche che relega a rango di creazioni fantastiche. Per Abravanel, anche la \"bat kol\", l'eco della voce, della quale si trovano numerosi esempi nel Talmud, \u00e8 voce vera, resa udibile da Dio, un fenomeno evidentemente miracoloso. Allo stesso modo, critica di Maimonide le teorie del \"Carro celeste\" del libro di Ezechiele, nel suo commento della \"Guida dei perplessi\".\nIn compenso, se egli sfuma fortemente la posizione di Maimonide, l'approva spesso nel suo commento biblico. Cos\u00ec, sul problema se Maimonide aderisse o meno all'idea dell'eternit\u00e0 del mondo, dopo aver contestato la spiegazione della parola \"Bereshit\" (\"Guida dei perplessi\", II, 30), Abrabanel aggiunge: \u00abE spiegare la prima parola del primo versetto nel senso di una anteriorit\u00e0 temporale non conduce necessariamente a sostenere che la creazione abbia avuto luogo nel tempo, n\u00e9 rimette in causa il principio della creazione \"ex nihilo\", perch\u00e9 non \u00e8 impossibile dire che l'inizio di cui si parla nel versetto faccia esso stesso parte del tempo e la creazione del cielo e della terra non s'iscrive in un tempo precedente ma \u00e8 essa l'istante fondatore del tempo stesso\u00bb.\nAbrabanel presenta dunque un Maimonide incapace di vincere il ragionamento aristotelico senza rimettere in questione i fondamenti del proprio sistema di fede.\nDel resto i suoi \"Principi della fede\" sono una difesa dei tredici articoli di Maimonide contro gli attacchi di Hasday Crescas e di Joseph Albo, che mettono in discussione il numero e la validit\u00e0 di tali principi. Abrabanel conclude spiegando come Maimonide, nella compilazione di quegli articoli, non abbia fatto altro che riproporre le abitudini delle nazioni di enunciare assiomi, ossia i principi fondamentali delle loro scienze. E tuttavia il giudaismo non ha niente in comune con la scienza umana, volendo essere gli insegnamenti della Torah delle rivelazioni divine e non gi\u00e0 il risultato di speculazioni umane, pertanto sono tutti equivalenti: nessuno di essi pu\u00f2 essere considerato come un principio o il corollario di un principio."}
{"id": "1121655", "revid": "44939", "url": "https://it.wikipedia.org/wiki?curid=1121655", "title": "Glicoforma", "text": ""}
{"id": "1121656", "revid": "547992", "url": "https://it.wikipedia.org/wiki?curid=1121656", "title": "Quando Alice ruppe lo specchio", "text": "Quando Alice ruppe lo specchio \u00e8 un film televisivo del 1988, diretto da Lucio Fulci.\nTrama.\nLester Parson \u00e8 un uomo ossessionato dalle scommesse sulle corse dei cavalli, nonch\u00e9 un moderno Landru cannibale. Egli seduce vedove facoltose per estorcere loro denaro per le sue scommesse e pagare cos\u00ec i debiti di gioco. Quando le donne non sono pi\u00f9 in grado di finanziarlo le uccide e ne d\u00e0 il corpo in pasto ai maiali. Tutto procede in questa \"routine\" finch\u00e9 un imitatore non inizia a uccidere seguendo le sue stesse modalit\u00e0, ma lasciando numerosi indizi che portano direttamente a lui. Deve nascondersi, cercare stratagemmi per sfuggire alla polizia e inoltre scopre con orrore di non proiettare pi\u00f9 alcuna ombra.\nMentre sta per uccidere l'ennesima donna, questa lo riconosce, grazie all\"'identikit\" del telegiornale, e gli spara ferendolo gravemente. Alla fine Lester si trova davanti al suo imitatore e scopre trattarsi della sua stessa ombra che, ormai stanca di seguire un assassino, aveva deciso di fermarlo commettendo i suoi stessi crimini in maniera tale da ricondurre all'uomo. Solo con la morte di Lester l'ombra si ricongiunge finalmente a lui ed entrambi muoiono.\nProduzione.\nPre-produzione.\nIntorno alla seconda met\u00e0 degli anni ottanta, per i film italiani era sempre pi\u00f9 difficile ottenere una distribuzione cinematografica. Dato che il visto censura cinematografico \u00e8 obbligatorio solo per i film usciti in sala, alcune produzioni, tra cui \"Quando Alice ruppe lo specchio\", hanno risparmiato soldi uscendo \"direct-to-video\". Il film faceva parte di una serie intitolata \"I maestri del thriller\" che era destinata alla televisione e all'home video. Il produttore Carlo Alberto Alfieri present\u00f2 il progetto a Luciano Martino, che lo respinse, e in seguito fece un accordo con la Scena International di Augusto Caminito. La societ\u00e0 di quest'ultimo contatt\u00f2 quindi Distribuzione Alpha Cinematografica e Cine Duck e vendette i diritti televisivi della serie a Reteitalia.\nIl direttore della fotografia Silvano Tessicini coinvolse nel progetto il regista Lucio Fulci. Questi era appena tornato dalle Filippine, dove aveva girato \"Zombi 3\", ed era malato. Tessicini inizialmente sugger\u00ec a Fulci di far parte della produzione come supervisore, ma il regista gli present\u00f2 la sua storia, \"Quando Alice ruppe lo specchio\".\nRiprese.\nGli altri film della serie erano \"Hansel e Gretel\" di Giovanni Simonelli, \"Bloody Psycho\" di Leandro Lucchetti, \"Massacre\" di Andrea Bianchi, \"Luna di sangue\" di Enzo Milioni, \"Non aver paura della zia Marta\" di Mario Bianchi, \"Le porte dell'inferno\" di Umberto Lenzi e \"Il fantasma di Sodoma\" dello stesso Fulci. Il budget delle pellicole varia a seconda delle fonti: Alfieri parla di una cifra tra i 300 e 350 milioni di lire, mentre il direttore di produzione Silvano Zignani ha dichiarato che erano circa 207 milioni e Fulci tra i 200 e 300 milioni. I film sono stati girati in 16mm, per poi essere montati in 35mm, e le riprese si sono svolte durante un periodo di tre-quattro settimane a pellicola, utilizzando generalmente la stessa troupe e alcuni membri ricorrenti del cast.\nLe riprese di \"Quando Alice ruppe lo specchio\" sono iniziate il 22 giugno 1988, poco dopo che Fulci aveva terminato \"Il fantasma di Sodoma\". Il film \u00e8 stato girato presso Roma e Vides Studios. Fulci in seguito parl\u00f2 negativamente di entrambi i film affermando che il numero di inquadrature era tale da ottenere il minutaggio minimo delle pellicole complete. Fulci ebbe anche litigi con i produttori sul set, mentre questi erano insoddisfatti del regista poich\u00e9 costantemente in ritardo.\nDistribuzione.\nA causa dell'elevato tasso di violenza, i film furono trasmessi solo nel 1991 da syndication televisive. Tutti i film della serie sono stati distribuiti dalla Formula Home Video con la dicitura \"Lucio Fulci presenta\". Alfieri cit\u00f2 in giudizio la casa di distribuzione in quanto possedeva lui i diritti per l'home video della serie. La Formula \u00e8 fallita e la serie \u00e8 stata successivamente pubblicata in VHS e DVD da Avo Film che ha acquistato i diritti per l'home video."}
{"id": "1121657", "revid": "44939", "url": "https://it.wikipedia.org/wiki?curid=1121657", "title": "Isoforma", "text": ""}
{"id": "1121659", "revid": "15756", "url": "https://it.wikipedia.org/wiki?curid=1121659", "title": "Locuzioni greche", "text": "Elenco di locuzioni greche in ordine alfabetico.\n\u0391.\n(h)a\n\u0392.\nb\n\u0393.\ng\n\u0394.\nd\n\u0395.\n(h)e\n\u0396.\nz\n\u0397.\n(h)\u0113\n\u0398.\nth\n\u0399.\n(h)i\n\u039a.\nk, c\n\u039b.\nl\n\u039c.\nm\n\u039d.\nn\n\u039e.\nx\n\u039f.\n(h)o\n\u03a0.\np\n\u03a1.\nrh\n\u03a3.\ns\n\u03a4.\nt\n\u03a5.\nhy\n\u03a6.\nph\n\u03a7.\nkh, ch\n\u03a8.\nps\n\u03a9.\n(h)\u014d"}
{"id": "1121661", "revid": "78273", "url": "https://it.wikipedia.org/wiki?curid=1121661", "title": "NSBM", "text": ""}
{"id": "1121664", "revid": "1543377", "url": "https://it.wikipedia.org/wiki?curid=1121664", "title": "Demografia della Lombardia", "text": "La popolazione residente in Lombardia \u00e8 di 10.002.615 di abitanti al 1\u00ba gennaio 2015 che corrisponde al 16,3% della popolazione italiana.\nLa popolazione maschile al 1\u00ba gennaio 2015 raggiungeva le 4.881.615 unit\u00e0 e costituiva il 48,8% della popolazione della Lombardia. Quella femminile era formata da 5.121.000 unit\u00e0 e costituiva il 51,2% della popolazione regionale.\nAl 1\u00ba gennaio del 2015 la popolazione straniera residente in Lombardia raggiungeva le 1.152.320 persone e costituiva quasi un quarto di quella presente in Italia (24,7%) con un'incidenza sulla popolazione regionale dell'11,5%, che \u00e8 maggiore rispetto all'8,5% della media nazionale.\nPopolazione residente.\nDalle tabelle mostrate in questa sezione si osserva come la popolazione residente in Lombardia ha avuto una costante crescita a partire dai 3,5 milioni di abitanti del 1861 fino ad arrivare ai circa 9,5 milioni di residenti nel 2006.\nLa crescita pi\u00f9 forte della popolazione (di circa 2 milioni di unit\u00e0 in 20 anni) si \u00e8 avuta tra gli anni '50 e '70 del 900, quando il boom economico del dopoguerra ha spinto molte persone, provenienti da regioni del Nord-Est e del Sud, a migrare in Lombardia. Dopo questo periodo di forte crescita demografica, la regione ha visto una pi\u00f9 lenta evoluzione, fino agli inizi del 2000.\nParagonando il periodo 1991-2000 con il periodo 2001-2006 si pu\u00f2 notare un recente aumento della crescita della popolazione regionale. Infatti, negli anni '90 la popolazione regionale \u00e8 cresciuta di circa 150.000 unit\u00e0 e di ben 500.000 unit\u00e0 nei 5 anni successivi. Questo incremento rilevante pu\u00f2 essere attribuito ai forti flussi migratori che interessano la Lombardia in particolare, e l'Italia in generale.\nEtnie e minoranze straniere.\nAl 1\u00ba gennaio 2015 in Lombardia risiedono 1.152.320 stranieri, ovvero circa il 25% degli stranieri in Italia, e formano quasi il 12% della popolazione regionale.\nDivisione in base al genere nel 2006. Pi\u00f9 della met\u00e0 (il 56,8%) degli immigrati sono uomini, contro il 43,2% delle donne.\nDistribuzione in et\u00e0 nel 2006. La popolazione straniera si dimostra essere giovane. Nel 2006 circa il 60% della popolazione straniera ultraquattordicenne era composta da persone con et\u00e0 tra i 25 ed i 39 anni mentre meno del 15% ne aveva pi\u00f9 di 45. Pi\u00f9 della met\u00e0 (55,5%) degli immigrati sono coniugati contro il 37,2% che sono liberi. Questa percentuale di coniugati \u00e8 cambiata dal 2001 ad oggi: nel 2001 infatti il 49,5% era coniugato mentre il 45% era libero.\nLa professione religiosa della popolazione immigrata in Lombardia nel 2006 era prevalentemente cristiana (28,3% sono cristiani cattolici contro il 18,5% che sono cristiani non cattolici, per un totale del 46,8%) e musulmana (il 40,6), mentre il restante 12,6% professa altre religioni o nessuna.\nI titoli di studio degli immigrati nel 2006. Il 15,5% possiede una laurea, il 41,8 un diploma di scuola media superiore, il 33,2% si \u00e8 fermato alla scuola dell'obbligo mentre solo il 9.5% non ha nessun titolo di studio.\nI lavori svolti dagli immigrati nel 2006 sono in ordine: operatori edili (13,9%), operatori generici nell'industria (13,4%) addetti alla ristorazione/alberghi (10,4%), domestici ad ore (8,0%), operati generici del terziario (7,1%). Il 35,6% ha un contratto a tempo indeterminato contro il 6,4% che \u00e8 disoccupato. La restante percentuale svolge lavori part-time, a tempo determinato, irregolari, sono casalinghe o studenti. Dal lavoro svolto il 43% percepisce dai 1000 ai 1500 euro mentre il 22,9% prende dai 750 ai 1000 euro. Dal 2001, quando pi\u00f9 del 70% degli immigrati prendeva meno di 1000 euro al mese, ad oggi si osserva un miglioramento della retribuzione.\nPopolazione e territorio.\nLa popolazione in Lombardia non \u00e8 distribuita uniformemente sul territorio, ma in modo dipendente dalle zone altimetriche e dalle aree urbane.\nPopolazione e zone altimetriche.\nPi\u00f9 di due terzi (vedi tabella) dei residenti della regione vivono in pianura (contro il 47% dell'Italia) che occupa solo il 47% del territorio regionale. Il restante 32% (vedi tabella) della popolazione vive tra collina e montagna, su un territorio che occupa circa il 53% della superficie della Lombardia. Questi dati, mettono in risalto la forte antropizzazione della pianura lombarda, sulla quale sorgono le grandi citt\u00e0 (Milano, Brescia, Bergamo) e si estendono le province pi\u00f9 popolose della regione.\nPopolazione e aree urbane.\nLa Lombardia \u00e8 caratterizzata da un numero elevato di comuni, 1546, la maggior parte dei quali, 1106, hanno meno di 5000 abitanti ma che, in totale, formano una popolazione di poco pi\u00f9 di 2.100.000 persone. Questo vuol dire che nel 71% dei comuni vive circa il 22% della popolazione regionale. I comuni con pi\u00f9 di 50.000 abitanti sono solo 14 (in Italia sono 144) nei quali risiedono pi\u00f9 di 2.300.000 persone. I restanti 5.000.000 di Lombardi vivono in 426 comuni con un numero di abitanti compresi tra i 5.000 e i 50.000.\nQuesti dati indicano che la popolazione della regione \u00e8 principalmente concentrata in comuni di media grandezza demografica, che sono dislocati, in genere, nella fascia pedemontana della regione. I grandi comuni, sono costituiti principalmente dai capoluoghi di provincia anche se ci sono alcune eccezioni come Busto Arsizio e Sesto San Giovanni. Mediamente, nei comuni della Lombardia, risiedono circa 6.100 di persone, contro la media nazionale di 7.300.\nMilano, con i suoi oltre 1.300.000 abitanti (hinterland escluso) \u00e8 il comune pi\u00f9 popoloso della Lombardia e la seconda d'Italia, dopo Roma. Quello meno popoloso della regione e d'Italia, \u00e8 Morterone in provincia di Lecco con i suoi 29 abitanti.\nLa provincia di Milano, composta da pi\u00f9 di 3.800.000 abitanti \u00e8 la pi\u00f9 popolata della Lombardia, seguita da quelle di Brescia e Bergamo che hanno poco pi\u00f9 di 1.100.000 residenti. La meno popolosa (con circa 170.000 ab.) \u00e8 quella di Sondrio che ha meno abitanti della citt\u00e0 di Brescia (circa 200.000 ab.)."}
