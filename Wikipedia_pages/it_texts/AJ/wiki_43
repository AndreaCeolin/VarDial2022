{"id": "1143115", "revid": "2730", "url": "https://it.wikipedia.org/wiki?curid=1143115", "title": "Era della ricostruzione", "text": "Lera della ricostruzione \u00e8 il periodo della storia degli Stati Uniti d'America compreso tra il 1863 e il 1877. Nel contesto globale della storia statunitense il termine ha due accezioni: la prima riferita al lasso di tempo vissuto dall'intera nazione tra il 1865 e il 1877 in seguito alla guerra di secessione americana (1861-65); la seconda riguarda il tentativo di trasformazione socio-economica e politica degli Stati Uniti meridionali dal 1863 al 1877 cos\u00ec come fu stabilito dalle disposizioni adottate dal Congresso.\nLa Ricostruzione pose fine ai resti del nazionalismo confederato e allo schiavismo, dando ai cittadini afroamericani i diritti civili apparentemente garantiti dai tre nuovi emendamenti costituzionali (inseriti nel pi\u00f9 ampio alveo degli \"Atti di Ricostruzione\").\nLa presidenza di Abraham Lincoln prima e la presidenza di Andrew Johnson poi assunsero ufficialmente un atteggiamento moderato, volto a ricondurre il profondo Sud nell'Unione il pi\u00f9 rapidamente possibile, mentre i parlamentari Radical Republicans premevano per misure pi\u00f9 forti per migliorare la situazione dei liberti, compreso il XIV emendamento, con una contemporanea riduzione dei diritti degli ex confederati, ad esempio con le disposizioni prescritte dalla proposta di legge \"Wade-Davis Bill\".\nAndrew Johnson, ex senatore del Partito Democratico e governatore del Tennessee, nonch\u00e9 proprietario di schiavi, tenne una politica decisamente indulgente nei confronti di quelli che erano stati i \"ribelli secessionisti\"; gli ultimi discorsi di Abraham Lincoln dimostrano che questi si stava preparando a sostenere la concessione di diritti civili paritari a tutti gli schiavi liberati, mentre Johnson vi fu fermamente contrario.\nLa direzione data da Johnson alle politiche di Lincoln prevalse almeno fino alle elezioni di met\u00e0 mandato del 1866, a cui seguirono subito esplosioni di violenza contro i neri in molti tra gli ex Stati Confederati d'America, come i disordini razziali di Memphis e il massacro di New Orleans. Nel frattempo la tornata elettorale diede al Partito Repubblicano la maggioranza congressuale, permettendo in tal modo alle frange pi\u00f9 \"radical\" di assumere il completo controllo della politica di Ricostruzione e la conseguente rimozione dei sudisti dal potere e la loro sostituzione con i liberti.\nCoalizioni repubblicane bi-razziali conquistarono il governo in quasi tutti gli Stati del Sud, proponendosi di trasformare la sconfitta societ\u00e0 agricola delle grandi piantagioni in un sistema economico fondato sul lavoro libero, usando il \"Freedmen's Bureau\" (un ente governativo dedicato al sostegno degli schiavi liberati) e facendo un largo impiego dell'esercito statunitense per mantenere l'ordine pubblico. Si cerc\u00f2 di proteggere i diritti legali dei liberti, negoziando contratti di lavoro e fondando sia scuole sia chiese appositamente destinate a loro. Migliaia di settentrionali giunsero al Sud come missionari, insegnanti, uomini d'affari e politici. I bianchi ostili iniziarono a riferirsi a loro con il nomignolo di \"carpetbagger\", cio\u00e8 viaggiatori con valigie di basso costo ricavate da tappeti (\"carpet bag\").\nAll'inizio del 1866 il Congresso federale approv\u00f2 due leggi sui diritti civili: il primo disegno di legge estendeva l'operativit\u00e0 del \"Freedmen's Bureau\", originariamente costituito come organizzazione temporanea incaricata di assistere i rifugiati e gli schiavi liberati, mentre il secondo definiva tutte le persone nate sul suolo nazionale come naturalmente cittadini con totale parit\u00e0 di fronte alla legge. Il presidente Johnson pose per\u00f2 il veto, e a quel punto il parlamento glielo annull\u00f2, facendo della \"legge sui diritti civili del 1866\" il primo importante atto legislativo della storia degli Stati Uniti entrato in vigore attraverso il superamento di un veto presidenziale. I \"radical\", sempre pi\u00f9 frustrati dall'opposizione pregiudiziale attuata da Johnson, presentarono un'accusa formale contro di lui: l'impeachment di Andrew Johnson, ma l'azione fall\u00ec per un solo voto al Senato.\nLa richiesta di nuove leggi nazionali per la Ricostruzione, innanzitutto il diritto di voto per i liberti, scaten\u00f2 l'ira dei razzisti bianchi del Sud dando cos\u00ec origine al Ku Klux Klan: tra il 1867 e il 1869 i \"Klansmen\" assassinarono repubblicani dichiarati e liberti in tutto il Sud, compreso il deputato dell'Arkansas James M. Hinds.\nLa presidenza di Ulysses S. Grant sostenne fortemente la Ricostruzione portata avanti dai \"radical\" e impose la protezione degli afroamericani del Sud attraverso le leggi dette \"Enforcement Acts\", usate efficacemente per combattere il Klan che venne presto sostanzialmente spazzato via; anche se una sua reincarnazione sarebbe tornata alla ribalta nazionale negli anni 1920.\nIl presidente tuttavia non fu in grado di risolvere le crescenti tensioni interne ai Repubblicani, tra i nordisti da una parte e quelli del Sud dall'altra (quest'ultimo gruppo sarebbe stato etichettato come \"scalawag\" da parte degli avversari della Ricostruzione). Nel frattempo i \"redeemers\", sedicenti conservatori e in stretta collaborazione con una corrente del Partito Democratico, si distinsero per la loro fiera opposizione alla Ricostruzione.\nSi cominci\u00f2 a denunziare il diffuso clientelismo dei \"carpetbagger\", l'eccessiva spesa statale e l'opprimente tassazione; intanto il sostegno pubblico alle politiche di Ricostruzione, che richiedevano una continua supervisione del Sud, svan\u00ec nel Nord dopo che i Democratici riguadagnarono il controllo della Camera dei rappresentanti a partire dal 1874.\nNel 1877, come parte di un accordo bilaterale per eleggere il repubblicano Rutherford B. Hayes alla carica di presidente a seguito delle combattute elezioni presidenziali del 1876, le truppe militari federali si ritirarono e non poterono pi\u00f9 sostenere i governi statali repubblicani nel Sud.\nLa Ricostruzione fu un capitolo significativo nella storia del movimento per i diritti civili degli afroamericani.\nDatazione.\nNei diversi Stati la Ricostruzione ebbe inizio e fine in tempi diversi; la Ricostruzione federale si concluse con il compromesso del 1877. Negli ultimi decenni la maggior parte degli storici concorda con Eric Foner nel datarla a partire dal 1863 (con l'emancipazione e l'esperimento Port Royal) piuttosto che dal 1865.\nLa sua conclusione \u00e8 invece sempre stata considerata il 1877. Le prime politiche di Ricostruzione furono discusse nel Nord gi\u00e0 quando cominci\u00f2 la guerra di secessione americana, ma iniziarono seriamente subito dopo che venne emesso il \"Proclama di emancipazione\" di Abraham Lincoln, entrato in vigore il 1\u00ba gennaio del 1863.\nTre visioni memorialistiche della guerra civile apparvero nel corso della Ricostruzione:\nLo storico Eric Foner sostiene: \"ci\u00f2 che rimane certo \u00e8 che la Ricostruzione fall\u00ec e che per i neri il suo fallimento fu un disastro le cui conseguenze non possono venire bilanciate dai reali successi che inizialmente pervennero a conseguire\".\nPanoramica.\nMentre parti sempre pi\u00f9 ampie di territorio degli Stati Confederati d'America tornavano sotto il controllo effettivo dell'Union Army, la presidenza di Abraham Lincoln prese a costituire governi \"ricostruiti\" in Tennessee, nell'Arkansas e nella Louisiana gi\u00e0 durante il conflitto. Si cominciarono inoltre a sperimentare nuove soluzioni concedendo il possesso delle terre agli afroamericani nella Carolina del Sud.\nNell'autunno del 1865 la nuova presidenza di Andrew Johnson dichiar\u00f2 infine raggiunti gli obiettivi di guerra: la preservazione dell'unit\u00e0 nazionale, la messa al bando definitiva della schiavit\u00f9 negli Stati Uniti d'America e finanche la Ricostruzione completata. I \"leader\" del Partito Repubblicano al Congresso, rifiutando di accettare i termini assai clementi adottati da Andrew Johnson, respinsero i nuovi membri sudisti dell'Assemblea, alcuni dei quali erano stati degli alti funzionari confederati solo pochi mesi prima.\nIl presidente ruppe con i Repubblicani dopo aver posto il proprio diritto di veto su due disegni di legge chiave che avrebbero dovuto supportare attivamente il \"Freedmen's Bureau\" e estendere i diritti civili federali ai liberti. Le elezioni di met\u00e0 mandato del 1866 misero in primo piano nelle discussioni politiche la questione della Ricostruzione, producendo un'ampia vittoria repubblicana in tutto il Nord e fornendo agli esponenti pi\u00f9 radicali una sufficiente maggioranza al Congresso da scavalcare i veti di Johnson ed iniziare la loro \"Ricostruzione radicale\" nel 1867.\nIn quello stesso anno il Congresso rimosse i governi civili nel Sud e mise l'ex Confederazione sotto il dominio militare. Gli apparati dell'esercito degli Stati Uniti fecero tenere nuove elezioni, in cui gli schiavi liberati potevano votare (tranne che nel Tennessee, dove i Repubblicani anti-Johnson erano gi\u00e0 al potere), mentre i bianchi che avevano ricoperto posizioni di primo piano sotto la presidenza di Jefferson Davis vennero temporaneamente esclusi dal diritto di voto e non ebbero il permesso di candidarsi.\nIn molti degli Stati Uniti meridionali coalizioni composte da liberti, nuovi arrivati bianchi e neri dal Nord (\"carpetbagger\") e sudisti bianchi sostenitori della Ricostruzione (\"scalawag\") cooperarono per creare governi statali bi-razziali repubblicani. Essi iniziarono vari programmi di Ricostruzione, tra cui il finanziamento di scuole pubbliche statali per gli afroamericani, la creazione di istituzioni caritatevoli per i pi\u00f9 bisognosi, l'aumento delle tasse nei confronti dei possidenti e il miglioramento delle infrastrutture pubbliche come il trasporto ferroviario e la navigazione interna.\nGli oppositori conservatori definirono i regimi repubblicani corrotti e cominciarono a istigare alla violenza nei confronti dei liberti e di tutti quei bianchi che li appoggiavano; la maggior parte degli atti violenti di questo periodo venne condotta da membri del Ku Klux Klan, una societ\u00e0 segreta finalizzata al terrorismo strettamente alleata con il Partito Democratico meridionale.\nGli affiliati al Klan aggredirono ed intimidirono i neri che cercavano di esercitare i loro nuovi diritti civili, cos\u00ec come i politici Repubblicani del Sud che favorivano l'estensione di quegli stessi diritti. Una delle vittime del Klan assassinate alla vigilia delle elezioni presidenziali del 1868 fu il deputato repubblicano dell'Arkansas James M. Hinds.\nLa violenza diffusa in tutto il profondo Sud port\u00f2 ad un deciso intervento federale nel 1871 durante la presidenza di Ulysses S. Grant che riusc\u00ec a sopprimere il Klan. Ciononostante i Democratici bianchi, che si auto-definirono \"redeemers\" (redentori) riuscirono a riacquistare il pieno controllo delle istituzioni di tutto il Sud, uno Stato dopo l'altro, facendo un largo uso di brogli elettorali e azioni di aggressione fisica per assicurarsi la vittoria alle tornate elettorali statali.\nUna profonda recessione economica nazionale seguita al panico del 1873 (chiamata ai tempi la Grande depressione) condusse ad importanti guadagni di consensi Democratici anche nel Nord, alla rovina di molti progetti ferroviari nel Sud e ad un sempre pi\u00f9 crescente senso di frustrazione in tutto il Nord.\nLa fine della Ricostruzione fu un processo scaglionato ed il periodo del controllo repubblicano fin\u00ec in tempi e con modalit\u00e0 differenti nei vari Stati federati. Con il compromesso del 1877 l'intervento militare nella politica meridionale cess\u00f2 ed i Repubblicani persero il controllo anche degli ultimi tre governi statali del Sud.\nIl periodo successivo fu etichettato dai sudisti bianchi come \"redemption\" (redenzione), durante il quale le assemblee legislative statali dominate dai bianchi imposero le leggi Jim Crow e, a partire dal 1890, privarono dei loro diritti la maggioranza dei neri e finanche dei bianchi poveri; tutto ci\u00f2 attraverso una combinazione di emendamenti costituzionali statali e di leggi elettorali che richiedevano una \"tassa elettorale\" e un \"esame d'istruzione\" per poter accedere agli uffici pubblici.\nIl disaffrancamento degli afroamericani dopo l'Era della Ricostruzione, la segregazione razziale negli Stati Uniti d'America e le leggi contro la mescolanza razziale proseguirono di pari passo, debolmente contrastate dal movimento per i diritti civili degli afroamericani; il linciaggio e il razzismo si fecero vieppi\u00f9 pratiche diffuse di \"giustizia sommaria\".\nIl punto di vista dei Democratici del Sud riguardo alla Ricostruzione svolse un ruolo preponderante nell'imporre l'ideale suprematista del potere bianco e della \"cittadinanza di seconda classe\" innanzitutto per i neri, ma poco dopo anche nei riguardi dell'immigrazione dall'Europa meridionale: irlandesi americani, ispanici, asioamericani e italoamericani avrebbero vissuto sulla loro pelle l'esperienza del \"razzismo scientifico\" divenuto di gran moda a cavallo tra il XIX e il XX secolo.\nContemporaneamente anche le prime espressioni del femminismo, dell'eugenetica e del movimento per il controllo delle nascite si svilupparono in tale complessa situazione socio-economica. La cosiddetta \"Era Jim Crow\" sarebbe proseguita fino ad oltre la met\u00e0 degli anni 1950, per essere debellata solamente dall'azione della presidenza di Lyndon B. Johnson alla vigilia del Sessantotto.\nObiettivi.\nLa Ricostruzione si trov\u00f2 a dover affrontare il modo in cui gli undici ex Stati federati secessionisti del profondo Sud avrebbero recuperato ci\u00f2 che la \"Costituzione\" definisce \"una forma di governo fondata sul repubblicanesimo\":\nSu questi temi in tutti gli Stati Uniti meridionali scoppiarono immediatamente vaste e durature polemiche, scatenando proteste che spesso sfociarono in azioni di vera e propria lotta armata. Un processo di \"Ricostruzione\" in qualche modo simile ebbe luogo anche negli Stati di confine del Missouri, del Kentucky e della Virginia Occidentale, ma questi non avevano mai lasciato l'Unione e non erano quindi sotto il controllo dell'esercito unionista.\nLe leggi e gli emendamenti costituzionali che gettarono le basi per la fase pi\u00f9 radicale della Ricostruzione vennero adottati tra il 1866 e il 1871, durante la presidenza di Andrew Johnson e al principio della presidenza di Ulysses S. Grant. Nel corso degli anni 1870 furono ufficialmente garantiti ai liberti \"uguali diritti\" ai sensi della Costituzione; gli afroamericani cominciarono quindi a votare e ad assumere incarichi politici e responsabilit\u00e0 negli uffici pubblici.\nI parlamenti statali repubblicani, composte da coalizioni bi-razziali di bianchi e neri, istituirono i primi sistemi scolastici pubblici aperti a tutti oltre che numerose istituzioni a sfondo caritatevole in molte regioni del Sud. Le organizzazioni paramilitari riservate ai bianchi americani, specialmente il Ku Klux Klan ma anche la White League e le Red Shirts, si formarono con lo specifico obiettivo politico di cacciare con la forza i Repubblicani. Tali gruppi illegali e terroristici sconvolsero il sistema politico da poco instauratosi e organicamente multi-razziale, terrorizzando i neri con l'intento d'impedir loro di recarsi alle urne. L'amministrazione presidenziale di Ulysses S. Grant utilizz\u00f2 efficacemente il potere federale per bloccare e disperdere il Klan gi\u00e0 nella prima met\u00e0 degli anni 1870; questo sebbene le altre associazioni razziste, seppur minoritarie, continuarono a essere attive.\nDal 1873 al 1877 i bianchi conservatori, che si chiamarono \"redeemers\", riguadagnarono via via il potere negli Stati meridionali unendosi rapidamente alla corrente politica denominata \"Bourbon\" del Partito Democratico nazionale. Per tutti i decenni 1860 e 1870 i termini \"radicale\" e \"conservatore\" ebbero dei significati eminentemente distintivi; \"conservatore\" fu difatti il nome di una fazione spesso guidata dalla classe dei latifondisti di piantagioni. Quelli che invece erano stati membri del Partito Whig risultarono fortemente impegnati nella via della modernizzazione economica costruita attorno alle reti ferroviarie, alle imprese e alle fabbriche, agli istituti bancari e ai grandi centri urbani.\nLa maggior parte dei Repubblicani Radicali del Nord credeva fortemente alla prospettiva di un'integrazione completa degli afroamericani, estendendo loro i diritti civili come quello della cittadinanza, assieme alla libert\u00e0 d'impresa; molti di loro erano anche modernizzatori ed ex Whig.\nI \"Liberal Republicans\" costituitisi in occasione delle elezioni presidenziali del 1872 condivisero per lo pi\u00f9 lo stesso progetto, tranne il fatto che si dimostrarono particolarmente ostili nei riguardi della corruzione e del clientelismo crescenti che vedevano attorno al presidente; credettero inoltre che gli obiettivi prefissatisi dalla guerra civile fossero ormai stati raggiunti, di modo che l'intervento militare federale potesse e dovesse avere termine.\nL'approvazione dei tre fondamentali \"emendamenti della Ricostruzione\", il XIII emendamento, il XIV emendamento ed il XV emendamento, rappresenta l'eredit\u00e0 costituzionale di quest'epoca. Tali emendamenti furono alla base della sentenza della Corte Suprema emessa nel 1954 (sul caso \"Brown contro l'ufficio scolastico di Topeka\") che si oppose alla segregazione scolastica. Una \"Seconda Ricostruzione\", sviluppatasi dal movimento per i diritti civili degli afroamericani, port\u00f2 infine alla promulgazione della legge sui diritti civili del 1964 e della \"Voting Rights Act\" che posero fine alla segregazione razziale riaprendo i seggi elettorali ai neri.\nDevastazione materiale del Sud nel 1865.\nLa Ricostruzione avvenne prevalentemente con un'economia ridotta alla rovina. Gli Stati Confederati d'America nel 1861 contavano 297 centri urbani con una popolazione totale di 835.000 abitanti; di questi 162, corrispondenti a 681.000 persone, furono ad un certo punto occupati militarmente dalle forze unioniste.\nLe citt\u00e0 interamente distrutte o gravemente danneggiate dalle operazioni belliche erano 11, tra cui Atlanta (con una popolazione nel 1860 ammontante a 9.600 unit\u00e0), Charleston e Columbia nella Carolina del Sud e Richmond nella Virginia (con popolazioni prebelliche rispettivamente di 40.500, 8.100 e 37.900). Quelle che subirono le maggiori devastazioni, nel censimento del 1860 rappresentavano il 14% dell'intero Sud urbano; il totale di persone che vivevano nelle citt\u00e0 distrutte rappresentava poco pi\u00f9 dell'1% delle popolazioni urbane e rurali della Confederazione. \nIl tasso di danni materiali nei centri minori fu molto pi\u00f9 basso; solo 45 palazzi di giustizia erano stati dati alle fiamme su un totale di 830. Le fattorie risultavano invece in uno stato di completa rovina e la quantit\u00e0 di cavalli, muli e bestiame era molto diminuita; almeno il 40% del parco-bestiame del Sud era stato abbattuto. Esse non erano mai state altamente meccanizzate, ma il valore degli attrezzi agricoli e dei macchinari nel censimento dl 1860 era pari a 81 milioni di dollari statunitensi e sar\u00e0 ridotto di almeno il 40% entro il 1870.\nLe vie di comunicazione (strade, ponti, binari) e le imbarcazioni furono per lo pi\u00f9 distrutte, con un minimo servizio ferroviario e fluviale rimasto disponibile per trasportare le colture e gli animali nei mercati. Gran parte delle linee ferroviarie era nelle aree rurali ed oltre i due terzi delle rotaie, dei ponti, dei cantieri ferroviari, delle officine e del materiale rotabile del Sud si trov\u00f2 in aree raggiunte dall'Union Army, che sistematicamente distrusse tutto ci\u00f2 che poteva.\nPersino in certe aree rimaste risparmiate dai fronti bellici, la cronica carenza di manutenzione, la mancanza di nuove attrezzature, il loro pesante sovra-utilizzo e il trasferimento deliberato delle attrezzature da parte dei confederati dalle aree remote alle zone di guerra, provocarono ancora di pi\u00f9 la rovina dell'intero sistema, rendendolo del tutto inservibile al termine del conflitto.\nIl ripristino delle infrastrutture di base, in particolare degli snodi ferroviari, divenne quindi in brevissimo tempo un'altra delle priorit\u00e0 dei governi statali della Ricostruzione.\nL'enorme costo dello sforzo bellico sudista grav\u00f2 pesantemente sul sistema economico meridionale. I costi diretti in capitale umano, in spese amministrative e nell'apparato fisico militare ammont\u00f2 a 3,3 miliardi di dollari. A partire dal 1865 il dollaro confederato divenne senza valore a causa dell'alta inflazione e le persone del Sud dovettero ricorrere allo scambio delle merci tramite il baratto, oppure utilizzare le scarse valute presenti provenienti dal Nord.\nCon l'emancipazione degli schiavi l'economia del Sud nella sua totalit\u00e0 avrebbe dovuto essere ricostruita partendo quasi da zero; avendo definitivamente perduto il loro enorme capitale investito rappresentato dallo schiavismo e dal suo relativo commercio, i proprietari terrieri bianchi si ritrovarono improvvisamente con un minimo capitale disponibile per pagare la manodopera per i raccolti ed introdurre nuove coltivazioni. Conseguentemente venne sviluppato un sistema di mezzadria, in cui i proprietari suddivisero le grandi piantagioni affittandone piccoli lotti di terra ai liberti e alle loro famiglie, si svilupp\u00f2 quindi un sistema di agricoltura contadina.\nLa fine della guerra civile fu inoltre accompagnata da una vasta emigrazione di persone recentemente liberate in direzione delle citt\u00e0; qui gli afroamericani vennero relegati ai lavori meno retribuiti, come manodopera non qualificata e nel settore dei servizi. Lavorarono come ferrovieri, operai nei laminatoi, tagliaboschi e impiegati d'albergo; l'ampia popolazione dedita all'artigianato durante il periodo antebellico non si tradusse in un gran numero di artigiani liberi. Le donne nere erano in gran parte limitate all'impiego nel lavoro domestico come cuoche, serve e infermiere; altre si occuparono negli alberghi, un gran numero di esse divennero lavandaie. Le migrazioni ebbero un grave impatto negativo sulla popolazione nera, con alte percentuali di malattie contratte e di decessi.\nPi\u00f9 di un quarto degli uomini bianchi meridionali in et\u00e0 militare, la spina dorsale della forza-lavoro bianca del Sud, mor\u00ec nel corso del conflitto, lasciando in uno stato di completa indigenza innumerevoli famiglie. Il reddito pro capite per i bianchi meridionali decrebbe da 125 dollari nel 1857 a meno di 80 nel 1879.\nFino agli inizi del XX secolo il Sud rimase bloccato in una povert\u00e0 endemica. Quanto di questo fallimento fosse stato causato dalla guerra e quanto dalla precedente dipendenza dalla monocoltura del cotone e dallo sfruttamento degli schiavi rimane oggetto di un ampio dibattito sia tra gli economisti che tra gli storici.\nRistabilimento del Sud nell'Unione.\nDurante la guerra civile i maggiori \"leader\" Radical Republican sostennero che la schiavit\u00f9 dovesse essere definitivamente eliminata. I moderati pensavano che si sarebbero ottenuti pi\u00f9 facilmente questo obiettivo quando l'esercito sudista si fosse arreso e gli Stati sudisti avessero abrogato l'ordine di secessione e nel contempo accolto le disposizioni contenute nel XIII emendamento. Ci\u00f2 accadde per la maggior parte dei casi entro il dicembre del 1865.\nIl presidente Abraham Lincoln fu il capo riconosciuto dei Repubblicani moderati e avrebbe fortemente desiderato accelerare l'opera di Ricostruzione e riunificare la nazione in una maniera rapida e per quanto pi\u00f9 possibile indolore. Egli diede il via formalmente a questo processo verso la fine del 1863 con la sua dichiarazione detta del \"piano del dieci per cento\", secondo cui ogni stato sudista poteva essere riammesso nell'Unione non appena almeno il dieci per cento dei suoi elettori avesse prestato il giuramento di rispettare la Costituzione e quindi anche la fine della schiavit\u00f9. Il piano fu messo in pratica in alcuni stati, mentre incontr\u00f2 l'opposizione dei Repubblicani radicali. Poco tempo dopo Lincoln pose il veto al disegno di legge dei \"radical\", la \"Wade-Davis Bill\" del 1864, molto pi\u00f9 rigorosa del piano del dieci per cento. Perseguendo una politica di \"malizia verso nessuno\" annunciata nel suo secondo discorso inaugurale Abraham Lincoln chiese agli elettori solamente di continuare a sostenere l'Unione. I \"radical\" persero il loro sostegno di base dopo il veto emesso dal presidente sulla legge, ma riacquisteranno tutta la loro forza subito dopo l'assassinio di Abraham Lincoln, avvenuto nell'aprile del 1865. Alla morte del presidente, il vicepresidente Andrew Johnson del Tennessee dovette succedergli. Johnson si opponeva al programma radicale di Ricostruzione, e nomin\u00f2 invece i propri governatori degli Stati meridionali cercando di completare la Ricostruzione entro il 1865. I \"radical\" a questo punto reclamarono invece che il governo federale continuasse a proteggere i nuovi cittadini appena liberati e a frenare il razzismo assassino sudista; il deputato Thaddeus Stevens della Pennsylvania e il senatore Charles Sumner del Massachusetts guidarono la frangia radicale. Quest'ultimo sostenne che la secessione aveva distrutto la legittimit\u00e0 statale, ma la Costituzione aveva continuato ad estendere la propria autorit\u00e0 e protezione verso gli individui, cos\u00ec come accadeva negli attuali territori organizzati incorporati.\nStevens si oppose con veemenza a questi piani presidenziali volti ad una brusca fine della Ricostruzione, insistendo sul fatto che essa avrebbe invece dovuto \"rivoluzionare le istituzioni, le abitudini e i modi del Sud... Le fondamenta stesse delle loro istituzioni... debbono essere demolite e rimesse in circolazione rinnovate: altrimenti tutto il nostro sangue e denaro son stati spesi invano!\".\nJohnson ruppe in maniera definitiva con i Repubblicani quando mise il veto alla legge sui diritti civili del 1866. Mentre i Democratici applaudivano i Repubblicani si compattarono, approvarono una seconda volta la proposta di legge al Congresso annullando cos\u00ec il veto di Johnson. Un conflitto politico era aperto tra il presidente, alleato ai Democratici, e i Repubblicani Radicali. Il Congresso respinse la tesi di Johnson, secondo cui egli possedeva ancora i poteri di tempo di guerra, considerando che la guerra era oramai giunta alla sua conclusione; il Congresso decise che era esso stesso l'autorit\u00e0 primaria per decidere come far procedere la Ricostruzione, in quanto la Costituzione affermava che gli Stati Uniti dovevano garantire ad ognuno dei propri Stati una forma di governo repubblicana. I \"radical\" insistettero molto su come dovesse venire realizzata l'opera di Ricostruzione. Le questioni erano molteplici: chi doveva decidere? Il Congresso o il presidente? In che modo avrebbe dovuto operare il repubblicanesimo nel Sud? Qual era lo \"status\" degli ex Stati confederati? Qual era lo \"status\" di cittadinanza dei leader della Confederazione? Quale quello dei diritti di cittadinanza e di voto dei liberti?\nStevens e i suoi seguaci consideravano che la secessione avesse lasciato gli ex Stati federati del profondo Sud in una condizione pari a quella presente nei territori del West. I Repubblicani cercarono d'impedire ai politici meridionali di \"restaurare la subordinazione storica del negro\"; poich\u00e9 la schiavit\u00f9 era stata abolita, il \"compromesso dei tre quinti\" (un schiavo nero era contato tre quinti di un uomo bianco nel calcolo della popolazione di uno stato) non era pi\u00f9 applicato al conteggio della popolazione meridionale. A seguito del censimento del 1870 il Sud avrebbe quindi ottenuto numerosi rappresentanti supplementari al Congresso a causa del numero di liberti. Un deputato repubblicano dell'Illinois espresse il timore comune che se al Sud fosse stato concesso di ripristinare i precedenti governi, il risultato sarebbe stato \"una ricompensa dell'alto tradimento tramite una maggiore rappresentanza\".\nLe elezioni di met\u00e0 mandato del 1866 cambiarono in maniera significativa gli equilibri di potere, dando ai Repubblicani la maggioranza dei due terzi sia alla Camera dei Rappresentanti sia al Senato e quindi un numero sufficiente di voti per superare gli eventuali veti presidenziali. Procedettero a mettere in stato d'accusa Johnson, a causa dei suoi costanti tentativi di contrastare le misure di \"Ricostruzione Radicale\". Il presidente fu assolto, per un voto, ma perse qualsiasi capacit\u00e0 d'influenza sulla Ricostruzione. Il nuovo Congresso a maggioranza Repubblicana istitu\u00ec quindi dei distretti militari nelle regioni del Sud e us\u00f2 il personale dell'esercito per amministrare il territorio fino a quando non fossero insediati nuovi governi fedeli all'Unione, che avessero accettato il XIV emendamento e il diritto dei liberti ad esprimere il loro voto. Il Congresso sospese inoltre temporaneamente il diritto di voto di circa 10-15.000 ex ufficiali secessionisti, mentre gli emendamenti costituzionali diedero la piena cittadinanza a tutti gli afroamericani e il suffragio agli uomini adulti. Con il potere di votare i liberti cominciarono a partecipare alla vita politica. Mentre molti degli ex schiavi rimanevano analfabeti, molti neri istruiti (compresi ex schiavi fuggitivi) si spostarono dal Nord per cercare di aiutarli; iniziarono ad emergere anche molti \"leader\" naturali. Elessero quindi uomini sia bianchi che neri per rappresentarli nelle \"Convention\" costituzionali statali.\nSi form\u00f2 una coalizione repubblicana composta da liberti, meridionali rimasti favorevoli all'Unione (derisoriamente denominati \"scalawag\" dai Democratici) e gente del Nord emigrata verso Sud (i \"carpetbagger\"), alcuni dei quali erano nati l\u00ec e vi facevano ritorno, per lo pi\u00f9 veterani dell'esercito unionista, e questa coalizione partecip\u00f2 alle \"Convention\" costituzionali che avrebbero scritto nuove Costituzioni statali.\nNel corso del 1866 si registrarono violente reazioni dei bianchi sudisti, con manifestazioni quali i disordini razziali di Memphis e il massacro di New Orleans.\nSuffragio.\nIl Congresso dovette stabilire le modalit\u00e0 di ripristino della rappresentanza all'interno dell'Unione da parte degli Stati del Sud secessionisti che di conseguenza avevano ritirato i loro parlamentari. Il suffragio da concedere o meno agli ex confederati fu una delle due maggiori preoccupazioni. Si doveva decidere in quale misura concedere agli ex confederati il diritto di votare e quello di assumere incarichi pubblici. I moderati furono dell'opinione di concedere il voto praticamente a tutti, i radicali si opposero; imposero ripetutamente l'applicazione del cosiddetto \"giuramento di ferro\", di fatto impossibile per la maggior parte dei confederati. Lo storico della guerra civile Harold Hyman afferma che nel 1866 membri del Congresso \"descrissero il giuramento come l'ultimo baluardo contro il ritorno degli ex ribelli al potere, la barriera dietro la quale si proteggevano gli unionisti e i neri del Sud\". Il \"leader\" repubblicano radicale Thaddeus Stevens propose, senza per\u00f2 successo, che tutti gli ex confederati perdessero il diritto di voto per almeno cinque anni: il compromesso che venne raggiunto sfavor\u00ec in ogni modo gran parte dei capi civili e militari della secessione. Non si \u00e8 a conoscenza di quante persone abbiano temporaneamente perduto il diritto di voto, ma una stima seppur approssimativa le fa variare tra i 10 e i 15.000 cittadini su una popolazione bianca totale di circa 8 milioni di abitanti.\nIn secondo luogo, e strettamente collegata, vi fu la questione se i circa 4 milioni di liberti dovessero venire autorizzati a votare. Se fossero stati considerati come cittadini a tutti gli effetti fin da subito, occorreva rideterminare la ripartizione di seggi congressuali. Prima dell'esplosione del conflitto la popolazione schiava era stata conteggiata secondo un valore individuale di tre quinti rispetto ad un bianco libero. Avendo ora 4 milioni di liberti contati come cittadini a pieno titolo il Sud avrebbe guadagnato dei seggi supplementari alla Camera dei Rappresentanti; se invece ai neri fosse stato negato il voto e il diritto di assumere una qualsiasi carica pubblica, in tal caso soltanto i bianchi avrebbero goduto di una rappresentanza. Molti conservatori, tra cui la maggior parte dei sudisti bianchi, i Democratici del Nord e anche alcuni Repubblicani si opposero al diritto di voto per i neri; alcuni Stati nordisti indissero referendum sull'argomento, con il risultato di limitare il diritto di voto alle piccole minoranze nere.\nLincoln sosteneva una posizione intermedia, cio\u00e8 consentire solo ad alcuni uomini di colore liberi il diritto di voto, in special modo veterani dell'esercito unionista. Lincoln propose a suo tempo di dare il voto a \"i molto intelligenti, e specialmente a quelli che hanno combattuto con coraggio nelle nostre file\". Gi\u00e0 nel 1864 l'allora governatore del Tennessee Andrew Johnson dichiar\u00f2 che \"la classe migliore di loro otterr\u00e0 un lavoro e si sosterr\u00e0, e a quella classe dovrebbe essere permesso di votare, sulla base del fatto che un nero fedele \u00e8 molto pi\u00f9 degno di un uomo bianco che ha tradito la propria patria\". Appena dopo aver assunto il ruolo di presidente nel 1865, Johnson scrisse all'uomo che aveva nominato governatore del Mississippi raccomandando:\nCharles Sumner e Thaddeus Stevens, leader riconosciuti dei Repubblicani radicali, inizialmente si mostrarono riluttanti al diritto di voto per i liberti, in larga parte analfabeti; il primo all'inizio mostr\u00f2 di preferire la richiesta di requisiti in base all'alfabetizzazione, sia ai neri sia ai bianchi. Credette per\u00f2 di non poter riuscire a far approvare una legge che privasse i bianchi analfabeti del diritto di voto che gi\u00e0 avevano. Nel Sud molti poveri bianchi erano analfabeti in quanto non esisteva prima della guerra quasi nessuna forma d'istruzione pubblica. Nel 1880 il tasso di analfabetismo bianco si trovava ancora al livello del 25% in Tennessee, Kentucky, Alabama, Carolina del Sud e nella Georgia; arrivando fino al 33% nella Carolina del Nord. Questo dato si pu\u00f2 confrontare col tasso nazionale che era del 9% e con la percentuale di analfabetismo nero che superava il 70% in tutto il profondo Sud. Nel 1900 tuttavia, grazie alla grande importanza data dalla comunit\u00e0 nera all'istruzione, la stragrande maggioranza degli afroamericani aveva oramai raggiunto la piena alfabetizzazione.\nSumner arriv\u00f2 presto a concludere che \"non esisteva una protezione sostanziale per il liberto se non nel diritto di voto\". Ci\u00f2 era necessario, affermava, \"per la sua stessa protezione; per la protezione dei bianchi unionisti e per la pace durature nel paese; abbiamo messo il moschetto nelle sue mani perch\u00e9 ci\u00f2 era necessario: per lo stesso motivo dobbiamo dargli il diritto di potersi esprimere seguendo la via imposta dalla democrazia.\" Il sostegno al diritto di voto agli afroamericani fu il risultato di un compromesso tra Repubblicani moderati e \"radical\". \nI Repubblicani credevano che la maniera migliore per gli uomini di fare esperienza politica fosse quella di poter essere liberi di votare; approvarono pertanto leggi che consentirono a tutti i liberti di votare.\nNel 1867 i neri votarono per la prima volta. Nel corso della Ricostruzione pi\u00f9 di 1.500 afroamericani detennero incarichi pubblici nel Sud; in alcuni casi si tratt\u00f2 di ex schiavi fuggiti precedentemente al Nord e che, dopo aver ottenuto un'adeguata istruzione, erano tornati nel meridione. La percentuale di eletti neri era inferiore alla percentuale di neri nella popolazione, spesso quindi i neri elessero bianchi (Repubblicani e unionisti del Sud) per rappresentarli.\nIn quest'occasione emerse per la prima volta anche la questione del suffragio femminile, discusso ma alla fine respinto: il diritto di voto sarebbe stato concesso solamente nel 1919, al termine della prima guerra mondiale.\nDal 1890 al 1908 gli Stati Uniti meridionali avrebbero per\u00f2 adottato nuove Costituzioni statali e leggi che privarono la maggior parte dei neri e decine di migliaia di bianchi poveri dei loro diritti civili attraverso nuove registrazioni e regole elettorali, come gli esami di alfabetizzazione e la tassa elettorale. Quando vennero stabiliti tali requisiti amministrativi in alcuni tra gli Stati federati cominceranno ad essere utilizzate le cosiddette \"clausole sul nonno\" (o \"leggi sull'ereditariet\u00e0\") per poter consentire anche ai bianchi analfabeti di continuare a votare, ereditando in qualche modo il diritto di voto dai nonni.\nTrattati con le trib\u00f9 indiane.\nLe \"cinque trib\u00f9 civilizzate\" che erano state trasferite nel territorio indiano (ora parte dell'Oklahoma) detenevano schiavi neri e avevano firmato trattati a sostegno della Confederazione. Durante la guerra era infuriato lo scontro anche tra nativi pro e anti-Unione.\nIl Congresso approv\u00f2 una legge che autorizz\u00f2 il Presidente a sospendere gli stanziamenti a qualsiasi trib\u00f9 se essa fosse \"in uno stato di effettiva ostilit\u00e0 nei confronti del governo degli Stati Uniti... e, per proclamazione, a dichiarare abrogati tutti i trattati con tale trib\u00f9\" (25 USC Sec. 72).\nCome parte della Ricostruzione il Dipartimento degli Interni chiam\u00f2 a raccolta i rappresentanti di tutte le trib\u00f9 indiane affiliate alla Confederazione. Tale \"commissione per il trattato del Sud\" si riun\u00ec per la prima volta a Fort Smith nel settembre 1865 ed era costituita da centinaia di indiani che rappresentavano decine di trib\u00f9. Nel corso degli anni immediatamente successivi la commissione negozi\u00f2 diversi altri trattati con le trib\u00f9, che comportarono ulteriori trasferimenti nel Territorio indiano e la creazione di fatto (inizialmente per trattato) di un Territorio dell'Oklahoma non organizzato.\nPresidenza Lincoln.\nEventi preliminari.\nLa presidenza di Abraham Lincoln promulg\u00f2 due leggi, dette \"Confiscation Acts\", il 6 agosto 1861 e il 17 luglio 1862; con esse si salvaguardarono gli schiavi fuggiaschi dai territori degli Stati Confederati che avevano trovato scampo passando le linee dell'Unione, concedendo loro l'emancipazione indiretta se i loro padroni avessero continuato l'insurrezione contro gli Stati Uniti. Si trattava di \"confiscare\" gli schiavi per liberarli. Inoltre, si stabiliva la confisca delle terre e la loro attribuzione a coloni nei confronti di quelli che aiutavano e sostenevano la ribellione; queste leggi ebbero tuttavia un effetto alquanto limitato, perch\u00e9 scarsamente finanziate dal Congresso e poco applicate dal Procuratore generale Edward Bates.\nNell'agosto 1861 il maggior generale John Charles Fr\u00e9mont, comandante unionista del \"Dipartimento dell'Ovest\", dichiar\u00f2 la legge marziale nel Missouri, confisc\u00f2 tutte le propriet\u00e0 confederate e liber\u00f2 i loro schiavi. Il presidente ordin\u00f2 immediatamente al comandante di annullare la sua dichiarazione di emancipazione affermando: \"Penso che ci sia il grande pericolo che... la liberazione degli schiavi di proprietari traditori metta in allarme i nostri amici dell'Unione presenti nel Sud e che li trasformino in avversari, e che forse rovini le nostre buone prospettive per il Kentucky\". Dopo che Fr\u00e9mont si rifiut\u00f2 di revocare l'ordinanza, il 2 novembre il presidente lo sollev\u00f2 dal servizio. Lincoln era preoccupato principalmente dal fatto che gli Stati cuscinetto avrebbero potuto uscire a loro volta dall'Unione se agli schiavi fosse stata concessa l'immediata libert\u00e0.\nIl 26 maggio 1862 il generale unionista David Hunter emancip\u00f2 gli schiavi nella Carolina del Sud, in Georgia e nella Florida dichiarando ufficialmente che tutte le \"persone... fino ad ora detenute come schiave... sono da considerarsi per sempre libere\". Ancora una volta imbarazzato dall'ordine, il presidente annull\u00f2 la dichiarazione e le relative emancipazioni.\nIl 16 aprile Lincoln approv\u00f2 una legge che bandiva definitivamente la schiavit\u00f9 a Washington, portando in tal modo alla liberazione di circa 3.500 schiavi presenti in citt\u00e0; mentre il 19 giugno firm\u00f2 una legge che proibiva la schiavit\u00f9 in tutti i territori del West. Il 17 luglio, sulla base delle leggi sulla confisca e con una modifica della legge detta \"Force Bill\" del 1795, autorizz\u00f2 il reclutamento degli schiavi liberati nell'esercito e il sequestro di qualsiasi propriet\u00e0 confederata per scopi militari.\nEmancipazione graduale e compensazione.\nNel tentativo di mantenere gli Stati di confine nell'Unione, fin dal 1861 il presidente progett\u00f2 programmi graduali di emancipazione con compensazione, che avrebbero dovuto essere pagati con titoli di Stato. Lincoln in tal modo sper\u00f2 che il Delaware, il Maryland, il Kentucky e il Missouri \"adottassero un sistema di graduale emancipazione che avrebbe realizzato l'estinzione della schiavit\u00f9 entro vent'anni\". Il 26 marzo 1862 il presidente incontr\u00f2 il senatore \"radical\" Charles Sumner e raccomand\u00f2 la convocazione di una speciale sessione congiunta del Congresso per discutere dell'aiuto finanziario da concedere a tutti gli Stati di confine che avessero avviato un piano di emancipazione graduale. In aprile vi fu la prima riunione, tuttavia gli Stati di confine non sembrarono in alcun modo interessati, tanto che non diedero alcuna risposta a Lincoln n\u00e9 tanto meno accolsero alcuna proposta di emancipazione sorta dall'Aula.\nAncora nel 1865 il presidente sostenne l'emancipazione con compensazione durante la conferenza svoltasi a bordo del piroscafo \"River Queen\" sul fiume Potomac.\nProgetti di colonizzazione.\nNell'agosto 1862 Lincoln incontr\u00f2 i \"leader\" afroamericani esortandoli a dare il via alla colonizzazione di vaste porzioni di territorio dell'America centrale; pianific\u00f2 di liberare tutti gli schiavi del Sud attraverso il Proclama di emancipazione, preoccupato per il fatto che i liberti non sarebbero stati trattati alla pari n\u00e9 dai bianchi del Nord n\u00e9 tanto meno da quelli del Sud. Sebbene avesse assicurato che il governo federale avrebbe sostenuto e protetto le colonie, i massimi esponenti neri declinarono l'offerta. Molti neri liberi si erano anche in passato opposti a eventuali piani di colonizzazione, desiderando per lo pi\u00f9 rimanere negli Stati Uniti. Il presidente prov\u00f2 a insistere nel suo progetto, credendo che la colonizzazione e l'emancipazione facessero parte essenzialmente dello stesso programma. Lincoln ebbe un qualche successo nell'aprile 1863 con l'invio di coloni neri ad Haiti ed altri 453 nella provincia di Chiriqu\u00ed nell'odierna Panama; tuttavia nessuna delle colonie fu in grado di rimanere autosufficiente.\nFrederick Douglass, uno dei pi\u00f9 importanti attivisti del movimento per i diritti civili degli afroamericani non manc\u00f2 di criticare il fatto che il presidente stava su questo punto \"mostrando tutte le sue incoerenze, il suo orgoglio di razza e di sangue, il suo disprezzo per i neri e la sua grande ipocrisia\".\nGli afroamericani, secondo Douglass, pretendevano l'uguaglianza sociale che garantisse i diritti per tutti i cittadini piuttosto che diventare a loro volta dei colonizzatori. Gli storici continuano a discutere sulla questione se Lincoln abbia rinunciato alle proposte di colonizzazione afroamericana alla fine del 1863, oppure se avesse in realt\u00e0 programmato di proseguire sulla via di questa politica ancora fino al 1865.\nInstallazione di governatori militari.\nA partire dal marzo 1862, nel tentativo di prevenire la Ricostruzione da parte dei \"radical\" del Congresso, il presidente install\u00f2 dei governatori militari in alcuni degli Stati ribelli, ponendoli in tal modo sotto il diretto controllo dell'esercito. Anche se questi non sarebbero stati riconosciuti come legittimi dai Radicali per un tempo indeterminato, l'azione port\u00f2 a tenere le diverse amministrazioni locali sotto la vigilanza presidenziale piuttosto che lasciarle sottoposte al Congresso controllato dai \"radical\". Il 3 marzo il senatore Andrew Johnson, un democratico unionista, divenne il nuovo governatore del Tennessee, il proprio Stato di origine, con il grado di brigadier generale. A maggio Edward Stanly venne nominato governatore militare della regione costiera della Carolina del Nord; egli fu costretto a dimettersi quasi un anno dopo quando provoc\u00f2 lo sdegno di Lincoln per aver fatto chiudere due scuole per bambini afroamericani a New Bern. Il presidente nomin\u00f2 George Foster Shepley come governatore della Louisiana nel maggio 1862, Shepley mand\u00f2 due esponenti anti-schiavisti, Benjamin Franklin Flanders e Michael Hahn (a loro volta futuri governatori) come deputati alla Camera dei rappresentanti, che a dicembre cedette e accett\u00f2 le nomine, riconoscendo cos\u00ec la legittimit\u00e0 dei governatori di Lincoln. \nNel luglio 1862 il colonnello John Smith Phelps fu scelto come governatore dell'Arkansas, ma dovette dimettersi dopo brevissimo tempo a causa delle cattive condizioni di salute.\nProclama di emancipazione.\nNel luglio 1862 Lincoln si convinse di aver bisogno di uno \"sbocco militare\" favorevole che infliggesse il definitivo colpo alla schiavit\u00f9 per poter vincere la guerra civile. Le precedenti leggi sulla confisca non stavano avendo difatti un grande effetto sull'abolizione della pratica schiavista. Il 22 luglio scrisse una prima bozza del Proclama di emancipazione, che avrebbe liberato gli schiavi negli Stati in rivolta. Dopo aver fatto prendere visione del documento al proprio governo, alcune modifiche furono apportate al testo. \nAppoggiandosi a questo punto di forza \"ideale\" il presidente decise che la sconfitta del tentativo d'invasione confederata del Nord, bloccata con la battaglia di Antietam era un successo militare tale da permettergli di rendere pubblico il proclama, concedendo ai ribelli cento giorni di tempo per rientrare nell'Unione, altrimenti il proclama sarebbe stato applicato.\nIl 1\u00ba gennaio seguente entr\u00f2 in vigore in via definitiva, specificando che nei dieci Stati rimasti degli Stati Confederati d'America da quel momento in poi gli schiavi sarebbero diventati \"per sempre liberi\". Il testo (Testo completo su Wikisource) non citava per\u00f2 il Tennessee (occupato), il Kentucky, il Missouri, il Maryland e il Delaware (i quattro Stati cuscinetto) e inoltre escluse specificamente diverse contee in altri Stati, entrate direttamente a far parte della zona di occupazione militare.\nIn seguito, mano a mano che i corpi d'armata unionisti avanzavano in territorio nemico, milioni di schiavi furono liberati. Un gran numero di questi liberti si unirono agli eserciti federali, nelle \"United States Colored Troops\" (USCT), a partire dal 23 di maggio e combatterono in diverse battaglie contro le forze dell'esercito sudista.\nCi\u00f2 accadde soprattutto al seguito di Ulysses S. Grant a partire dalla campagna di Vicksburg e di William Tecumseh Sherman nella campagna di Atlanta. Durante la marcia verso il mare di Sherman fu cantata a pi\u00f9 riprese la canzone dedicata alla memoria di John Brown: \"il corpo di J. B. marcisce nella tomba, ma il suo spirito avanza. Oh, Oh!\". Le truppe di colore saranno tra le prime ad entrare a Richmond nell'aprile del 1865.\nMolti liberti moriranno a causa delle malattie che devastarono i reggimenti dell'esercito; esplosero difatti epidemie di vaiolo e febbre gialla; patirono anche la generale grave malnutrizione.\nPiano del 10% per la Louisiana.\nLincoln si preoccupava di effettuare una rapida e, per quanto possibile, indolore restaurazione degli ex Stati confederati in seno all'Unione, da realizzarsi appena finita la guerra. Gi\u00e0 nel 1863 il presidente propose un piano moderato per la Ricostruzione della Louisiana. Il progetto avrebbe concesso l'amnistia ai ribelli che avessero prestato il relativo giuramento di fedelt\u00e0 nei confronti dell'Unione. I lavoratori agricoli neri liberati sarebbero stati obbligati a lavorare nelle piantagioni per almeno un anno, ricevendo in cambio dieci dollari mensili di paga. Inoltre, con il giuramento di lealt\u00e0 prestato almeno il 10% dell'elettorato statale, l'intero Stato potesse venire riammesso nel Congresso. I parlamenti statali erano infine tenuti ad abolire la schiavit\u00f9 nella nuova Costituzione.\nPiani di Ricostruzione identici avrebbero dovuto venire adottati anche nell'Arkansas e in Tennessee. Nel dicembre del 1864 il progetto presidenziale di Ricostruzione era gi\u00e0 in vigore in Louisiana e lo stato aveva mandato due senatori e cinque deputati a prendere posto al Congresso. Questo tuttavia si rifiut\u00f2 di ammettere i parlamentari provenienti da Louisiana, Arkansas e Tennessee; respingendo cos\u00ec nella sostanza il piano moderato di Ricostruzione adottato dalla presidenza di Abraham Lincoln.\nIn quel periodo, controllato dai Radicali, il Congresso propose invece la legge Wade-Davis, dal nome dei suoi promotori Benjamin Wade e Henry Winter Davis, che richiedeva la maggioranza degli elettori statali ad accettare il giuramento di fedelt\u00e0 per la riammissione al Congresso. Lincoln utilizz\u00f2 il veto su questa proposta di legge, e si apr\u00ec una spaccatura tra i moderati, che volevano salvare l'Unione e vincere la guerra, e i radicali, che avevano invece l'intenzione di realizzare un rivolgimento pi\u00f9 completo all'interno della societ\u00e0 meridionale.\nLa lotta tra i \"radical\" e il presidente prese cos\u00ec una via di aperta contrapposizione. Lo stesso Frederick Douglass denunci\u00f2 il programma elettorale del 10% tacciandolo di essere anti-democratico, dal momento che la riammissione e la lealt\u00e0 dello Stato dipendevano soltanto da una minoranza.\nTra i \"radical\" si distinguevano:\nLegalizzazione del matrimonio tra schiavi.\nPrima del 1864 il matrimonio contratto dagli schiavi non era riconosciuto legalmente e in questo caso l'emancipazione non ebbe alcun effetto. Quando furono liberati molti per\u00f2 si sposarono ufficialmente. Prima del 1863 gli schiavi non potevano stipulare contratti, veniva loro precluso pertanto anche quello matrimoniale; in ogni caso non tutti i liberti formalizzarono le loro unioni. Alcuni continuarono ad avere di matrimoni di fatto o rapporti di tipo matrimoniale riconosciuti dalle loro comunit\u00e0.\nIl riconoscimento dei matrimoni da parte delle istituzioni statali contribu\u00ec al riconoscimento degli ex schiavi come persone libere e attori legali, inoltre aiut\u00f2 in maniera notevole i diritti dei genitori riguardo al lavoro dei loro figli, contrastando la pratica dell'apprendistato forzoso dei bambini neri. Inizialmente infatti molti bambini furono legalmente strappati alle loro famiglie con il pretesto di fornire loro \"protezione, vitto e alloggio nelle abitazioni della cosiddetta buona societ\u00e0\" fino al raggiungimento della maggiore et\u00e0 a 21 anni. \nQuesto fu specialmente frequente in Georgia a causa della legge detta \"Apprentice Act\" del 1866, secondo cui si trattava di adozione temporanea, mentre in realt\u00e0 era sfruttamento di lavoro infantile, con i bambini utilizzati come fonte di lavoro non pagato.\nFreedmen\u2019s Bureau.\nIl 3 marzo 1865 fu approvata la legge detta \"Freedmen's Bureau Bill\", proposta dai Repubblicani per aiutare i liberti e i rifugiati bianchi americani. Istituiva una agenzia federale apposita per fornire cibo, vestiti, combustibile e consigli sulla negoziazione dei contratti di lavoro; essa doveva sorvegliare le nuove relazioni instauratesi tra i liberti e i loro ex padroni all'interno di un mercato del lavoro libero. La legge, che non specificava il colore della pelle delle persone coinvolte, autorizz\u00f2 il \"Bureau\" ad affittare i terreni confiscati per un periodo di tre anni e a venderli in porzioni fino a 40 acri (corrispondenti a circa 16 ettari) per acquirente. I compiti dell'agenzia avrebbero dovuto scadere un anno dopo la fine della guerra. Abraham Lincoln fu ucciso prima di poter nominare il primo capo di questa agenzia. Nel mito popolare si sostiene che la legge offriva \"40 acri e un mulo\", o che almeno fosse stato promesso cos\u00ec agli schiavi.\nCon il sostegno sostanziale di questo ufficio presidenziale gli schiavi recentemente liberati vennero aiutati a poter esprimere autonomamente il proprio voto, oltre che a formare veri e propri partiti politici e ad assumere il controllo del mercato del lavoro in molte aree del paese occupate. Esso inoltre promosse l'avvio di un cambio di potere in tutto il profondo Sud tanto da attirare l'attenzione nazionale sia dei Repubblicani del Nord (favorevoli) sia dei Democratici conservatori meridionali (per lo pi\u00f9 spaventati dai possibili effetti). Ci\u00f2 risult\u00f2 particolarmente evidente nelle elezioni presidenziali del 1868, svoltesi con un'accesa competizione tra Ulysses S. Grant e Horatio Seymour (il presidente in carica Andrew Johnson non riusc\u00ec ad ottenere la nomina dei Democratici), quando quasi 700.000 elettori afroamericani votarono, influenzando cos\u00ec in maniera decisiva il risultato elettorale che vide la vittoria di Grant con quasi 300.000 voti di scarto.\nNonostante gli aiuti dati ai liberti, il \"Freedmen's Bureau\" non fu in grado di operare efficacemente in alcune aree depresse del Sud; gli incappucciati notturni del Ku Klux Klan assunsero rapidamente il ruolo di antitesi militante e terrorista del \"Freedmen's Bureau\", terrorizzando gli ex schiavi che avevano tentato di votare, ottenere una carica politica o ricevere una porzione di terra coltivabile.\nDivieto della discriminazione basata sul colore della pelle.\nIn concomitanza con il \"Freedmen's\" fu approvata un'altra legge che ampliava i diritti degli afroamericani. Lincoln viet\u00f2 qualsiasi forma di discriminazione basata sul colore della pelle nell'ambito del servizio postale, dei trasporti pubblici a Washington e nelle paghe dei soldati.\nConferenza di pace del febbraio 1865.\nIl 3 febbraio 1865, nella regione di Hampton Roads in Virginia, il presidente, assieme al segretario di Stato William H. Seward, incontr\u00f2 tre rappresentanti sudisti per discutere della ricostituzione dell'unit\u00e0 nazionale e della cessazione definitiva delle ostilit\u00e0 da parte confederata. La delegazione meridionale comprendeva il vicepresidente secessionista Alexander Hamilton Stephens, l'ex giudice associato della Corte Suprema federale John Archibald Campbell e dall'ex segretario di Stato e presidente del Senato confederato Robert Mercer Taliaferro Hunter. Questi proposero il riconoscimento formale degli Stati Confederati d'America da parte dell'Unione, e un attacco congiunto Confederati-Unionisti contro il Messico per estromettere Massimiliano I del Messico, il dittatore fantoccio imposto nel 1863 dalla Francia del secondo impero; e infine uno \"status\" per i neri di subordinazione servile alternativo alla schiavit\u00f9.\nLincoln respinse categoricamente qualsiasi forma di riconoscimento della Confederazione e disse che tutti gli esseri umani liberati dal suo proclama di emancipazione non sarebbero mai pi\u00f9 stati ridotti in schiavit\u00f9, in nessuna delle forme in cui questa poteva trasformarsi attraverso un fasullo cambio di nome. Dichiar\u00f2 inoltre che gli Stati dell'Unione stavano per approvare il XIII emendamento che avrebbe bandito per sempre la schiavit\u00f9 negli Stati Uniti d'America.Il presidente esort\u00f2 quindi il governatore della Georgia a rimuovere il pi\u00f9 presto possibile le truppe secessioniste dal proprio territorio e a \"sottoporre a ratifica questo emendamento costituzionale in prospettiva, in modo da farlo entrare in vigore, diciamo, in un periodo di cinque anni: la schiavit\u00f9 \u00e8 storicamente condannata\". Lincoln sollecit\u00f2 anche la riproposizione di un'emancipazione con compensazione per rifondere in parte i proprietari di schiavi, poich\u00e9 pensava che il Nord dovesse essere disposto a condividere i costi della \"libert\u00e0\" sul suolo nazionale. Sebbene l'incontro si svolse in maniera complessivamente cordiale, le parti non si accordarono su nessuna delle questioni.\nDibattito sull'eredit\u00e0 storica.\nIl presidente continu\u00f2 a sostenere il suo \"piano del 10%\" per la Louisiana come modello da applicare anche a tutti gli altri Stati secessionisti, questo fino al suo assassinio avvenuto il 15 aprile 1865. Il progetto contribu\u00ec ad avviare con successo il processo di Ricostruzione attraverso la ratifica progressiva del XIII emendamento da parte di tutti gli stati.\nLincoln viene generalmente interpretato dagli studiosi della storia statunitense aver avuto una posizione moderata, in opposizione ai Radical Republicans. Sussiste nonostante ci\u00f2 un considerevole dibattito sul modo in cui il presidente, se fosse sopravvissuto, avrebbe gestito il Congresso durante il processo di Ricostruzione avviato subito dopo la fine della guerra civile. Molti sostengono che la flessibilit\u00e0, il pragmatismo e le capacit\u00e0 politiche decisamente elevate di Lincoln in ambito congressuale avrebbero risolto il traumatico periodo post-bellico con molta meno difficolt\u00e0 rispetto a quanto accadde. Altri invece pensano che i radicali avrebbero provato a metterlo in stato d'accusa, come avrebbero poi fatto con il suo successore Andrew Johnson.\nPresidenza Johnson.\nLa rabbia del Nord a seguito dell'omicidio del loro presidente, perpetrato da quella che venne definita come \"una cospirazione di fanatici sudisti a difesa di posizioni contrarie alla storia e condannate dall'intera societ\u00e0 civile\", e alimentata dall'immenso costo umano di \"una guerra fratricida voluta esclusivamente dal Sud\", port\u00f2 alla richiesta di politiche punitive. Il vicepresidente in carica, Andrew Johnson, assunse dapprima una linea dura parlando di impiccagione di tutti i confederati ribelli; ma quando succedette a Lincoln come presidente prese rapidamente una posizione molto pi\u00f9 morbida, concedendo il perdono a molti dei \"leader\" secessionisti.\nL'ex presidente confederato Jefferson Davis rimase detenuto in un carcere-fortezza per quasi due anni, ma altri confederati sfuggirono al carcere. Nessuno fu processato per alto tradimento; solamente una persona, il capitano Henry Wirz, comandante della prigione di Andersonville (un autentico campo di concentramento), fu giustiziato per aver commesso crimini di guerra.\nIl punto di vista eminentemente conservatore di Johnson sulla Ricostruzione non includeva il coinvolgimento degli afroamericani nei governi statali, rifiutandosi inoltre di ascoltare le preoccupazioni espresse al Nord quando i parlamenti statali al Sud introdussero i cosiddetti codici neri, i quali stabilivano per i liberti uno \"status\" civile di molto inferiore rispetto a quello goduto dagli altri cittadini. Lo scrittore J. D. Smith sostiene che \"Johnson tent\u00f2 di portare avanti quelli che considerava i piani di Lincoln per la Ricostruzione\". E. L. McKitrick afferma che per tutto il 1865 il neo-presidente sostenne l'azione del Partito Repubblicano: \"era naturalmente parte integrante del grande settore moderato dell'opinione unionista nel Nord, da cui poteva trarre il suo pi\u00f9 grande sostegno\".\nR. A. Billington dice che \"una corrente politica, quella dei Repubblicani moderati guidati dai presidenti Abraham Lincoln prima e di Andrew Johnson poi, favor\u00ec una linea blanda nei riguardi del Sud\". I biografi di Lincoln Randall e Current hanno sostenuto:\nGli storici concordano sul fatto che Johnson fosse un politico incapace e che perse i favori di cui godeva all'inizio con le sue mosse maldestre. Ruppe i rapporti con il Congresso all'inizio del 1866, sfidandolo nel tentativo di bloccare le leggi sulla Ricostruzione approvate dal Congresso. Fu in costante conflitto con i Radical Republicans sullo \"status\" da assegnare ai liberti e ai bianchi del Sud sconfitto.\nSebbene rassegnatisi all'abolizione della schiavit\u00f9, molti ex confederati non erano invece disposti ad accettare n\u00e9 i cambiamenti sociali loro imposti n\u00e9 il predominio politico degli ex schiavi. Usando le parole di Benjamin Franklin Perry, scelto da Johnson come governatore provvisorio della Carolina del Sud: \"In primo luogo il negro deve essere investito di tutto il potere politico; quindi l'antagonismo tra gli interessi del capitale e quelli della forza-lavoro si metter\u00e0 al lavoro per sistemare le cose\". I timori dell\"\u00e9lite\" dei proprietari di piantagioni ex schiavisti, per lo pi\u00f9 conservatori, e in genere dei cittadini bianchi vennero tuttavia attenuati dalle azioni intraprese dal presidente, che si assicur\u00f2 che non si verificasse una ridistribuzione massiccia della terra dai grandi proprietari ai liberti. \nJohnson ordin\u00f2 che i terreni confiscati o abbandonati e amministrati dal \"Freedmen's Bureau\" non fossero distribuiti agli ex schiavi, ma che venissero invece restituiti ai vecchi proprietari se perdonati. Fu quindi restituita un'ampia porzione dei terreni che erano stati incamerati in seguito alle leggi sulla confisca approvate dal Congresso nel 1861 e nel 1862.\nUomini liberi e codici neri.\nI governi dei paesi del Sud misero rapidamente in atto restrizioni costituite dai cosiddetti codici neri; essi vennero per\u00f2 gi\u00e0 fatti abolire in larga parte nel 1866, e raramente ebbero effetti significativi, in quanto fu sempre il \"Freedmen's Bureau\" e non i tribunali bianchi locali a gestire gli affari legali degli schiavi liberati. I \"codici neri\" mostrarono tuttavia le intenzioni dei bianchi meridionali nei confronti degli ex schiavi. I liberti avrebbero avuto pi\u00f9 diritti rispetto agli afroamericani liberi nel periodo prebellico, ma comunque con limitazioni nei diritti civili che li ponevano in una posizione di fatto inferiore: formalmente residenti, ma soltanto \"esseri umani di seconda classe\", privi del diritto di voto e della cittadinanza.\nNon avrebbero inoltre potuto possedere armi da fuoco, come invece garantito dal II emendamento per la difesa personale, n\u00e9 far parte di una giuria popolare che si occupasse di un caso giudiziario coinvolgente i bianchi, infine non si sarebbero potuti trasferire in altre regioni senza la garanzia di avere un'occupazione retribuita garantita. I \"codici neri\" indignarono l'opinione pubblica del Nord. Furono abrogati grazie alla promulgazione della prima legge sui diritti civili nel 1866 che confer\u00ec a tutti i liberti maggiore uguaglianza di fronte alla legge (anche se non ancora il dritto di voto).\nI \"Freedmen\", gli \"uomini liberati\", con il sostegno del \"Freedmen's Bureau\" respinsero i modelli di lavoro a squadre che erano sempre stati utilizzati durante l'epoca schiavista; al suo posto preferirono lavorare in organizzazioni basate sul nucleo familiare. Costrinsero quindi i proprietari di piantagioni a contrattare per ottenere la loro manodopera. Tale contrattazione condusse presto all'istituzione di sistemi di tipo mezzadria, che diedero ai liberti una maggiore indipendenza economica ed autonomia sociale rispetto al lavoro a squadre. Tuttavia, poich\u00e9 mancavano di capitale, mentre i proprietari terrieri continuavano a possedere i mezzi di produzione (attrezzi, animali da tiro e terra), si trovarono costretti a produrre principalmente colture da reddito (principalmente cotone) per i proprietari terrieri e i commercianti; entrarono cos\u00ec in un sistema di credito completamente vincolato al raccolto realizzato. La diffusa povert\u00e0, la dislocazione di un'economia prevalentemente agricola basata sulla monocoltura cotoniera e il calo del prezzo del cotone portarono nel giro di pochi decenni a un indebitamento costante della maggioranza dei liberti, oltre che all'estrema indigenza di molti coltivatori.\nRazzismo, segregazione, violenza sessuale, linciaggio e terrorismo.\nI funzionari provenienti dal Nord stilarono vari rapporti sulle condizioni di vita in cui erano costretti gli afroamericani rimasti nel Sud. Una delle valutazioni pi\u00f9 severe provenne da Carl Schurz, che rifer\u00ec approfonditamente della situazione esistente in tutto il territorio degli Stati Uniti meridionali lungo la costa del Golfo del Messico (Florida, Alabama, Mississippi, Louisiana e Texas).\nIl suo resoconto document\u00f2 decine di esecuzioni extra-giudiziarie: la relazione sostenne che migliaia di afroamericani vennero uccisi:\nIl rapporto incluse anche testimonianze giurate di soldati e funzionari, sia bianchi che neri, del \"Freedmen's Bureau\". A Selma il maggior J. P. Houston not\u00f2 che i bianchi avevano ucciso almeno 12 afroamericani nel distretto di propria competenza: nessuno dei criminali venne mai processato. \nMolti altri omicidi a sfondo razziale non divennero mai casi ufficiali. Il capitano Piollon descrisse le \"pattuglie di bianchi\" operanti nell'Alabama Sud-occidentale:\nMolti atti di violenza perpetrati contro gli afroamericani subirono i pregiudizi di genere; le donne nere si ritrovarono in una situazione particolarmente vulnerabile: condannare un uomo bianco per un'aggressione sessuale contro una donna di colore fu estremamente difficile in questo periodo. La violenza sessuale nei loro confronti si fece comune: la colpevolezza era dalla loro parte in quanto \"provocatrici\". Il sistema giudiziario di tutto il Sud fu interamente ridisegnato perch\u00e9 uno dei suoi scopi primari diventasse la coercizione degli afroamericani, volta a sottometterli alle pratiche sociali segregazioniste e razziste e alle richieste di lavoro dei bianchi. Le azioni legali contro questi crimini furono scoraggiate, utilizzando le minacce sia per via indiretta che diretta se necessario, ed era difficile trovare avvocati che difendessero i neri dalle accuse di reati minori. In questi casi l'obiettivo primario dei tribunali di contea era un processo rapido e semplice, con conseguente condanna del \"negro\" all'unanimit\u00e0 da parte di giurie popolari composte esclusivamente da bianchi. La maggioranza dei neri non era in grado di pagare n\u00e9 multe n\u00e9 cauzioni e pertanto la pena pi\u00f9 comune era da 9 mesi a un anno in una miniera o in un campo di legname, ridotti nei fatti nuovamente in schiavit\u00f9.\nL'intero sistema legale meridionale fu costruito per generare nuovi tipi iniqui di tassazione e chiedere ricompense ai privati bianchi. Le leggi in tal modo non vennero prodotte per garantire la sicurezza pubblica di tutti, ma per mantenere la supremazia della \"razza bianca\". Le donne nere in particolar modo furono \"socialmente costruite\", nel pregiudizio e nella discriminazione, come \"sessualmente avide\" e affette da ninfomania e, dal momento che vennero raffigurate con ben poca \"virt\u00f9\" naturale, si diffuse il luogo comune che esse non potevano in alcun caso essere vittime di violenza: se erano violentate era solo perch\u00e9 lo volevano. \nUn rapporto cita due liberte, Frances Thompson e Lucy Smith, descrivendo la violenza sessuale scatenatasi contro di loro nel corso dei disordini razziali di Memphis scoppiati del 1866; le donne nere erano tuttavia assai vulnerabili anche in tempi di relativa normalit\u00e0.\nLe aggressioni sessuali contro le donne afroamericane divennero talmente frequenti, in particolare da parte dei loro datori di lavoro bianchi, da indurre gli uomini di colore a tentare di ridurre quanto pi\u00f9 possibile i contatti tra i maschi bianchi e le femmine nere, facendo in modo che le donne della propria famiglia evitassero di svolgere un'attivit\u00e0 lavorativa strettamente sorvegliata dai bianchi. Ma anche gli uomini afroamericani furono presto immaginati come pericolosamente aggressivi in ambito sessuale e le dicerie sulle loro supposte minacce alla \"purezza virtuosa delle giovani donne bianche\" furono rapidamente utilizzate come un pretesto sempre valido per dare il via ad un linciaggio di massa o alla castrazione forzata, eseguita non da medici ma dai \"protettori\" delle donne bianche riuniti in gruppi auto-nominatisi \"cavalieri\": le Red Shifts, i Cavalieri della Camelia bianca, la White League e, non da ultimi, i terroristi incappucciati del Ku Klux Klan, fautori suprematisti del potere bianco.\nRisposte dei moderati.\nDurante l'autunno del 1865 i Radical Republicans bloccarono la riammissione degli ex Stati ribelli al Congresso, in risposta ai \"codici neri\" e ai preoccupanti segnali di ritorno a pratiche di tipo schiavista, tramite sfruttamento e violenza generalizzata, in corso d'opera in tutto il profondo Sud. La presidenza di Andrew Johnson tuttavia voleva consentire agli ex Stati Confederati d'America di rientrare nell'Unione se i loro governi statali avessero adottato il XIII emendamento che aboliva la schiavit\u00f9. Il 6 dicembre l'emendamento fu ratificato e il presidente consider\u00f2 terminata la Ricostruzione; Johnson stava nei fatti seguendo la politica, rimasta sempre moderata, della presidenza di Abraham Lincoln il cui scopo sarebbe stato quello di ottenere la riammissione degli Stati sudisti nell'Unione il pi\u00f9 presto possibile.\nIl Congresso, tuttavia, controllato dai \"radical\", guidati da Charles Sumner al Senato e da Thaddeus Stevens alla Camera dei rappresentanti, ebbe un'opinione diversa. Il 4 dicembre respinse il programma moderato di Ricostruzione presidenziale presentato da Johnson ed organizz\u00f2 la \"Commissione mista per la ricostruzione\" composta da 15 membri, per definire i requisiti di riammissione per gli stati del sud. Nel gennaio seguente il Congresso rinnov\u00f2 le prerogative del \"Freedmen's Bureau\"; a febbraio Johnson pose il veto a questa legge. Sebbene egli dimostrasse simpatia nei riguardi delle condizioni dei liberti, rimase contrario all'assistenza federale verso di loro. Il veto di Johnson scosse i radicali. Un primo tentativo di superare il veto fall\u00ec il giorno 20.\nCome risposta le due Camere approvarono una risoluzione congiunta per non consentire la presa di funzione di alcun senatore o deputato sudista fino a quando il Congresso non avesse deciso che la Ricostruzione era completata.\nAnche il senatore Lyman Trumbull dell'Illinois, \"leader\" dei Repubblicani moderati, reag\u00ec di fronte ai \"codici neri\" e propose la prima legge sui diritti civili in quanto \"l'abolizione della schiavit\u00f9 era una scatola vuota se\":\nIl punto fondamentale della legge era costituito dalla sezione di apertura:\nTale progetto legislativo non contemplava in un primo tempo anche il diritto di voto; la legge sui diritti civili venne in ogni caso rapidamente approvata dal Congresso: il Senato il 2 febbraio vot\u00f2 33 contro 12, la Camera il 13 marzo 111 contro 38.\nVeti presidenziali.\nSebbene i moderati sollecitassero fortemente Johnson a ratificare il progetto di legge sui diritti civili, il presidente ruppe definitivamente anche con loro ponendo il veto il 27 marzo 1866. Nel messaggio di risposta inviato alle Camere spieg\u00f2 di opporsi alla proposta di legge in quanto avrebbe conferito la piena cittadinanza ai liberti in un momento in cui undici Stati federati non erano adeguatamente rappresentati in Aula, e in quanto avrebbe stabilito per legge \"una perfetta uguaglianza delle razze bianche e nere in ogni Stato dell'Unione\". Johnson afferm\u00f2 che si trattava di un'invasione da parte dell'autorit\u00e0 federale dei \"diritti degli Stati\", che ci\u00f2 non trovava alcun mandato di riferimento all'interno della Costituzione degli Stati Uniti d'America ed era inoltre contrario a tutti i precedenti presi in esame: si trattava pertanto di un \"passo verso la centralizzazione e la concentrazione del potere legislativo nelle mani del governo federale\".\nIl Partito Democratico, auto-proclamatosi \"partito degli uomini bianchi\", sia a Nord che a Sud sostenne i rilievi fatti da Johnson e lo appoggi\u00f2. I Repubblicani tuttavia annullarono il suo veto, il Senato con il voto di misura di 33 contro 15 (la maggioranza richiesta era dei due terzi), mentre la Camera con 122 contro 41; la prima legge sui diritti civili venne cos\u00ec promulgata.\nSubito dopo il Congresso approv\u00f2 anche una nuova \"Freedmen\u2019s Bureau Bill\" modificata; anche questa volta il presidente pose il veto; ma, come gi\u00e0 era accaduto in precedenza, nelle due Camere vi fu abbastanza consenso per superarlo.\nL'ultima proposta dei moderati fu quella inerente al XIV emendamento, il cui principale relatore fu il deputato John Bingham dell'Ohio. Esso fu inizialmente progettato per inserire le disposizioni chiave della legge sui diritti civili nella Costituzione; ma poi and\u00f2 ben oltre. Estese difatti il diritto della cittadinanza a tutti coloro che nascevano all'interno del territorio degli Stati Uniti (norma rimasta poi sempre valida), a esclusione dei turisti e degli abitanti della riserva indiana, previde penalit\u00e0 per gli Stati che non avevano ancora concesso il diritto di voto ai liberti e soprattutto istitu\u00ec nuovi diritti civili federali che avrebbero quindi potuto essere protetti dai tribunali federali. Garant\u00ec inoltre il pagamento del debito di guerra federale, promettendo che invece il debito confederato non sarebbe mai stato pagato. Johnson utilizz\u00f2 tutta la sua influenza nel tentativo di far bloccare l'emendamento dagli Stati, in quanto per la sua ratifica ne veniva richiesta l'accettazione di almeno tre quarti degli Stati: alla fine l'emendamento venne ratificato.\nLo sforzo di compromesso con il presidente, messo in atto dai moderati, fall\u00ec, di conseguenza scoppi\u00f2 un'accesa lotta politica tra i Repubblicani (sia radicali che moderati) da una parte e Johnson con i suoi alleati Democratici del Nord dall'altra, con l'aggiunta dei vari raggruppamenti conservatori, che utilizzavano nomi diversi, ben presenti in ognuno degli Stati Uniti meridionali.\nRicostruzione radicale.\nPreoccupati che il presidente considerasse il Congresso \"un corpo illegale\" e volesse provare a rovesciare l'ordinamento, i Repubblicani presero il controllo delle politiche della Ricostruzione dopo le elezioni di met\u00e0 mandato del 1866. Johnson ignor\u00f2 l'applicazione di queste politiche e anzi incoraggi\u00f2 apertamente gli Stati del Sud a negare la ratifica del XIV emendamento. Tranne che per il Tennessee, tutti gli ex Stati confederati si rifiutarono di ratificarlo, cos\u00ec come gli Stati di confine del Delaware, del Maryland e del Kentucky.\nI \"radical\", guidati da Thaddeus Stevens e da Charles Sumner, aprirono la strada al suffragio per tutti gli uomini ex schiavi; riuscirono ad avere la maggioranza del Congresso anche se dovettero scendere a compromessi con la corrente politica pi\u00f9 moderata del Partito; i Democratici non ebbero invece quasi alcun potere. Gli storici si riferiscono a questo periodo come \"Ricostruzione radicale\" o \"Ricostruzione del Congresso\" (\"Congressional Reconstruction\"). I capi bianchi sudisti, che detennero il potere nell'immediato periodo del dopoguerra prima del voto ai liberti, persero molti posti di potere che furono riassegnati sempre pi\u00f9 frequentemente ai liberti; avevano rinunciato alla secessione e alla schiavit\u00f9, ma non sembrarono voler cedere sull'idea della \"naturale supremazia razziale dei bianchi\". Quando nel 1867 si tennero nuove elezioni, i bianchi che perdevano potere mostrarono la loro rabbia, giungendo rapidamente ad atti di violenza diffusa. I nuovi deputati repubblicani furono eletti da una coalizione di unionisti bianchi, liberti e nordisti che si erano trasferiti nel Sud. Alcuni ex \"leader\" meridionali cercarono di adattarsi alle nuove condizioni.\nEmendamenti costituzionali.\nVennero presto adottati tre emendamenti costituzionali, noti come \"Emendamenti della Ricostruzione\": il XIII emendamento, che abol\u00ec la schiavit\u00f9 negli Stati Uniti d'America; il XIV emendamento, proposto nel 1866 e ratificato due anni dopo, che garant\u00ec la cittadinanza statunitense a tutte le persone nate in territorio della nazione o che avevano ottenuto lo \"status\" di naturalizzazione e concesse loro tutti i diritti civili federali; il XV emendamento, proposto alla fine di febbraio del 1869 e approvato all'inizio di febbraio del 1870, che decret\u00f2 che il diritto di voto non poteva essere negato a causa della razza, del colore della pelle o della precedente condizione di servit\u00f9.\nQuest'ultimo emendamento non dichiar\u00f2 il voto un diritto incondizionato, ma proib\u00ec espressamente i succitati tipi di discriminazione. Gli Stati avrebbero pertanto continuato a determinare la registrazione degli elettori e le leggi elettorali in ambito locale. Gli emendamenti erano diretti a porre fine alla schiavit\u00f9 e a fornire la piena cittadinanza ai liberti. I membri nordisti del Congresso ritenevano che fornire agli afroamericani il diritto di voto sarebbe stato il mezzo pi\u00f9 sicuro e rapido d'istruzione e formazione politica.\nMolti neri poterono in tal modo partecipare attivamente al voto e alla vita politica e proseguirono con rapidit\u00e0 a costruire chiese ed istituire organizzazioni comunitarie. Subito dopo la fine dell'Era della Ricostruzione i Democratici bianchi e gruppi di \"insurrezionali\" o \"insorgenti\" utilizzarono ampiamente la forza per riacquistare il potere nei parlamenti statali, facendo approvare disposizioni che nella pratica privarono dei diritti appena acquisiti la maggioranza dei neri e di molti poveri bianchi del Sud; questa pratica d'interdizione tramite leggi condusse poi alle leggi Jim Crow, alle leggi contro la mescolanza razziale e alla segregazione razziale.\nDal 1890 al 1910 gli Stati meridionali approvarono nuove Costituzioni che completarono l'interdizione legale degli afroamericani dopo l'Era della Ricostruzione. Le sentenze espresse dalla Corte suprema su tali disposizioni legislative confermarono molte di queste nuove costituzioni e leggi sudiste; alla maggior parte degli afroamericani venne pertanto impedito di votare nel Sud fino agli anni 1960 inoltrati.\nLa piena applicazione federale del XIV e del XV emendamento non si realizz\u00f2 se non dopo la promulgazione della legislazione sui diritti civili a met\u00e0 degli anni 1960 per opera della presidenza di Lyndon B. Johnson, come risultato dell'attivismo svolto dal movimento per i diritti civili degli afroamericani.\nPer ulteriori dettagli vedi:\nStatuti.\nLe leggi della Ricostruzione, cos\u00ec come originariamente approvate, furono inizialmente denominate \"leggi per provvedere al governo pi\u00f9 efficiente degli Stati ribelli\"; il testo fu quindi promulgato dal Congresso il 2 marzo 1867 (due giorni prima della sua scadenza naturale). Il presidente Johnson pose ancora una volta il veto, ma questo fu superato dalla maggioranza dei due terzi richiesta sia alla Camera dei Rappresentanti sia al Senato lo stesso giorno. Il Congresso chiar\u00ec anche la portata della legge federale dell\"habeas corpus\" per consentire alle corti giudiziarie federali di rilasciare condanne o emettere sentenze contrarie a quelle recepite dai tribunali statali resi illegali a partire dal 1867 (28 U.S.C. \u00a72254).\nRicostruzione militare.\nControllato dai radicali, il Congresso approv\u00f2 le leggi della Ricostruzione il 19 luglio 1867: il primo, firmato dal senatore dell'Oregon George Henry Williams, uno dei pi\u00f9 eminenti Radical Republicans, mise dieci degli ex Stati Confederati d'America (tutti tranne il Tennessee) sotto il diretto controllo militare, raggruppandoli i cinque distretti:\nFurono schierati 20.000 soldati con il compito di far rispettare la legge. I quattro Stati di confine che non avevano fatto secessione non furono soggetti alla Ricostruzione militare; la Virginia Occidentale, separatasi dalla Virginia nel 1863, ed il Tennessee, gi\u00e0 riammesso a partire dal 1866, non vennero inclusi nei distretti militari.\nI dieci governi statali del Sud furono quindi ricostituiti sotto il diretto controllo delle forze armate; uno degli obiettivi principali fu quello di riconoscere e proteggere il diritto degli afroamericani al voto. Vi furono molto pochi scontri aperti, ma piuttosto uno stato di costante legge marziale attraverso cui l'esercito sorvegliava da vicino il governo locale, supervisionava le elezioni e cercava di difendere i detentori di cariche pubbliche e i liberti dalla violenza delle varie bande criminali sudiste. I neri vennero quindi accolti come elettori, mentre di contro gli ex dirigenti confederati vennero esclusi per un periodo di tempo limitato. Nessuno Stato risult\u00f2 cos\u00ec pienamente rappresentativo. Lo scrittore Randolph Campbell descrive in dettaglio quello che accadde nel Texas:\nConvenzioni costituzionali statali.\nTra il 1867 e il 1869 gli undici Stati meridionali tennero delle Convenzioni costituzionali le quali diedero per la prima volta ai neri la possibilit\u00e0 di votare; i delegati si divisero per lo pi\u00f9 tra le correnti politiche dei \"radical\", dei moderati e degli \"intermedi\". \nI Radical Republicans erano una coalizione: il 40% erano rappresentati da bianchi del Sud (\"scalawag\"); all'incirca il 25% \"carpetbagger\", cio\u00e8 nordisti, sia bianchi sia neri, arrivati o tornati al sud, e il restante 34% afroamericani. I primi avrebbero desiderato togliere il diritto di voto a tutta la precedente classe dirigente bianca, ma i Repubblicani moderati del Nord lo sconsigliarono; mentre i delegati neri in genere richiesero il diritto al suffragio universale per tutti. I \"carpetbagger\" richiesero disposizioni volte a promuovere la crescita economica, in particolare aiuti finanziari per la ricostruzione del sistema ferroviario in rovina. Le diverse convenzioni istituirono anche un sistema d'istruzione pubblica, con scuole gratuite finanziate dai prelievi fiscali; non chiesero per\u00f2 che fossero integrate razzialmente.\nAlmeno fino al 1872 la maggior parte degli ex detentori di cariche ufficiali federali del Sud rimasero esclusi sia dal voto sia dall'assunzione di cariche governative; tutti i principali dirigenti confederati, tranne 500, furono graziati dalla legge sull'amnistia promulgata nello stesso anno. Fu chiamata \"proscrizione\" la politica di togliere i diritti di voto a quanti pi\u00f9 ex confederati possibile, particolarmente attraente per la componente \"scalawag\"; ad esempio nel 1865 il Tennessee aveva privato di ogni diritto civile almeno 80.000 ex secessionisti. La \"proscrizione\" era invece rigettata proprio dalla componente afroamericana, che insisteva sull'introduzione del suffragio universale. Il problema si present\u00f2 in diversi Stati, in particolare nel Texas e nella Virginia; in quest'ultima si tent\u00f2 di interdire da ogni incarico pubblico ogni uomo che avesse prestato servizio nell'esercito confederato anche solo come soldato, e a qualsiasi agricoltore che avesse venduto approvvigionamenti ai miliari sudisti. I bianchi unionisti del Sud si opposero anche ai Repubblicani moderati del Nord, i quali ritenevano che porre fine alla proscrizione avrebbe aiutato ad avvicinare il Sud ad una forma di governo fondata sul repubblicanesimo, ossia sul consenso dei governati, cos\u00ec come inteso sia dalla Costituzione degli Stati Uniti d'America sia dalla Dichiarazione d'indipendenza. Le forti misure che erano state richieste per impedire il ritorno ai defunti Stati Confederati d'America cominciarono ad apparire sempre pi\u00f9 fuori luogo; mentre il ruolo assunto dall'esercito unionista e il controllo della politica nazionale sui singoli parlamenti statali risultavano problematici. Sempre pi\u00f9 spesso, afferma lo storico Mark Summers:\nPresidenza Grant.\nDurante la guerra civile molti nel Nord credettero che prestare servizio tra le fila dell'Unione costituisse una nobile causa: preservare l'unit\u00e0 nazionale e al contempo combattere per eliminare lo schiavismo. Con la conclusione del conflitto e il Nord risultato vittorioso, il timore maggiore dei \"radical\" fu che il presidente Johnson credesse troppo rapidamente che la pratica schiavista e il nazionalismo confederato fossero completamente morti e che quindi gli Stati Uniti meridionali potessero immediatamente rientrare in seno allo Stato federale.\nI radicali cominciarono pertanto a ricercare un candidato alla presidenza che potesse rappresentarli. In occasione delle elezioni presidenziali del 1868 i Repubblicani scelsero all'unanimit\u00e0 Ulysses S. Grant come candidato ufficiale; egli ottenne il favore dei radicali dopo aver aiutato Edwin McMasters Stanton ad essere reintegrato come segretario alla Guerra e schierandosi su tale questione contro il presidente Johnson. Gi\u00e0 nel 1862 Grant aveva nominato il capitano John Eaton per proteggere e gradualmente incorporare nei quadri militari gli schiavi rifugiatisi nel Tennessee Occidentale, entrato a far parte del territorio sotto il diretto controllo unionista; in seguito arruol\u00f2 gli afroamericani presenti anche nel settentrione del Mississippi nel corso della campagna di Vicksburg. Utilizzati per rafforzare lo sforzo bellico, vennero retribuiti per i lavori compiuti.\nQuesta sua visione dell'integrazione razziale si ritrov\u00f2 nell'operato del \"Freedmen's Bureau\". Al termine della guerra Grant si oppose a Johnson sostenendo con decisione le leggi di Ricostruzione approvate dai Repubblicani. \nNelle citt\u00e0 del nord, Grant dovette affrontare un blocco democratico anti-Ricostruzione, forte tra gli immigrati, specialmente irlandesi a New York. \nI Democratici, avendo abbandonato Johnson, nominarono l'ex governatore di New York Horatio Seymour come candidato alla presidenza e Francis P. Blair del Missouri per la vice presidenza. I Democratici chiedevano l'immediato reintegro degli ex Stati confederati nell'Unione e un'amnistia per \"ogni delitto politico\".\nGrant ottenne il 52,7% del voto popolare, con 300 000 voti di margine, sui 5 716 082 espressi, e una schiacciante maggioranza di 214 grandi elettori contro gli 80 di Seymour. Seymour ebbe la maggioranza dei voti dei bianchi, ma Grant fu aiutato dai 500 000 voti espressi dai neri. Perse in Louisiana e in Georgia principalmente a causa della violenza del Ku Klux Klan contro gli elettori afroamericani. A 46 anni, Grant fu il pi\u00f9 giovane presidente fino ad allora eletto, e il primo presidente dopo la fine della schiavit\u00f9.\nImmediatamente dopo la cerimonia inaugurale e il relativo discorso d'insediamento nel marzo 1869, il presidente rafforz\u00f2 i propositi di Ricostruzione sollecitando il Congresso a riammettere la Virginia, il Mississippi e il Texas non appena ci si fosse assicurati che le loro nuove Costituzioni garantissero il diritto di voto ad ogni cittadino.\nGrant ebbe modo d'incontrare e consultarsi con diversi importanti leader del movimento dei diritti civili e ratific\u00f2 una legge che stabiliva l'uguaglianza di diritti per neri e bianchi nel distretto federale di Washington.\nDurante tutto il suo corso, la presidenza di Ulysses S. Grant rafforz\u00f2 gli strumenti legali del governo federale per poter intervenire direttamente a proteggere i diritti dei cittadini, qualora i singoli Stati non vi avessero provveduto.\nIl presidente lavor\u00f2 assiduamente con il Congresso per creare il Dipartimento di Giustizia e la carica di avvocato generale, con alla guida rispettivamente il Procuratore generale Amos Tappan Akerman e Benjamin Helm Bristow. I due si impegnarono a contrastare il Ku Klux Klan. Il Congresso approv\u00f2 tre leggi di applicazione (le \"Enforcement Acts\") nel biennio 1870-71, tra cui anche la legge sui diritti civili del 1871. \nSi trattava di norme penali che tutelavano i diritti dei liberti di votare, di ricoprire cariche pubbliche, di prestare il proprio servizio nelle giurie popolari e di ricevere pari protezioni legali; ancora pi\u00f9 importante fu l'autorizzazione data al governo federale di intervenire quando gli Stati avessero disatteso tali garanzie o non fossero intervenuti.\nIl nuovo \"Dipartimento di Giustizia\" si mise a perseguire migliaia di affiliati al Ku Klux Klan, considerato fin da subito una societ\u00e0 segreta improntata al terrorismo; le nuove disposizioni permisero di giudicare e condannare i \"Klansmen\". Grant invi\u00f2 le truppe federali in nove contee della Carolina del Sud per reprimere con la forza le violenze messe costantemente in atto dagli incappucciati del Klan nel 1871.\nIl presidente sostenne inoltre l'approvazione del XV emendamento, affermando che nessuno Stato poteva negare il diritto di voto sulla base della razza. Il Congresso da parte sua promulg\u00f2 la legge sui diritti civili del 1875 che concesse il pieno accesso alle strutture pubbliche indipendentemente dalla razza di appartenenza.\nPer contrastare i tentativi di brogli elettorali nella roccaforte democratica di New York, Grant invi\u00f2 decine di migliaia di ufficiali federali armati e in divisa, affiancandoli ai funzionari addetti allo spoglio delle schede per rendere quanto pi\u00f9 regolari possibili le tornate elettorali locali del 1870 e di quelle successive. I Democratici di tutto il Nord si mobilitarono per difendere la propria base elettorale ed iniziarono a sferrare attacchi all'intera serie di politiche adottate dal presidente; ma ancora il 21 ottobre del 1876 Grant fece dispiegare le truppe per proteggere l'incolumit\u00e0 degli elettori repubblicani bianchi e neri a Petersburg, in Virginia.\nIl sostegno iniziale da parte del Congresso e dell'opinione pubblica diminu\u00ec progressivamente, principalmente a causa dei numerosi scandali scoppiati all'interno dell'Amministrazione presidenziale, ma anche per colpa della rinascita politica dei Democratici sia nel Nord sia nel Sud. A partire dal 1870 la maggior parte dei Repubblicani riteneva che gli obiettivi di guerra fossero oramai stati saldamente raggiunti, cominciando conseguentemente a concentrarsi su altre questioni spinose, come le politiche economiche.\nCommissione d'indagine congressuale.\nIl 20 aprile 1871 il Congresso istitu\u00ec una commissione parlamentare d'inchiesta composta da 21 membri per indagare sullo stato della Ricostruzione in Carolina del Nord, Carolina del Sud, Georgia, Mississippi, Alabama e Florida: vi furono inclusi il deputato Benjamin Butler e i senatori Zachariah Chandler e Francis Preston Blair. I membri della sottocommissione viaggiarono nel Sud con l'obiettivo di avere colloqui con persone che vivevano nei distretti rimasti ancora sotto occupazione militare.\nTra gli intervistati vi furono funzionari sudisti di alto livello come Wade Hampton III, l'ex governatore della Carolina del Sud James Lawrence Orr e Nathan Bedford Forrest, un ex generale confederato e prominente \"leader\" del Ku Klux Klan (quest'ultimo negher\u00e0 ripetutamente nella sua testimonianza data al Congresso di esserne uno dei membri fondatori). Tra gli altri interpellati vennero inclusi agricoltori, medici, impiegati in attivit\u00e0 mercantili, educatori e ministri del culto. La commissione ascolt\u00f2 numerose denunce di violenza commesse da bianchi contro neri, mentre molti bianchi negarono la loro appartenenza al Klan o anche solo di essere a conoscenza di attivit\u00e0 violente perpetrate ai danni degli ex schiavi. Il rapporto stilato dalla maggioranza di Repubblicani concluse avvertendo che il governo federale non avrebbe tollerato nessuna forma di \"cospirazione\" di sudisti per resistere con la violenza alla Ricostruzione. Il comitato complet\u00f2 il suo rapporto in 13 volumi nel febbraio dl 1872. Mentre la presidenza di Ulysses S. Grant era stata in grado di sopprimere il KKK grazie alle \"leggi di applicazione\", si organizzarono altri gruppi paramilitari insurrezionali, tra cui la White League, attiva a partire dal 1874 nella Louisiana, e le Red Shirts con sezioni attive nel Mississippi e nelle due Caroline. Tali gruppi illegali, composti da sbandati, ex militari secessionisti, banditi e delinquenti comuni, utilizzarono in massa i metodi dell'intimidazione, della coercizione e dell'aggressione fisica con l'intento di allontanare i Repubblicani dalle loro cariche e reprimere l'espressione del voto afroamericano, portando i Democratici bianchi a riconquistare il potere con le elezioni della seconda met\u00e0 degli anni 1870.\nAfroamericani titolari di cariche.\nI Repubblicani presero il controllo di tutti i governatorati degli Stati del Sud e dei parlamenti statali ad eccezione della Virginia. La coalizione repubblicana elesse numerosi afroamericani a cariche locali, statali e nazionali; anche se i neri non dominarono in nessuna circoscrizione elettorale, il fatto che si presentassero a votare segn\u00f2 un drastico cambiamento sociale. All'inizio del 1867 ancora nessun afroamericano del Sud deteneva incarichi politici, ma nel giro di tre o quattro anni \"circa il 15% dei detentori di cariche pubbliche nel Sud erano afroamericani, una percentuale maggiore rispetto a quella che vi sar\u00e0 nel 1990\". La maggior parte di questi incarichi rimase comunque a un livello locale. Nel 1860 gli schiavi costituivano la maggioranza assoluta della popolazione residente nel Mississippi e nella Carolina del Sud, il 47% nella Louisiana, il 45% in Alabama, il 44% in Georgia e nella Florida; pertanto la loro rappresentanza politica era ancora di molto inferiore alla loro effettiva percentuale sulla popolazione totale. All'incirca 137 detentori di cariche pubbliche neri erano vissuti fuori dal Sud prima dello scoppio della guerra civile. Alcuni di loro, fuggiti dalla schiavit\u00f9 al nord e che si erano istruiti, tornarono al sud per aiutare la Ricostruzione. In altri casi si trattava di neri liberi gi\u00e0 prima del 1861 e che erano riusciti a ottenere istruzione e posizioni di rilievo altrove.\nAltri uomini afroamericani eletti a cariche pubbliche erano gi\u00e0 dei \"leader\" riconosciuti all'interno delle proprie comunit\u00e0 d'appartenenza, tra questi anche un certo numero di religiosi; come successe anche nelle comunit\u00e0 bianche, non tutta la \"leadership\" emersa in questi anni dipese solamente dalla ricchezza accumulata o dall'acquisizione di un buon livello di alfabetizzazione, ma anche sul carisma.\nVi furono assai pochi afroamericani eletti a cariche nazionali; gli elettori della comunit\u00e0 votarono per candidati sia bianchi sia neri. L'applicazione del XV emendamento garant\u00ec solo che il voto espresso non potesse essere limitato sulla base della condizione razziale, del colore della pelle o delle precedenti condizioni di servit\u00f9. Dal 1868 in poi la campagna elettorale e le elezioni furono segnate da una violenza diffusa, con i ribelli bianchi e i paramilitari che cercavano di limitare il voto nero; brogli elettorali e scorrettezze di vario genere circondarono praticamente ogni tornata elettorale, aggravati da una pesante e dilagante corruzione. Molte delle elezioni congressuali nel Sud furono contese; persino quegli Stati in cui la maggioranza della popolazione era afroamericana elessero spesso solamente uno o due deputati neri. Una delle eccezioni pi\u00f9 notevoli fu la Carolina dl Sud: al termine dell'Era della Ricostruzione quattro dei suoi cinque membri del Congresso erano afroamericani.\nFattori socio-economici.\nOrganizzazione religiosa.\nI liberti furono molto attivi nel formare le \"chiese nere\", per lo pi\u00f9 affiliate al Battismo e al Metodismo, affidando ai loro ministri ruoli di guida sia morale che politica. In un precoce processo di auto-segregazione razziale praticamente tutti gli afroamericani abbandonarono le \"chiese dei bianchi\", in maniera tale che rimarranno ben presto assai poche congregazioni razzialmente integrate (a parte alcune parrocchie della Chiesa cattolica statunitense nella Louisiana. Diedero cos\u00ec vita a numerose nuove chiese battiste nere. Le quattro chiese metodiste pi\u00f9 attive nel profondo Sud nell'attrarre i liberti furono la Chiesa episcopale metodista africana, la Chiesa episcopale metodista africana di Sion (entrambe composte da neri e create rispettivamente a Filadelfia e a New York), la Chiesta episcopale metodista di colore (appoggiata dalla bianca Chiesa episcopale metodista del sud e la Chiesa episcopale metodista (costituita soprattutto da bianchi del nord).\nLa Chiesa metodista si era scissa in due prima della guerra civile a causa dei disaccordi interni proprio sulla questione della schiavit\u00f9. Nel 1871 i Metodisti del nord avevano 88.000 membri neri nel sud ed avevano gi\u00e0 aperto per loro numerosi istituti d'istruzione primaria e professionale. \nI neri nel sud vennero inoltre a costituire uno degli elementi centrali del Partito Repubblicano; i ministri religiosi neri avevano un particolare potere in quanto non dipendevano dal sostegno dei bianchi, al contrario d'insegnanti, politici, uomini d'affari e mezzadri. Agivano secondo il principio affermato da Charles H. Pearce, un reverendo metodista nero della Florida: \"un uomo in questo Stato non pu\u00f2 fare tutto il suo dovere di ministro se non cerca di sviluppare gli interessi politici della sua gente\". Pi\u00f9 di un centinaio di religiosi neri risultarono eletti nei vari parlamenti statali nel corso dell'Era della Ricostruzione, oltre a diversi membri entrati a far parte del Congresso ed uno di loro, Hiram Rhodes Revels, al Senato.\nIn un'azione rimasta molto controversa, nel corso della guerra i metodisti del nord utilizzarono l'esercito unionista per prendere il controllo delle chiese metodiste nelle grandi citt\u00e0, suscitando le proteste dei metodisti del sud. Lo storico Ralph Morrow riporta:\nIn tutto il nord la maggior parte delle chiese che si rifacevano all'Evangelicalismo, in particolare il Metodismo, ma anche il Congregazionalismo, il Presbiterianesimo e il Quaccherismo, sostennero fortemente le politiche dei \"radical\". L'attenzione crescente nei riguardi dei problemi sociali apr\u00ec la strada al movimento del \"Vangelo sociale\". Matthew Simpson, un vescovo metodista, svolse un ruolo di primo piano nella mobilitazione dei fedeli del nord per la \"causa\"; il suo biografo lo definisce con l'appellativo di \"Sommo sacerdote dei Radical Republicans\". L'\"Associazione dei ministri metodisti di Boston\", riunitasi due settimane dopo l'assassinio di Abraham Lincoln, chiese una linea di massima durezza contro la leadership confederata:\nTutte le maggiori congregazioni inviarono i loro missionari, educatori e attivisti negli Stati Uniti meridionali per aiutare i liberti; solo i metodisti riuscirono tuttavia a convertire molti fedeli. Gli attivisti appoggiati dalla \"Chiesa metodista del nord\" svolsero un ruolo di notevole importanza anche nel \"Freedmen\u2019s Bureau\", in particolar modo in ruoli chiave nell'istruzione pubblica come sovrintendente statale e assistente alla sovrintendenza all'educazione in Virginia, Florida, Alabama e Carolina del Sud.\nMolti statunitensi interpretava i grandi eventi in termini religiosi. Lo storico Wilson Follin contrappone l'interpretazione religiosa data alla guerra civile prima e alla Ricostruzione poi nei sermoni battisti di ministri bianchi da una parte e neri dall'altra, in Alabama: i bianchi esprimevano il parere che\nIn netto contrasto i battisti neri interpretarono il conflitto, l'emancipazione e la conseguente Ricostruzione come\nScuole pubbliche.\nLo storico James D. Anderson sostiene che gli schiavi liberati furono i primi uomini del sud \"a fare un'assidua campagna per un sistema d'istruzione pubblica rivolto a tutti, donne comprese, che avrebbe dovuto essere supportato dallo Stato\"; i neri presenti nella coalizione repubblicana ebbero un ruolo fondamentale nello stabilire tale principio nelle Costituzioni statali per la prima volta durante la \"Ricostruzione del Congresso\". Alcuni schiavi avevano imparato a leggere dai compagni di gioco bianchi quand'erano ancora bambini, o da altri schiavi prima che la loro istruzione formale venisse consentita per legge. Gli afroamericani iniziarono pertanto a fondare \"scuole native\" gi\u00e0 prima del termine dello scontro armato. Le scuole religiose (\"Sabbath schools\") furono un altro dei mezzi pi\u00f9 diffusi che i liberti svilupparono per dare un'alfabetizzazione alla massa dei loro \"fratelli\". Quando i neri ottennero il suffragio, i primi politici neri portarono questo impegno per un'istruzione pubblica nelle Convenzioni costituzionali statali.\nI Repubblicani crearono quindi un sistema scolastico pubblico aperto a tutti, che rimase per\u00f2 segregato per razza ovunque tranne che a New Orleans. Generalmente, furono aperti in ogni citt\u00e0 istituti elementari e alcuni secondari e, occasionalmente, anche nelle campagne, ma il sud aveva poche citt\u00e0 rispetto al nord. Le aree rurali dovettero pertanto affrontare molte difficolt\u00e0, sia nell'apertura sia successivamente nel mantenimento delle scuole pubbliche; nei piccoli paesi l'edificio scolastico consisteva in nient'altro che in una stanza approntata alla bell'e meglio e riusciva ad attirare circa la met\u00e0 dei bambini pi\u00f9 piccoli. Gli insegnanti erano mal pagati e la paga stessa risult\u00f2 giungere spesso in ritardo.\nI conservatori cominciarono a sostenere che le scuole rurali erano troppo costose e del tutto inutili per una regione in cui la stragrande maggioranza delle persone era costituita da coltivatori di cotone e di tabacco; non contavano sul miglioramento dell'istruzione degli abitanti rurali. Lo storico Franklin trov\u00f2 che le scuole furono meno efficaci di quanto avrebbero potuto essere perch\u00e9 \"la povert\u00e0, l'incapacit\u00e0 degli Stati di riscuotere le tasse e l'inefficienza e la corruzione presente in molti luoghi hanno impedito il buon funzionamento delle scuole\". Dopo che la Ricostruzione bruscamente termin\u00f2 nel 1877, i bianchi diedero il via a un'operazione sistematica di privazione dei diritti appena acquisiti dai neri, il \"disaffrancamento\", e imposero le leggi Jim Crow, sottofinanziando costantemente le istituzioni nere, anche il servizio scolastico.\nDopo la guerra i missionari provenienti dal Nord fondarono numerose accademie private e universit\u00e0 per i liberti del Sud; ogni Stato inoltre fond\u00f2 scuole statali, come la Alcorn State University (1871) nel Mississippi. Le universit\u00e0 produssero generazioni di insegnanti che si distinsero per essere parte integrante dell'educazione dei bambini afroamericani sottoposti alla segregazione razziale: alla fine del XIX secolo la maggior parte degli afroamericani era letterata. Verso la fine del secolo il Governo federale istitu\u00ec una legge che finanzi\u00f2 istituti universitari tecnici e agricoli, i \"land grant college\", in tutti gli Stati Uniti; dopo aver rilevato che i neri venivano esclusi da questi istituti nel sud, nel 1890 premette sugli Stati meridionali perch\u00e9 trasformassero istituti superiori statali riservati ai neri in istituti universitari, cos\u00ec da fornire anche ai neri un'istruzione superiore, se volevano continuare a ricevere i fondi per le loro scuole bianche.\nAlcuni Stati classificarono i loro \"college\" per neri come istituti universitari tecnici. L'ex membro del Congresso John Roy Lynch (un afroamericano) ebbe l'occasione di scrivere: \"Vi sono molti Democratici liberali, leali e influenti del Mississippi che sono molto favorevoli al fatto che lo Stato provveda all'istruzione superiore di entrambe le razze.\nSovvenzioni ed economia ferroviaria.\nOgni Stato del sud sovvenzionava le ferrovie; ci\u00f2 indusse i \"modernizzatori\" a ritenere che il sud avrebbe potuto uscire dall'isolamento e dalla povert\u00e0. Milioni di dollari in obbligazioni e sussidi finirono per\u00f2 intascati da operatori senza scrupoli; un gruppo di malfattori della Carolina del Nord spese 200.000 dollari statunitensi per corrompere il parlamento e ottenere milioni di finanziamenti. Invece di costruire una nuova rete, tuttavia, questa banda us\u00f2 i fondi per speculare in borsa, rimborsare gli amici e godersi lussuosi viaggi in Europa; le tasse furono quadruplicate da una parte all'altra del Sud per pagare le obbligazioni ferroviarie e le scuole.\nI contribuenti si lamentarono, in quanto la tassazione era sempre stata storicamente estremamente bassa, poich\u00e9 l\"\u00e9lite\" dei proprietari di piantagioni non si era mai interessata alle infrastrutture e all'istruzione pubblica. Le imposte erano sempre state pi\u00f9 basse al sud che al nord, cosa che si accompagnava alla mancanza di investimenti pubblici nel sud. Ciononostante si riusc\u00ec ad attivare migliaia di chilometri di linee, con un sistema di rete su rotaia che si espanse da 17.700\u00a0km nel 1870 a 46.700\u00a0km nel 1890; la propriet\u00e0 e la gestione di queste erano in larga parte dei nordisti. Le ferrovie contribuirono anche a creare un certo numero di artigiani esperti in meccanica, rompendo l'isolamento di gran parte della regione. I passeggeri tuttavia rimasero scarsi e a parte il trasporto del raccolto di fibra di cotone durante la mietitura, vi fu un assai scarso traffico merci. Come spiega lo storico Franklin \"numerose ferrovie attinsero ai fondi pubblici corrompendo i parlamenti... e attraverso l'uso e l'abuso improprio dei fondi statali\"; l'effetto diretto, secondo un uomo d'affari del tempo, \"era quello di togliere capitale allo Stato, paralizzare l'industria e conseguentemente deprimere anche la forza-lavoro\".\nPolitica fiscale.\nChiamati a pagare le tasse sulla loro propriet\u00e0, essenzialmente per la prima volta, i proprietari delle piantagioni esternarono tutta la loro rabbia e cercarono di ribellarsi. I conservatori spostarono cos\u00ec la propria attenzione dal problema della razza a quello delle tasse. L'ex membro del Congresso John Roy Lynch, un \"leader\" Repubblicano afroamericano del Mississippi, scrisse in seguito:\nConclusione.\nDemocratici sudisti.\nMentre gli \"scalawag\" tra i Repubblicani bianchi appoggiarono le misure intraprese a favore dei diritti civili dei neri, i bianchi conservatori vi si opposero, tipicamente; alcuni furono favorevoli all'uso della violenza contro i neri. Essi giustificarono s\u00e9 stessi sfruttando l'ideale tipico dei bianchi americani di \"resistenza contro un governo tirannico\" e riuscirono a convincere molti cittadini bianchi.\nGli oppositori della Ricostruzione formarono partiti politici a livello di singolo Stato, affiliati al Partito Democratico nazionale e spesso chiamati \"Partito conservatore\". Sostennero, o tollerarono, i gruppi paramilitari violenti come la White League (Lega bianca) nella Louisiana e le Red Shirts (Camicie rosse) in Mississippi, nella Carolina del Nord e nella Carolina del Sud, che assassinavano e intimidivano i \"leader\" repubblicani sia bianchi sia afroamericani in periodo elettorale. Lo storico George C. Rable, professore emerito dell'Universit\u00e0 dell'Alabama, defin\u00ec tali gruppi \"il braccio militare del Partito Democratico\". Verso la met\u00e0 degli anni 1870 i conservatori e i Democratici si erano affiliati al Partito Democratico nazionale, che sosteneva con entusiasmo la loro causa, mentre invece il Partito Repubblicano nazionale stava gradualmente perdendo interesse nei riguardi degli affari del sud.\nLo storico Walter Lynwood Fleming da parte sua, associato alla Dunning School degli inizi del XX secolo, descrive la rabbia crescente che vissero i bianchi sudisti:\nSpesso questi meridionali bianchi s'identificarono come un \"Partito Conservatore\" o \"Partito Democratico e Conservatore\" per distinguersi dai Democratici nazionali e ottenere in tal maniera il sostegno dei vecchi membri del Partito Whig. Queste formazioni inviarono i loro delegati alla \"Convention\" nazionale democratica per le elezioni presidenziali del 1868, e smisero di usare nomi diversi tra il 1873 e il 1874.\nLa maggior parte dei bianchi tra i proprietari di piantagioni, tra gli uomini d'affari e nella classe contadina comune del sud si contrapposero ai diritti civili ai neri, ai \"carpetbagger\" e alla dominazione del governo militare, cercando di ristabilire la supremazia bianca. I Democratici nominarono alcuni afroamericani per alcune cariche pubbliche e provarono a attrarre altri neri dal Partito Repubblicano; quando tali tentativi di coinvolgere i neri fallirono, i proprietari di piantagioni si unirono ai semplici contadini nell'intento di rovesciare i governi repubblicani in carica. I proprietari terrieri, assieme con i loro alleati d'affari, dominarono la coalizione conservatrice che alla fine avrebbe ripreso il controllo nel sud. Avevano un atteggiamento paternalistico nei riguardi degli afroamericani, ma temevano che questi avrebbero aumentato le tasse e ostacolato gli affari.\nFleming descrisse a suo tempo i primi risultati ottenuti dal \"movimento insurrezionale\" come buoni e quelli successivi come sia buoni sia cattivi. Secondo l'autore (1907) il KKK: \"mise a tacere i neri, rese la vita e la propriet\u00e0 pi\u00f9 sicure, diede protezione alle donne, cess\u00f2 le devastazioni incendiarie, costrinse i \"leader\" radicali a essere pi\u00f9 moderati, fece lavorare meglio i neri, costrinse il peggio dei \"leader\" radicali ad andarsene e ha messo i bianchi sulla via per ottenere la supremazia politica\".\nIl cattivo risultato, prosegu\u00ec, era che elementi fuorilegge \"usavano l'organizzazione come un mantello per coprire i loro misfatti... il linciaggio, com'\u00e8 nelle abitudini di oggi [1907], \u00e8 in gran parte dovuto a condizioni, sociali e legali, che nacquero e si svilupparono direttamente dalla Ricostruzione. Gli storici successivi per\u00f2 hanno rilevato che il maggior numero di linciaggi si verific\u00f2 verso la fine del XIX secolo, pertanto decenni dopo la fine della Ricostruzione e proprio mentre i bianchi stavano imponendo le leggi Jim Crow e nuove Costituzioni statali che privavano i neri dei diritti civili. I linciaggi erano usati a scopo intimidatorio e di controllo sociale, maggiormente associati alle tensioni economiche e alle regolarizzazioni dei conti dei raccoglitori alla fine della stagione, che con qualsiasi altra ragione. Ellis Paxson Oberholtzer (uno studioso del Nord) nel 1917 spiegava:\nMentre la Ricostruzione proseguiva, le elezioni si accompagnavano con sempre pi\u00f9 atti violenti da parte dei bianchi, nel tentativo di cacciare i Repubblicani dalle lor cariche e eliminare l'accesso al voto dei neri. Le vittime di tali atti criminali furono per la stragrande maggioranza afroamericani, come accadde nel corso del massacro di Colfax nel 1873. Dopo che il governo federale era riuscito a sopprimere il Klan durante la prima met\u00e0 degli anni 1870, i gruppi di insorti bianchi cercarono di evitare il conflitto aperto con le forze federali. Nella battaglia di Liberty Place, avvenuta nel 1874, la White League entr\u00f2 a New Orleans con 5.000 uomini armati, sconfiggendo le forze dell'ordine e la milizia e arrivando ad occupare per tre giorni gli uffici federali con l'intento esplicito di rovesciare il contestato governatore della Louisiana William Pitt Kellogg; ma si ritirarono prima che le truppe federali nel frattempo inviate raggiungessero la citt\u00e0. Nessuno di questi rivoltosi fu mai processato. Le loro tattiche elettorali prevedevano violente intimidazioni nei riguardi degli elettori afroamericani e Repubblicani nel corso di tutta la campagna elettorale, evitando il conflitto con l'esercito e le forze militari statali, per poi ritirarsi completamente nel giorno delle elezioni. La reazione conservatrice prosegu\u00ec sia al nord sia al sud; il movimento dei \"white liners\", per eleggere i candidati della supremazia bianca, raggiunse anche l'Ohio nel 1875.\nRedeemers (1873-77).\nI \"Redeemers\" (\"riscattatori\" o \"liberatori\") erano gli alleati sudisti dei Democratici Bourbon, la corrente conservatrice, favorevole al mondo degli affari del Partito Democratico. Essi cercavano di recuperare il potere politico, ristabilire la supremazia dei bianchi e cacciare i Repubblicani Radicali. Guidati da ricchi proprietari di piantagioni, uomini d'affari e professionisti, dominarono la politica della maggior parte del sud dagli anni 1870 al 1910.\nScissione Repubblicana nel 1872.\nGi\u00e0 nel 1868 il Presidente della Corte Suprema Salmon Portland Chase, uno dei massimi \"leader radical\" durante la guerra di secessione americana concludeva che:\nNel 1872 la presidenza di Ulysses S. Grant si era oramai alienata un gran numero di Repubblicani, tra cui molti \"radical\", per colpa della corruzione dilagante che attraversava la sua amministrazione, oltre che per l'uso dei militari a sostegno di governi radicali negli Stati del sud. Gli oppositori, denominatisi \"Liberal Republicans\" includevano tra le loro fila i fondatori del Partito, che esprimevano sgomento per il fatto che il loro partito fosse pervaso dalla corruzione. I Repubblicani furono ulteriormente disgregati dalla continua montante violenza dei bianchi contro i neri nel sud, in special modo nel corso di ogni periodo elettorale, il che dimostr\u00f2 che la guerra civile non si era conclusa e che i cambiamenti rimanevano fragili. Tra i principali capi repubblicani vi erano i direttori di alcuni dei giornali pi\u00f9 potenti della nazione. Il senatore per il Massachusetts Charles Sumner, amareggiato per la corruzione presente nell'amministrazione presidenziale, ader\u00ec al nuovo partito che nomin\u00f2 come proprio candidato il direttore di giornali Horace Greeley; subito dopo anche i Democratici, molto mal organizzati in quell'occasione, finirono con il sostenerlo. Il presidente in carica Ulysses S. Grant compens\u00f2 le defezioni con nuovi acquisizioni tra i veterani dell'Unione, grazie al forte sostegno della corrente politica degli \"Stalwarts\" (dipendente interamente dal suo patrocinio) e anche dei Repubblicani del Sud.\nGrant vinse con il 55,6% dei voti popolari contro il 43,8% di Greeley. Il \"Liberal Republican Party\" scomparve subito dopo, e molti suoi sostenitori, anche ex abolizionisti, abbandonarono la causa della Ricostruzione.\nLa coalizione repubblicana al sud si frammenta.\nNel sud le tensioni politiche e razziali si accumularono all'interno dei Repubblicani mentre subivano l'offensiva dei Democratici. Nel 1868 gli esponenti democratici della Georgia, con il sostegno anche di alcuni Repubblicani, espulsero tutti i 28 membri afroamericani dalla Camera dei rappresentanti della Georgia sostenendo che i neri potevano votare ma non detenere cariche pubbliche. Nella maggior parte degli Stati gli \"scalawag\", pi\u00f9 conservatori, furono in competizione con i maggiormente radicali \"carpetbagger\" e i loro alleati neri. Gran parte dei 430 giornali repubblicani del sud erano pubblicati da \"scalawag\", solo il 20% era nelle mani dei \"carpetbagger\". Gli uomini d'affari bianchi generalmente boicottavano i giornali repubblicani, che sopravvivevano soltanto grazie al sostegno finanziario governativo. Tuttavia nelle battaglie sempre pi\u00f9 aspre all'interno del Partito gli \"scalawag\" solitamente persero posizioni; molti dei perdenti scontenti passarono nelle file conservatrici o democratiche. Nel Mississippi la corrente conservatrice guidata dallo \"scalawag\" James Lusk Alcorn (governatore del Mississippi dal 1871 al 1872) venne decisamente sconfitta da quella \"radical\" diretta dal \"carpetbagger\" Adelbert Ames. Il Partito vide cos\u00ec il proprio consenso erodersi in modo costante, mentre molti \"scalawag\" lo abbandonarono, sostituiti da ben pochi nuovi arrivati.\nLa contesa tra Repubblicani pi\u00f9 aspra si svolse nell'Arkansas, dove le due parti presero le armi e si scontrarono nelle strade con un conto finale stimato di pi\u00f9 di 220 vittime in quella che fu chiamata la guerra Brooks-Baxter. La fazione \"carpetbagger\" di Elisha Baxter alla fine prevalse contro quella di Joseph Brooks quando intervenne direttamente il governo federale, ma entrambe le parti risultarono gravemente indebolite tanto che presto i Democratici ripresero il potere.Nel frattempo Stato dopo Stato i liberti chiedevano una quota maggiore di cariche pubbliche e di nomine, riducendo quella dei loro alleati carpetbagger, ma non raggiungendo mai la loro percentuale nella popolazione. La recessione finanziaria seguita al panico del 1873 accrebbe la pressione sui governi della Ricostruzione, dissolvendo in larga parte i progressi fatti. Alla fine alcuni dei liberti pi\u00f9 ricchi si unirono ai Democratici in quanto esasperati dal fatto che i Repubblicani non riuscivano ad aiutarli ad acquistare terreni. Il sud era scarsamente popolato, solo il 10% del territorio della Louisiana era coltivato ed il 90% dei terreni alluvionali del Mississippi non erano sviluppati nelle aree lontane dal lungofiume; tuttavia, i liberti spesso non riuscivano ad ottenerne una parte. Sperarono in un primo tempo che il governo li avrebbe aiutati ad acquistare la terra da lavorare; solo la Carolina del Sud istitu\u00ec una ridistribuzione di terra creando una commissione fondiaria per il reinsediamento di circa 14.000 famiglie di schiavi liberati e alcune di bianchi poveri, su terreni preventivamente acquistati dallo Stato.\nSebbene storici come William Edward Burghardt Du Bois celebrassero l'istituzione di una \"coalizione razziale\" composta da bianchi e neri poveri, una situazione del genere si form\u00f2 assai raramente in quegli anni. Scrivendo nel 1915 l'ex deputato afroamericano della Camera dei rappresentanti John Roy Lynch, ricordando la personale esperienza in qualit\u00e0 di \"leader\" della comunit\u00e0 nera nel Mississippi, spieg\u00f2 che:\nLynch riferiva che i poveri bianchi non gradirono la competizione sul mercato del lavoro dei liberti. Inoltre, i poveri bianchi:\nI Democratici cercano una \"nuova partenza\".\nDal 1870 circa in poi il Partito Democratico-Conservatore nel sud decise che doveva porre fine alla sua pregiudiziale opposizione alla Ricostruzione e al suffragio nero per sopravvivere, concentrandosi su altri problemi. La presidenza di Ulysses S. Grant aveva dimostrato con l'eradicazione del Ku Klux Klan che avrebbe usato tutta la forza federale necessaria per reprimere le aperte aggressioni contro gli afroamericani; i Democratici nordisti si ritrovarono d'accordo con i loro colleghi sudisti. Vollero pertanto riprendere a combattere il Partito Repubblicano sui temi economici piuttosto che sui problemi razziali. La \"nuova partenza\" (\"new departure\") offr\u00ec la possibilit\u00e0 di un programma politico nuovo, senza riaprire le ferite della guerra civile a ogni elezione; molti ricchi proprietari terrieri del profondo Sud inoltre pensavano di riuscire a controllare a proprio vantaggio una larga parte dell'elettorato nero appena affrancato.\nNon tutti i Democratici si trovarono per\u00f2 d'accordo, una corrente di ribellione violenta continu\u00f2 a \"resistere\" alla Ricostruzione, quale che essa fosse. Alla fine un gruppo denominato \"Redeemers\" (\"riscattatori\" o \"liberatori\") assunse il controllo del partito negli Stati Uniti meridionali; formarono coalizioni con i Repubblicani pi\u00f9 conservatori, compresi gli \"scalawag\" e i \"carpetbagger\", facendo leva sulla necessit\u00e0 di una rapida modernizzazione economica. Sottolineavano l'importanza dell'ampliamento della rete ferroviaria, intesa come una panacea perch\u00e9 necessitava di capitali del Nord. Le nuove tattiche ebbero il successo sperato nella Virginia, dove William Mahone mise assieme una coalizione che risult\u00f2 vincente. Nel Tennessee i \"redeemer\" si allearono con il governatore repubblicano Dewitt Clinton Senter. Un po' in tutto il sud i Democratici passarono dalla questione razziale alle misure economiche e alla lotta contro la corruzione, accusando i governi avversari di essere per lo pi\u00f9 corrotti e inefficaci. Con la continua diminuzione dei prezzi del cotone, le tasse mettevano in difficolt\u00e0 gli agricoltori, che avevano poco contante e raramente vedevano pi\u00f9 di 20 dollari in valuta all'anno: dovevano per\u00f2 pagare le tasse in contanti se non volevano perdere le proprie aziende. Ma i maggiori proprietari di piantagioni, che non avevano mai pagato tasse in precedenza, spesso giungevano a recuperare le loro propriet\u00e0 anche dopo l'eventuale confisca.\nIl governatore della Carolina del Nord, il repubblicano William Woods Holden, fece uso delle truppe statali contro il Klan, anche se la maggior parte degli arrestati vennero presto fatti rilasciare dai giudici federali; egli divenne il primo governatore della storia degli Stati Uniti a essere messo sotto accusa e a venire rimosso dal suo incarico. Le forti dispute interne ai Repubblicani nella Georgia fratturarono il partito permettendo cos\u00ec ai \"redeemer\" di conquistare il potere.\nNel nord un'intima attitudine a \"vivere e lasciar vivere\" rese la campagna elettorale pi\u00f9 simile ad una competizione sportiva; ma nel profondo sud molti cittadini bianchi non si erano ancora riconciliati n\u00e9 con la sconfitta bellica n\u00e9 con la concessione della cittadinanza ai liberti. Come ebbe l'occasione di spiegare uno \"scalawag\" dell'Alabama: \"La nostra battaglia qui \u00e8 per la vita, per il diritto di guadagnarci il nostro pane... per una considerazione decente e rispettosa degli esseri umani e dei membri della societ\u00e0\".\nPanico del 1873.\nIl panico del 1873, a cui fece seguito quella che allora fu chiamata \"grande depressione\", colp\u00ec duramente l'economia del sud e disilluse molti Repubblicani, i quali avevano scommesso che lo sviluppo ferroviario avrebbe una volta per tutte allontanato la povert\u00e0 dagli Stati meridionali. Il prezzo del cotone si dimezz\u00f2; molti piccoli proprietari terrieri, commercianti locali e grossisti fecero bancarotta. La mezzadria per gli agricoltori bianchi e neri divenne sempre pi\u00f9 comune, per ridurre il rischio di possedere la terra; contemporaneamente gli abolizionisti della prima ora del nord stavano invecchiando, o avevano perduto interesse, e non trovava sostituito. Molti \"carpetbagger\" tornarono al nord, quando non si unirono ai \"redeemer\". I neri avevano acquisito una voce pi\u00f9 forte tra i Repubblicani, ma proprio al Sud il partito si ritrov\u00f2 diviso da lotte interne e stava perdendo coesione. Molti \"leader\" afroamericani locali presero a sottolineare il progresso economico individuale cooperando con le \"\u00e9lite\" bianche, piuttosto che il progresso politico razziale opponendosi ad essa: un atteggiamento in un certo senso conservatore prefigurante quello di Booker T. Washington.\nA livello nazionale la presidenza di Ulysses S. Grant venne additata quale causa scatenante della recessione; il Partito Repubblicano perse ben 96 seggi praticamente in tutte le regioni del paese alle elezioni di met\u00e0 mandato del 1874. I Democratici Bourbon assunsero il controllo della Camera dei rappresentanti e confidavano nella vittoria di Samuel Tilden alle elezioni presidenziali del 1876. Il presidente Ulysses S. Grant non si ricandid\u00f2 per un terzo mandato e parve perdere del tutto l'interesse nei confronti del Sud; gli Stati Uniti meridionali caddero cos\u00ec nelle mani dei \"redeemer\", con solamente quattro Stati federati rimasti repubblicani nel 1873: Arkansas, Louisiana, Mississippi e Carolina del Sud. L'Arkansas poi cadde a seguito della violenta guerra Brooks-Baxter che, nel 1874, framment\u00f2 irrimediabilmente il partito.\nViolenze.\nNel profondo Sud gli atti d'intimidazione e violenza crebbero in proporzione al sorgere di nuovi gruppi di \"ribelli insurrezionalisti\", tra cui si distinsero le Red Shirts nel Mississippi, nella Carolina del Nord e nella Carolina del Sud e la White League in Louisiana. Qui, le contestate elezioni del 1872 videro i candidati di entrambi gli schieramenti, e i loro sostenitori, festeggiare la vittoria mentre lo spoglio dei voti era ancora in corso.\nEntrambi certificarono autonomamente la vittoria dei propri candidati in molte circoscrizioni, aumentando le tensioni; solo l'intervento del governo federale aiut\u00f2 alla fine a certificare la vittoria a governatore del repubblicano William Pitt Kellogg.\nCandidati per le cariche locali furono proclamati vincitori da entrambi i partiti. Nella zona rurale della parrocchia di Grant nella valle del Red River i liberti, temendo un colpo di mano da parte del braccio armato del Partito Democratico nel tentativo di rovesciare il governo municipale, rafforzarono le difese nel piccolo tribunale di Colfax alla fine di marzo 1873. La milizia bianca si radun\u00f2 a poche miglia di distanza al di fuori dell'insediamento: voci e paure abbondarono in entrambi i lati. William Ward, un veterano di guerra afroamericano dell'Union Army e capitano della milizia, radun\u00f2 la propria compagnia a Colfax e si diresse verso il tribunale. La domenica di Pasqua, il 13 aprile, i rivoltosi bianchi attaccarono i difensori del tribunale. Non venne mai alla luce con certezza l'identit\u00e0 di colui che per primo spar\u00f2 contro uno dei capi bianchi, dopo che gli assediati avevano offerto di arrendersi.\nL'episodio fece scoppiare il caos; al termine dei combattimenti rimasero a terra tre bianchi e non meno di 120-150 neri: altri 50 vennero uccisi quella sera stessa mentre si trovavano detenuti come prigionieri. Il numero sproporzionato di morti afroamericani e le prove di corpi brutalizzati \u00e8 la motivazione principale per cui gli storici contemporanei lo definiscono il massacro di Colfax piuttosto che la \"rivolta di Colfax\", come era noto a livello locale.\nQuesto segn\u00f2 l'inizio di un'intensa campagna di rivolte e di aggressioni agli eletti repubblicani e ai liberti in tutta la Louisiana, che poi si estese negli Stati federati vicini. Il giudice T. S. Crawford e il procuratore distrettuale P. H. Harris del 12\u00ba distretto giudiziario vennero uccisi in un agguato svoltosi l'8 ottobre 1873, mentre stavano andando a cavallo al tribunale. Una delle due vedove scrisse al Dipartimento di Giustizia che il marito fu ucciso perch\u00e9 era un uomo fedele all'Unione, raccontando anche \"gli sforzi fatti per proteggere chi ha commesso il crimine\". La violenza politica divenne endemica in gran parte della Louisiana. Nel 1874 varie milizie bianche si riunirono in vere e proprie organizzazioni paramilitari come la \"White League\", a partire dalle parrocchie civili della valle del Red River. La nuova struttura operava pubblicamente ed aveva chiari obiettivi politici: il rovesciamento violento del potere repubblicano e la soppressione del voto nero. Sue sezioni si formarono in molte localit\u00e0 rurali, ricevendo finanziamenti da uomini facoltosi per approvvigionarsi di armi. Nel massacro di Coushatta del 1874 la White League assassin\u00f2 sei bianchi repubblicani impegnati nella difesa dei diritti civili e da 5 a 20 testimoni neri appena fuori dai confini della cittadina di Coushatta, nella parrocchia di Red River. Quattro delle vittime bianche erano imparentate col il deputato repubblicano della circoscrizione, sposato con una donna del luogo; in tre erano nativi della regione.\nSempre nel 1874 la \"Lega Bianca\" comp\u00ec un serio tentativo di spodestare il governatore repubblicano Kellogg, la cui elezione nel 1872 aveva suscitato dispute che sembravano assopite. Circa 5.000 uomini armati si riunirono a New Orleans per affrontare e sopraffare le forze della polizia metropolitana e delle milizie statali: un colpo di Stato che avrebbe dovuto condurre al potere John McEnery. I terroristi bianchi riuscirono ad occupare sia il municipio sia l'aula parlamentare statale, ma prudentemente si ritirarono prima del sopraggiungere delle truppe federali di rinforzo. Kellogg aveva gi\u00e0 richiesto urgentemente dei rinforzi e la presidenza di Ulysses S. Grant aveva alla fine risposto inviando altre truppe per reprimere la violenza diffusa in tutte le aree di piantagione lungo la valle del Red River, che si aggiungevano ai 2.000 soldati gi\u00e0 presenti. \nAllo stesso modo le Red Shirts, un altro gruppo paramilitare, sorse nel 1875 tra il Mississippi e le due Caroline. Come le associazioni armate White League e White Liner, che contavano 20.000 aderenti nella sola Carolina del Nord, questi gruppi operarono come un \"braccio militare del Partito Democratico\", intenzionato a ripristinare la \"legalit\u00e0 suprematista\" del potere bianco. \nSia i Democratici sia molti Repubblicani del Nord concordavano sul fatto che il nazionalismo secessionista e lo schiavismo fossero morti, e che quindi gli obiettivi della guerra erano stati raggiunti; pertanto un'ulteriore interferenza militare federale avrebbe rappresentato una violazione antidemocratica dei valori storici del repubblicanesimo. La vittoria di Rutherford B. Hayes nelle molto combattute elezioni a governatore dell'Ohio nel 1875 indic\u00f2 che la sua politica di disimpegno nei riguardi del Sud sarebbe divenuta la linea dei Repubblicani a livello nazionale, come accadde quando conquist\u00f2 la nomina a candidato presidenziale. \nUn'esplosione di violenza accompagn\u00f2 l'intera campagna elettorale del 1875 nel Mississippi, in cui le \"Red Shirts\" e le associazioni armate democratiche, operando apertamente, minacciarono o spararono ad abbastanza Repubblicani da vincere le elezioni ai Democratici. Centinaia furono i morti afroamericani.\nIl governatore del Mississippi, il repubblicano radicale Adelbert Ames, chiese al presidente Grant il contrattacco delle truppe federali; questi inizialmente rifiut\u00f2, asserendo che l'opinione pubblica era stanca dei \"perenni problemi del Sud\". Ad Ames non rimase altro che fuggire dallo Stato mentre i Democratici s'impadronivano del potere.\nLe campagne elettorali e le elezioni del 1876 furono contrassegnate da ulteriori omicidi e attacchi contro i Repubblicani in Louisiana, nelle due Caroline e in Florida.\nNella Carolina del Sud la campagna elettorale venne caratterizzata da un'esplosione di rapine e di omicidi ai danni dei liberti; i terroristi delle Red Shirts sfilarono in parata con le armi in pugno dietro i candidati Democratici. Uccisero neri nei massacri di Hamburg e di Ellenton, in Carolina del Sud. Uno storico ha stimato in 150 il numero degli afroamericani uccisi nelle settimane immediatamente precedenti al giorno delle elezioni in tutta la Carolina del Sud; le Red Shirts riuscirono ad impedire di votare a quasi tutti i neri in due contee a maggioranza nera. Furono attive anche nella Carolina del Nord.\nElezioni presidenziali del 1876.\nLa Ricostruzione prosegu\u00ec nella Carolina del Sud, in Louisiana e in Florida fino al 1877. Le elezioni presidenziali del 1876 furono accompagnate da violenze accentuate nel profondo Sud. La combinazione di intimidazioni e brogli resero inutile il voto afroamericano anche nelle contee a maggioranza nera. La White League divenne particolarmente attiva in Louisiana. Dopo che il repubblicano Rutherford B. Hayes vinse la contestata elezione, fu raggiunto il compromesso del 1877: i Democratici bianchi del Sud accettarono di proclamare ufficialmente la vittoria di Hayes se questi avesse di fatto ritirato le ultime truppe federali; a questo punto, il Nord era stanco della continua situazione di rivolta. I conservatori razzisti poterono quindi controllare la maggior parte dei parlamenti del Sud, mentre le milizie armate illegali imperversarono nelle piccole citt\u00e0 e nelle aree rurali. I neri consideravano la Ricostruzione un insuccesso perch\u00e9 il governo federale rinunci\u00f2 a metterli in condizione di esercitare i diritti di cittadinanza in tutto il sud.\nEredit\u00e0 e storiografia.\nL'interpretazione da dare all'Era della ricostruzione \u00e8 stata oggetto di nutrite controversie. Quasi tutti gli storici concordano nel dire che la Ricostruzione si \u00e8 conclusa con un fallimento, ma sono in disaccordo sulle ragioni per cui la definiscono cos\u00ec.\nLa prima generazione di storici del Nord vide gli ex confederati niente pi\u00f9 che dei \"traditori\" e che la presidenza di Andrew Johnson rappresentasse il loro naturale alleato che minacciava di annullare i risultati costituzionali dell'Unione. Negli anni 1880 tuttavia si cominci\u00f2 a sostenere che Andrew Johnson e i suoi sostenitori non fossero stati colpevoli di alto tradimento, ma che bens\u00ec avessero commesso un grave errore di valutazione nel rifiutare il XIV emendamento e nel preparare il terreno per la Ricostruzione Radicale.\nIl leader nero Booker T. Washington, cresciuto nella Virginia Occidentale durante gli anni della Ricostruzione, giunse alla conclusione che \"l'esperimento di Ricostruzione in una democrazia con divisioni razziali \u00e8 fallito perch\u00e9 \u00e8 iniziato dalla parte sbagliata, cominciando con strumenti politici e leggi sui diritti civili piuttosto che con strumenti economici e l'autodeterminazione\".\nLa sua soluzione era di concentrarsi sulla costruzione delle infrastrutture economica della comunit\u00e0 nera, in parte a partire dalla sua leadership nel Sud e dalla Tuskegee University.\nDunning School: 1900-1920.\nLa Dunning School fu creata presso il dipartimento di storia della Columbia University sotto il professor William Archibald Dunning. I suoi ricercatori giudicarono la Ricostruzione un fallimento subito dopo il 1866 e questo per diversi motivi. Sostennero che il Congresso aveva tolto la libert\u00e0 e i diritti spettanti a bianchi qualificati per consegnarli a neri non qualificati che venivano ingannati dai corrotti \"scalawag\" e \"carpetbagger\".\nCome ebbe modo di osservare Thomas Harry Williams (che fu uno dei critici pi\u00f9 acuti della scuola), gli storici della Dunning descrissero la Ricostruzione in termini molto duri:\nRevisionisti: 1930-1940.\nCon gli anni 1930 divenne sempre pi\u00f9 popolare tra gli studiosi il revisionismo storiografico; in quanto discepoli e allievi di Charles Austin Beard essi si concentrarono preminentemente sui fattori economici, tralasciando di fatto la politica e gran parte delle questioni costituzionali inerenti.\nLa figura centrale di questo gruppo fu un giovane ricercatore e storico dell'universit\u00e0 del Wisconsin, Howard K. Beale, che nella propria tesi di dottorato di ricerca terminata nel 1924 svilupp\u00f2 una nuova complessa interpretazione degli anni di Ricostruzione; la Dunning School come detto ritraeva i \"freedmen\" come semplici pedine nelle mani dei \"carpetbagger\": Beale invece sostenne che questi ultimi si ritrovarono ad essere le pedine dei grandi industriali del Nord, i \"veri cattivi\". Questi industriali avevano preso il controllo dell'intera nazione nel corso del conflitto ed avevano fatto istituire un sistema di dazi doganali elevati a protezione dei propri profitti, oltre ad un assai redditizio sistema bancario nazionale e ad una rete ferroviaria alimentata da sussidi governativi e da giri di denaro occulti. Il ritorno alle maggiori cariche pubbliche da parte dei bianchi del sud avrebbe pertanto seriamente minacciato tutti i loro pi\u00f9 lucrosi affari, quindi gli ex secessionisti dovevano continuare ad essere mantenuti al di fuori delle sfere del potere. Lo strumento che venne utilizzato per cercare di realizzare un tale obiettivo fu una combinazione di Repubblicani nordisti ed un sufficiente supporto meridionale costituito dai \"carpetbagger\" e dagli elettori neri. La retorica sui diritti civili e il sogno ideale di uguaglianza sociale divenne quindi nei fatti un pretesto utilizzato per ingannare i cittadini meglio intenzionati; Beale chiam\u00f2 tutto ci\u00f2 uno \"sproloquio\", sostenendo che\nLa presidenza di Andrew Johnson aveva tentato senza successo di fermare l'avanzata del potere economico industriale. La precedente scuola Dunning aveva elogiato Andrew Johnson per aver difeso i diritti degli uomini bianchi del profondo Sud e conseguentemente avallato l'idea suprematista del potere bianco; Beale non era invece un razzista, anzi fu uno degli storici pi\u00f9 vigorosi a sostegno dei diritti civili dei neri negli anni 1930 e 1940.\nA suo avviso Johnson non doveva venire considerato alla stregua di un eroe per il razzismo dimostrato, quanto piuttosto per la su disperata battaglia intrapresa contro gli industriali. I coniugi Charles A. Beard e Mary Ritter Beard avevano gi\u00e0 fatto pubblicare \"The Rise of American Civilization\" (1927) tre anni prima di Beale dando un ampio risalto ad una tematica del tutto similare: l'interpretazione Beard-Beale divenne quindi nota col termine \"revisionismo\" venendo a sostituire quasi completamente la scuola Dunning per la maggior parte degli storici fino agli anni 1950 inoltrati.\nL'interpretazione dei Beard delle cause e origini della guerra di secessione americana cercava anche di minimizzare l'apporto dato dallo schiavismo, dall'abolizionismo e da altre questioni morali; ignor\u00f2 largamente le problematiche costituzionali sui presunti diritti degli Stati e perfino il nazionalismo quale forza trainante che alla fine condusse alla vittoria dell'Unione. Il conflitto fu cos\u00ec archiviato come un semplice evento alquanto effimero; molto pi\u00f9 importante risultava invece l'analisi del conflitto di classe. Come vollero spiegare nel 1927 la guerra civile fu veramente e in tutti i sensi un\nI Beard si dimostrarono particolarmente interessati alla disamina della Ricostruzione, in quanto gli industriali del nord-est e gli agricoltori dell'ovest incassarono il loro grande trionfo sull'aristocrazia sudista. Lo storico Richard Hofstadter parafrasa i Beard nella loro argomentazione; nel trionfo bellico ottenuto\nLo storico del Wisconsin William Hesseltine aggiunse che gli uomini d'affari del nord-est desideravano controllare l'apparato economico del sud, cosa che fecero attraverso la propriet\u00e0 della rete ferroviaria. L'interpretazione Beard-Beale sui monolitici industriali nordisti si disgreg\u00f2 per\u00f2 a partire dagli anni 1950 quando venne attentamente esaminata da numerosi altri storici tra cui Robert P. Sharkey, Irwin Unger e Stanley Coben.\nGli studiosi pi\u00f9 giovani giunsero a dimostrare in maniera definitiva che non vi era alcuna politica economica unitaria all'interno del Partito Repubblicano dominante; alcuni suoi dirigenti reclamavano dazi elevati, altri bassi; alcuni erano a favore della stampa di carta moneta e altri erano legati all'oro. Non vi fu quindi alcuna cospirazione sottesa n\u00e9 alcun tentativo di usare la Ricostruzione per imporre una presunta politica economica unificata sull'intero corpo della nazione; i diversi uomini d'affari del Nord mantennero sempre forti divergenze sia nei riguardi della politica monetaria che dei dazi e ben di rado prestarono una qualche attenzione agli autentici problemi della Ricostruzione. Infine la retorica dei diritti degli schiavi liberati non fu \"imbonimento\", bens\u00ec una questione di principio e una seria filosofia politica.\nStorici afroamericani.\nLo studioso nero William Edward Burghardt Du Bois, nella sua voluminosa opera intitolata \"Black Reconstruction in America, 1860-1880\" e pubblicata nel 1935, confront\u00f2 i risultati ottenuti in tutti gli Stati federati interessati per delineare gli scopi raggiunti dai parlamenti della Ricostruzione e per confutare le affermazioni sul vasto controllo afroamericano sui governatorati statali. Rilev\u00f2 i contributi dei neri all'istruzione pubblica, alle istituzioni caritative e sociali e soprattutto nel suffragio universale come alcuni tra i risultati pi\u00f9 importanti ottenuti, notando la loro collaborazione con i bianchi. Sottoline\u00f2 per\u00f2 anche che i bianchi beneficiarono maggiormente degli accordi finanziari stipulati, e attribu\u00ec gli eccessi alle conseguenze della guerra civile. Not\u00f2 inoltre che nonostante le lamentele diversi Stati Uniti meridionali mantennero le proprie Costituzioni redatte nel corso della Ricostruzione per quasi un quarto di secolo prima del ripristino legale della segregazione razziale. Nonostante recensioni positive, il suo lavoro venne sostanzialmente ignorato dagli storici bianchi del suo tempo.\nNeo-abolizionisti.\nNel corso degli anni 1960 cominciarono ad emergere gli storici cosiddetti neo-abolizionisti guidati da John Hope Franklin, Kenneth Milton Stampp, Leon Litwack ed Eric Foner. Influenzati dal movimento dei diritti civili respinsero in blocco la Dunning School, trovando invece molto da lodare nella Ricostruzione intrapresa dai Repubblicani radicali. Foner, il principale sostenitore di questo punto di vista, sostenne che l'opera di Ricostruzione non venne mai veramente completata e che una \"Seconda Ricostruzione\" risultava anzi essere necessaria nel tardo XX secolo per poter tentare di realizzare l'obiettivo della piena uguaglianza sociale degli afroamericani. I neo-abolizionisti seguirono i revisionisti nel minimizzare la corruzione e gli sprechi dei governi repubblicani statali, sostenendo che non era peggiore di quella esistente a New York per opera di William M. Tweed. Sottolinearono invece che la soppressione dei diritti civili degli afroamericani furono uno scandalo ben peggiore ed una grave corruzione dell'ideale di Repubblica. Affermarono che la tragedia della Ricostruzione fu che non fall\u00ec perch\u00e9 i neri non si dimostrarono in grado di governare, specialmente perch\u00e9 non furono mai a capo di un governo statale, ma che fall\u00ec perch\u00e9 i bianchi crearono un movimento insurrezionale con l'intento di riaffermare la supremazia del potere bianco. I parlamenti statali dominati dalle \"\u00e9lite\" bianche fecero approvare tra il 1890 e il 1908 nuove Costituzioni che riuscirono a togliere il diritto di voto agli afroamericani e a molti poveri bianchi. Questa privazione afflisse milioni di persone per pi\u00f9 di 60 anni tenendole fuori della vita politica praticamente in tutti gli Stati Uniti meridionali. Il ristabilimento violento della supremazia bianca signific\u00f2 che nell'arco di un decennio gli afroamericani furono esclusi dai governi locali, statali e federali del profondo Sud e non solo. La mancanza di rappresentanza volle dire che furono trattati come cittadini di seconda classe, con scuole e servizi costantemente sotto-finanziati in societ\u00e0 sempre pi\u00f9 radicalmente segregate, senza rappresentanza nelle giurie popolari e nelle forze dell'ordine, e in genere discriminati nelle leggi. Tale stato di cose prosegu\u00ec fino alla seconda met\u00e0 del XX secolo; solamente con l'approvazione della legge sui diritti civili del 1964 e della legge sul diritto di voto dell'anno seguente volute dalla presidenza di Lyndon B. Johnson la segregazione venne superata e il suffragio afroamericano fu ripristinato dopo quasi un secolo: un momento storico che a volte viene definito come \"Seconda Ricostruzione\".\nNel 1990 Foner concluse che, dal punto di vista strettamente dell'afroamericano, \"la prima Ricostruzione dev'essere giudicata un fallimento\"; afferm\u00f2 che si tratt\u00f2 di un \"esperimento nobile anche se imperfetto, il primo tentativo d'introdurre un'autentica democrazia interrazziale negli Stati Uniti d'America\". Secondo la sua visione del fatti, tra i molti fattori che contribuirono al fallimento finale vanno inclusi: la mancanza di un'agenzia federale permanente specificamente costituita per l'applicazione dei diritti civili; le sentenze della Corte suprema guidata da Morrison Remick Waite (la Corte Waite, 1874-1888) che smantellarono la legislazione del Congresso sui diritti civili; il ritorno al controllo dell'economia da parte dei proprietari di piantagioni bianchi conservatori del Sud a partire dal 1877. Lo storico William Shield McFeely ha spiegato che sebbene gli emendamenti costituzionali e le leggi sui diritti civili nel merito fossero indubbiamente dei risultati notevoli, non venne poi creata alcuna agenzia federale permanente il cui scopo fosse la loro applicazione.\nI lavori pi\u00f9 recenti ad opera di Nina Silber, David William Blight, Cecelia O'Leary, Laura Edwards, LeeAnn Whites e Edward J. Blum hanno incoraggiato una maggior attenzione verso i temi eminentemente razziali, la religione e le questioni di genere, spostando la fine della Ricostruzione allo scadere del XIX secolo; mentre da parte loro le monografie di Charles Reagan Wilson, Gaines Foster, W. Scott Poole e Bruce Baker hanno offerto ulteriori punti di vista sul \"mito della causa persa\" confederata nell'intero sud.\nLa questione del fallimento.\nLa Ricostruzione viene ampiamente considerata un fallimento, sebbene la ragione di ci\u00f2 rimanga controversa e fonte di dibattito:\nLo stesso autore ha poi scritto anche che \u00e8 difficile vedere la Ricostruzione \"finire in qualcosa di diverso dal fallimento\", aggiungendo:\nAltri storici rimarcano l'incapacit\u00e0 di incorporare pienamente gli unionisti del sud entro la pi\u00f9 ampia coalizione repubblicana. Derek W. Frisby dichiara che \"la Ricostruzione non riusc\u00ec a capire le sfide dell'Unionismo del Sud e non riusc\u00ec a coinvolgere questi leali abitanti del sud in una strategia che avrebbe potuto influire positivamente sul carattere della pace\".\nLo storico Donald R. Shaffer sostiene che i risultati ottenuti dagli afroamericani nel corso degli anni della Ricostruzione non svanirono; la legalizzazione del matrimonio e della famiglia afroamericana e l'indipendenza delle Chiese nere dalle confessioni bianche furono una fonte di forza durante la lunga era delle leggi Jim Crow. La Ricostruzione non venne mai dimenticata all'interno della comunit\u00e0 nera, rimanendo una fonte d'ispirazione. Il sistema della mezzadria confer\u00ec ai neri una notevole quantit\u00e0 di libert\u00e0 rispetto ai tempi della schiavit\u00f9.\nNel 2014 tuttavia lo storico Mark Summers ha dichiarato che la questione del fallimento o meno dovrebbe essere considerata pi\u00f9 dal punto di vista degli obiettivi di guerra; in quel caso, egli argomenta:\nNella cultura di massa.\nIl giornalista Joel Chandler Harris, scrivendo come \"Joe Harris\" per l'\"Atlanta Constitution\" (soprattutto dopo la Ricostruzione), cerc\u00f2 di promuovere la riconciliazione razziale e regionale gi\u00e0 alla fine del XIX secolo.\nSostenne la visione di Henry Woodfin Grady di un \"Nuovo Sud\" durante il periodo che lo vide come redattore (dal 1880 al 1889); Harris scrisse molti editoriali incoraggiando l'accettazione da parte del sud delle mutate condizioni e di una qualche influenza del Nord, sebbene afferm\u00f2 anche che avrebbe dovuto procedere sotto la linea suprematista del potere bianco.\nNell'ambito della letteratura popolare due romanzi dell'inizio del XX secolo, opera di Thomas Frederick Dixon, \"The Leopard's Spots\" (1902) e \"The Clansman: A Historical Romance of the Ku Klux Klan\" (1905) svilupparono l'idea della \"resistenza bianca\" alla coercizione nordista e nera, propagandando l'azione delle milizie del Ku Klux Klan. David Wark Griffith adatt\u00f2 \"The Clansman\" di Dixon per lo schermo del suo film anti-repubblicano Nascita di una nazione (1915) stimolando in tal modo la formazione della seconda versione del KKK. Molti altri scrittori descrissero in forma romanzata un'ipotetica benevolenza nella schiavit\u00f9 e il mondo dell'\u00e9lite terriera delle piantagioni antebelliche in memorialistica e in racconti pubblicati tra la fine del XIX e l'inizio del XX secolo; le \"United Daughters of the Confederacy\" promossero influenti opere di donne in questo genere.\nDi impatto molto pi\u00f9 duraturo fu Via col vento (\"Gone with the wind\"), un romanzo best seller del 1936, vincitore del Premio Pulitzer per la sua autrice Margaret Mitchell, ed il pluripremiato e celeberrimo film dello stesso nome, produzione hollywoodiana del 1939. In entrambi i casi la seconda met\u00e0 della storia si concentra sulla Ricostruzione ad Atlanta. Il libro vendette milioni di copie a livello nazionale; il film viene regolarmente ritrasmesso in televisione. Nel 2018 rimane in cima alla lista dei film con maggiori incassi nella storia del cinema. La \"New Georgia Encyclopedia\" sostiene:"}
{"id": "1143119", "revid": "1610933", "url": "https://it.wikipedia.org/wiki?curid=1143119", "title": "Gatto delle Ande", "text": ""}
{"id": "1143124", "revid": "123438666", "url": "https://it.wikipedia.org/wiki?curid=1143124", "title": "Enrico Ferri (criminologo)", "text": "Nel 1891 aveva fondato la rivista Scuola Positiva. \nNegli ultimi anni della sua vita divenne mussoliniano, e fu nominato senatore del Regno nel 1929, poco prima di morire.\nBiografia.\nDopo essere stato uno studente universitario di Cesare Lombroso, lavor\u00f2 dapprima come assistente e poi come professore di Diritto penale. Mentre Lombroso si era occupato di criminologia antropologica, gli interessi di Ferri riguardarono i collegamenti tra le influenze sociali e economiche e i tassi di criminalit\u00e0.\nLe ricerche di Ferri lo portarono a formulare teorie che sostenevano come il principio base dell'aumento della legalit\u00e0 siano i metodi di prevenzione del crimine e non i metodi di punizione dei criminali. Fu tra i fondatori della scuola positivista; persegu\u00ec le sue ricerche sul positivismo psicologico e sociale in linea con il positivismo biologico di Lombroso.\nDi professione era avvocato. Acquisita una certa notoriet\u00e0 difendendo accusati di reati politici (soprattutto il processo ai contadini mantovani, tenuto nel 1886 presso la Corte d'Assise di Venezia, relativo al movimento denominato \"La boje\", concluso con l'assoluzione, grazie alle arringhe di Ferri), fu eletto al Parlamento nel 1886 per il Partito Radicale Italiano. Dal 1891 al 1894 insegn\u00f2 presso l'Universit\u00e0 di Pisa. Nel 1893 ader\u00ec al Partito Socialista Italiano, su posizioni moderate. \nNella seduta del 7 giugno 1899 il suo ostruzionismo contro le leggi Pelloux batt\u00e9 ogni precedente primato: parl\u00f2 per circa cinque ore e, al termine della seduta, Sidney Sonnino richiese la modifica del regolamento della Camera dei deputati per comprimere i tempi degli interventi a Montecitorio.\nIn seguito fu alla testa della corrente intransigente e nei congressi del 1900 e del 1904 si batt\u00e9 contro l'ingresso di ministri socialisti nei governi borghesi. Nello stesso congresso, alleatosi con i sindacalisti rivoluzionari di Arturo Labriola, sconfisse i riformisti di Filippo Turati. Collabor\u00f2 con diverse testate di ispirazione socialista tra cui \"La Martinella\", organo dei socialisti toscani, e fu direttore della rivista \"Il Socialismo\" dal 1902 al 1905 e dell'organo del PSI, \"Avanti!\", dal 1903 al 1908. Ferri si dimise anche dalla direzione dell\"'Avanti!\", lasciando la direzione a Oddino Morgari e nel 1908 si ritir\u00f2 dalla militanza attiva.\nLa carriera politica di Ferri si caratterizza per la serie di cambiamenti di direzione. Persona di grande fascino e di notevole abilit\u00e0 retoriche, ma mancante della consistente cultura in campo economico allora diffusa tra i socialisti marxisti, fu considerato piuttosto un tribuno e un oratore. Anna Kuliscioff, che in quanto esponente dell'area riformista del PSI e moglie di Turati era stata a suo tempo un bersaglio delle critiche di Ferri, scrisse nel 1903: \u00abil gran cialtrone non ha n\u00e9 cultura solida n\u00e9 ingegno. \u00c8 un vanesio, che non vive che dell'approvazione pubblica, se gli manca questa non \u00e8 pi\u00f9 niente\u00bb.\nFece parte della Massoneria.\nDopo il 1908, abbandon\u00f2 per un tempo l'Italia facendo conferenze a pagamento in America del Sud. Nel 1911 espresse apprezzamento per l'intervento italiano in Libia. In seguito a ci\u00f2 usc\u00ec dal PSI. Neutralista durante la Prima guerra mondiale, fu rieletto deputato di nuovo nelle file del PSI alle elezioni del 1921.\nNegli ultimi anni si avvicin\u00f2 al regime fascista e a Mussolini, che lo gratificava nominandolo senatore del Regno nel 1929, pochi giorni prima di morire.\nCodificazione penale.\nNel 1919 fu incaricato dal guardasigilli Ludovico Mortara di presiedere una commissione con il compito di preparare il nuovo codice penale. Il progetto fu presentato nel 1921 ma non ebbe seguito.\nI suoi lavori furono la base del codice penale argentino del 1921.\nFra i suoi allievi, Vincenzo Manzini, che fece parte delle commissioni che allestirono il codice penale e quello di procedura penale del 1930 (i \"codici Rocco\"), ed Alfredo De Marsico, che curava la rubrica della letteratura giuridica tedesca per la rivista \"Scuola positiva\".\nTeorie in criminologia.\nFerri contest\u00f2 l'enfasi posta da Lombroso sulle caratteristiche fisiologiche dei criminali, concentrandosi invece sullo studio delle caratteristiche psicologiche, che egli credeva responsabili dello sviluppo del crimine in un individuo. Tra queste caratteristiche vi erano il modo di parlare, la grafia, simboli segreti, la letteratura e l'arte, cos\u00ec come l'insensibilit\u00e0 morale e \"una mancanza di ripugnanza per l'idea e l'esecuzione di un'offesa, prima del suo compimento, e l'assenza di rimorso dopo il suo compimento\".\nMentre Lombroso aveva indagato i fattori fisiologici che spingevano alla criminalit\u00e0, Ferri si concentr\u00f2 sui fattori sociali e economici.\nFerri sosteneva che sentimenti come la religione, l'amore, l'onore e la lealt\u00e0 non contribuivano al comportamento criminale, poich\u00e9 queste idee erano troppo complesse per avere influenza certa sul senso morale di base di una persona, da cui Ferri credeva nascesse il comportamento criminale. Sosteneva che altri sentimenti, come l'odio, la cupidigia e la vanit\u00e0 avessero maggiore influenza, dato che eserciterebbero un controllo pi\u00f9 forte sul senso morale dell'individuo.\nFerri riassumeva questa teoria definendo la psicologia criminale come \"scarsa resistenza alle tendenze e tentazioni criminali, dovuta a una impulsivit\u00e0 squilibrata tipica dei bambini e dei selvaggi\".\nParagonava spesso il socialismo al darwinismo e contestava certi lavori di Ernst Haeckel che mostravano contraddizioni tra le due scuole di pensiero. Al contrario Ferri sosteneva che il darwinismo fornisse al socialismo i necessari principi scientifici.\nVedeva la religione e la scienza come inversamente proporzionali; cio\u00e8 quando una prendeva forza, l'altra soccombeva. Osservava che la teoria dell'evoluzione di Darwin aveva provocato un notevole danno alla religione e alle teorie della Creazione secondo la Genesi e quindi aveva aiutato lo sviluppo del socialismo. Ferri, pertanto, sosteneva che il socialismo non era altro che un'estensione del darwinismo e della teoria dell'evoluzione; per converso, \"di un certo interesse scientifico \u00e8 anche il tentativo di Piontkovskij di trovare il legame ideologico fra il fascismo e la scuola positiva del diritto penale impersonata prima di tutto da Enrico Ferri\".\nFu notato che autori come Enrico Ferri, Giuseppe Andriani e Alessandro Groppali, tra i molti altri, incarnano pi\u00f9 di tutti il desiderio di praticare teorie progressiste dell'emancipazione. Questi scrittori sociali puntano allo sviluppo di esiti validi nel campo della ricezione in Italia sia del positivismo evoluzionistico che del socialismo scientifico."}
{"id": "1143126", "revid": "287204", "url": "https://it.wikipedia.org/wiki?curid=1143126", "title": "Allsvenskan 1927-1928", "text": "L'edizione 1927-28 del campionato di calcio svedese (\"Allsvenskan\") vide la vittoria finale del \u00d6rgryte IS.\nCapocannoniere del torneo fu Carl-Erik Holmberg (\u00d6rgryte IS), con 27 reti."}
{"id": "1143136", "revid": "18379", "url": "https://it.wikipedia.org/wiki?curid=1143136", "title": "Louis Massignon", "text": "Il \"cattolico musulmano\" - come volle definirlo papa Pio XI - \u00e8 stato uno studioso della mistica islamica nel X secolo e della storia di Baghdad in quello stesso periodo. Notevoli i suoi contributi alla riflessione teologica cattolica, che hanno potuto influenzare la stessa \"Nostra Aetate\", documento del Concilio Vaticano II, e alcuni dei temi suscitati da tale concilio.\nBiografia.\nSi sposa nel 1914 e nella prima guerra mondiale ricopre dal 1917 al 1919, nell'Esercito stanziato in Oriente (\"Arm\u00e9e d'Orient\"), l'incarico di ufficiale aggiunto presso l'Alto Commissariato di Francia in Palestina e in Siria.\nIl 15 giugno 1919 diventa professore supplente di \"Sociologia musulmana\" al Coll\u00e8ge de France ed entra in ruolo dal gennaio 1926 fino al 1954, dopo il pensionamento dell'istitutore di quella cattedra, Alfred le Chatelier.\nDiventa direttore della \"Revue du monde musulman\", ricca di dati statistici relativi al nascente mondo arabo-islamico, dopo la disfatta dell'Impero Ottomano. Negli anni trenta fonda la \"Revue des \u00e9tudes islamiques\".\nDiventa nel 1933 direttore della \u00c9cole pratique des hautes \u00e9tudes e socio dell'Accademia araba del Cairo (partecipando regolarmente alle sue riunioni fino al 1960). Fonda nel 1934 la peculiare confraternita della Badaliya a Damietta. Nel 1947 \u00e8 presidente dell'Institut d'\u00e9tudes iraniennes.\nLa sua ricerca si concentra in modo speciale sul lessico mistico dell'Islam: fu autore di una celebre opera sul mistico sufi Man\u1e63\u016br al-\u1e24all\u0101j (), crocifisso nel 922 dalle autorit\u00e0 abbasidi con modalit\u00e0 assai simili a quelle di Ges\u00f9, tanto da creare un inusitato accostamento fra il pensiero del \"ta\u1e63awwuf\" (o \"irf\u0101n\") islamico e il Cristianesimo.\nDiede anche un rilevante contributo allo studio di miti che si radicano nella comune matrice abramitica dei tre monoteismi e fu il suo magistero a condizionare la \"conversione\" alla mistica musulmana di Henry Corbin, autore di un'opera dedicata alla filosofia islamica e grande conoscitore dell'Islam sciita persiano.\nFra i suoi allievi si ricordano il gi\u00e0 citato Henry Corbin, filosofo e grande specialista del grande mistico sciita Sohravardi (\"Shaykh al-Ishr\u0101q\"), ma anche \u02bfAbd al-Ra\u1e25m\u0101n Badaw\u012b, pensatore e filosofo islamico egiziano, \u02bfAbd al-\u1e24al\u012bm Ma\u1e25m\u016bd, \"shaykh\" dell'Universit\u00e0 di al-Azhar, Germaine Tillion, antropologa del Maghreb, e negli Stati Uniti George Makdisi, Herbert Mason e James Kritzeck.\nDate chiave nella sua vita.\n\u00c8 sepolto nel comune di Pordic (C\u00f4tes-d'Armor).\nL'opera.\nAlla morte, il 31 ottobre 1962, Louis Aragon scrisse: \u00abUno degli uomini che danno significato alla Francia \u00e8 da poco scomparso\u00bb.\nLa riflessione di Massignon sul percorso di vita eccezionale di Man\u1e63\u016br al-\u1e24all\u0101j l'ha condotto a riflettere sugli archetipi comuni fra Islam e Cristianesimo, fra cui:\n1/ Abramo il modello per eccellenza di tutti i credenti monoteisti.\n2/ F\u0101\u1e6dima la figlia del profeta Mu\u1e25ammad, la cui figura femminile gli appare essere il reciproco di quella di Maria nel Cattolicesimo.\n3/ I Sette dormienti di Efeso (o \"Ahl al-kahf\"), da cui il nome della s\u016bra \"al-Kahf\" nel Corano.\n4/ Salm\u0101n al-F\u0101ris\u012b (o Salm\u0101n P\u0101k), un cristiano convertito all'Islam e Compagno persiano del profeta dell'Islam.\ne ad approfondire i due concetti-chiave che appaiono in filigrana in tutta la sua opera: \"l'ospitalit\u00e0 sacra\" e \"l'intercessione\" (o sostituzione mistica).\nL'opera di Massignon non \u00e8 esente da critiche, talvolta aspre. Cos\u00ec Edward Said considera la figura di al-\u1e24all\u0101j come \"non pertinente\", marginale, non rappresentativa dell'Islam. Lo stesso Edward Said nota che la grande contiguit\u00e0 di Massignon con lo spirito dell'Islam ha potuto falsare in lui una visione serena del Cattolicesimo.\nOpere di Massignon in francese.\nUna bibliografia completa si trova in: Youakim Moubarac, \"L'\u0153uvre de Louis Massignon\", \"Pentalogie islamo-chr\u00e9tienne\", Beyrouth, 1972, t. 1."}
{"id": "1143140", "revid": "287204", "url": "https://it.wikipedia.org/wiki?curid=1143140", "title": "Allsvenskan 1928-1929", "text": "L'edizione 1928-29 del campionato di calcio svedese (\"Allsvenskan\") vide la vittoria finale dell'H\u00e4lsingborgs IF.\nCapocannoniere del torneo fu Harry Lundahl (H\u00e4lsingborgs IF), con 31 reti."}
{"id": "1143142", "revid": "28026", "url": "https://it.wikipedia.org/wiki?curid=1143142", "title": "Massignon", "text": ""}
{"id": "1143149", "revid": "287204", "url": "https://it.wikipedia.org/wiki?curid=1143149", "title": "Allsvenskan 1929-1930", "text": "L'edizione 1929-30 del campionato di calcio svedese (\"Allsvenskan\") vide la vittoria finale dell'H\u00e4lsingborgs IF.\nCapocannoniere del torneo fu Harry Lundahl (H\u00e4lsingborgs IF), con 26 reti."}
{"id": "1143151", "revid": "67244876", "url": "https://it.wikipedia.org/wiki?curid=1143151", "title": "Codici miniati", "text": ""}
{"id": "1143159", "revid": "1318658", "url": "https://it.wikipedia.org/wiki?curid=1143159", "title": "Oasi Lago Salso", "text": "L\u2019Oasi Lago Salso \u00e8 un'area naturale protetta ubicata nei pressi di Manfredonia, in Puglia. Gestita da una societ\u00e0 formata dal Parco Nazionale del Gargano e dal Centro Studi Naturalistici onlus - Pro Natura, \u00e8 costituita da 540 ettari di zona umida alimentata dal torrente Cervaro. L'area \u00e8 classificata come sito di importanza comunitaria (SIC IT9110005) e come zona di protezione speciale (ZPS IT9110038).\nStoria.\nLa bonifica del lago Salso, cominciata a fine Ottocento e poi realizzata soprattutto dagli anni trenta in poi ad opera del Consorzio di Bonifica della Capitanata, ha comportato modifiche strutturali di tutte le zone umide di Capitanata.\nIl lago Salso, originariamente vasto circa 4000 ha, era alimentato da canali provenienti dal Candelaro e dal Cervaro; negli anni cinquanta il Consorzio costru\u00ec le vasche di colmata.\nVerso la met\u00e0 degli anni sessanta la Cassa per il Mezzogiorno prosegu\u00ec le azioni di bonifica che causeranno la scomparsa di ambienti di grande ricchezza dal punto di vista della biodiversit\u00e0. Tali opere portarono alla realizzazione di un'area arginata (valle) di circa 541 ha, che riceve le acque soprattutto dal canale Roncone collegato direttamente al torrente Cervaro, mentre il torrente Candelaro divide ad ovest tale area con la palude di Frattarolo, un'area umida decisamente pi\u00f9 salmastra e solo periodicamente allagata.\nLa valle \u00e8 costituita da tre vasche arginate: da ovest verso est troviamo Valle Alta, Valle di Mezzo e Valle Bassa o lago Salso (quest'ultima porzione \u00e8 pi\u00f9 profonda rispetto alle altre due vasche). La profondit\u00e0 media delle acque delle prime due vasche \u00e8, infatti, normalmente sotto il metro a seconda del livello stagionale e delle esigenze gestionali, mentre il lago Salso \u00e8 compreso tra 50 e 150/170\u00a0cm.\nCon la perimetrazione del Parco nazionale del Gargano, nel 1992, nell'area non \u00e8 pi\u00f9 ammessa l'attivit\u00e0 venatoria, in quanto parte integrante del Parco, ripartita tra zona 1 e zona 2.\nEntrambe le aree (agricola e valliva) rientrano attualmente nel Parco Nazionale del Gargano istituito con G.U. n. 300 del 22/12/92. per un totale di 1041 ha; la parte agricola viene coltivata in biologico.\nAttualmente, l'Oasi Lago Salso, con il passaggio annuale di oltre 200 specie di uccelli, rappresenta una delle zone umide pi\u00f9 importanti del bacino del mediterraneo.\nCome accennato sopra, il Parco nazionale del Gargano ha acquisito nel 1999 l'attuale Oasi di Lago Salso. In pochissimi mesi l'ente comincia ad attuare una serie di interventi volti a valorizzare la palude, sita nei pressi di Manfredonia. \u00c8 stata avviata anche la costituzione di una societ\u00e0 mista, costituita dall'Ente Parco, dal comune di Manfredonia e da altre due societ\u00e0, che hanno dato origine all'Oasi Lago Salso. La societ\u00e0 voluta dal Comune di Manfredonia e dal Ministero dell'ambiente si pone come obiettivo la rivalutazione della zona e dal punto di vista agricolo e dal punto di vista naturalistico. Bisogna poi ricordare che la manutenzione della palude di Lago Salso ha dato occupazione a cinquanta lavoratori ex socialmente utili.\nGrazie alla convenzione con il \"Centro Studi Naturalistici Onlus\", affiliato alla Federazione Nazionale Pro Natura, vengono svolte sia attivit\u00e0 didattiche che di ricerca sulla fauna e sulla flora dell'Oasi.\nIl centro gestito della LIPU si occupa invece nello specifico della reintroduzione del gobbo rugginoso (\"Oxyura leucocephala\").\nFlora.\nLa vegetazione \u00e8 costituita in prevalenza da canneti (\"Phragmites australis\") e tifa (\"Typha angustifolia\"). Nel periodo primaverile ed estivo fioriscono l'iris d'acqua (\"Iris pseudacorus\") e la salcerella (\"Lythrum salicaria\"). Lungo gli argini crescono tipiche piante di acqua dolce: idrofite come il ranuncolo d'acqua (\"Ranunculus trichophyllus\"), l'utricularia (\"Utricularia australis\") e piante da terreni paludosi come la suaeda (\"Suaeda fruticosa\").\nFauna.\nL'area costituisce una zona umida di notevole interesse per la presenza di diverse specie di uccelli; risulta essere il rifugio preferito di anatre: alzavole, fischioni, germani reali, marzaiole, rare morette tabaccate e moriglioni, nonch\u00e9 di altre specie di volatili, tra cui va segnalata la presenza di falchi di palude, folaghe, gallinelle d'acqua, martin pescatori, pendolini, svassi, gru e cavalieri d'Italia. Sono presenti anche varie specie di aironi (rossi, cinerini e, occasionalmente, anche aironi bianchi).\nInoltre, \u00e8 stata creata una colonia protetta di gobbi rugginosi, uccelli a rischio d'estinzione, presenti solo qui ed in Veneto.\nNel periodo autunnale ed invernale \u00e8 possibile osservare gli storni, il falco pellegrino e il falco di palude.\nTra gli animali pi\u00f9 interessanti da citare si annoverano le oche (di passaggio), il falco pescatore, la spatola, il mignattaio, il basettino, l'aquila anatraia, l'albanella reale, la cicogna bianca, la cicogna nera, il fenicottero rosa e la gru.\nLe acque limacciose offrono rifugio a pesci di acqua dolce come cavedano, carpa, pesce gatto e tinca.\nLa presenza di rettili \u00e8 costituita da esemplari di biacco, cervone e saettone a cui si aggiungono esemplari di testuggine palustre, biscia dal collare e biscia tassellata.\nLa fauna \u00e8 caratterizzata anche dalla presenza di mammiferi quali la donnola, la faina, il tasso, il riccio comune, il toporagno d'acqua, la volpe e, una volta, anche la lontra.\nStrutture ricettive.\nL'oasi si pu\u00f2 visitare grazie a barche elettriche per esplorare l'intera valle o torrette situate lungo un percorso di cinque chilometri.\nAccesso.\nL'oasi \u00e8 raggiungibile dalla SP 141 delle Saline, al km 7,200."}
{"id": "1143160", "revid": "287204", "url": "https://it.wikipedia.org/wiki?curid=1143160", "title": "Allsvenskan 1930-1931", "text": "L'edizione 1930-31 del campionato di calcio svedese (\"Allsvenskan\") vide la vittoria finale del GAIS G\u00f6teborg.\nCapocannoniere del torneo fu John Nilsson (GAIS G\u00f6teborg), con 26 reti."}
{"id": "1143164", "revid": "287204", "url": "https://it.wikipedia.org/wiki?curid=1143164", "title": "Allsvenskan 1931-1932", "text": "L'edizione 1931-32 del campionato di calcio svedese (\"Allsvenskan\") vide la vittoria finale dell'AIK.\nCapocannoniere del torneo fu Carl-Erik Holmberg (\u00d6rgryte IS), con 29 reti."}
{"id": "1143169", "revid": "14480", "url": "https://it.wikipedia.org/wiki?curid=1143169", "title": "Radio frequenza", "text": ""}
{"id": "1143170", "revid": "287204", "url": "https://it.wikipedia.org/wiki?curid=1143170", "title": "Allsvenskan 1932-1933", "text": "L'edizione 1932-33 del campionato di calcio svedese (\"Allsvenskan\") vide la vittoria finale dell'H\u00e4lsingborgs IF.\nCapocannoniere del torneo fu Torsten Bunke (H\u00e4lsingborgs IF), con 21 reti."}
{"id": "1143171", "revid": "1808769", "url": "https://it.wikipedia.org/wiki?curid=1143171", "title": "Mottola", "text": "Mottola, gi\u00e0 \"Motula\" (IPA: , \"Motele\" in dialetto locale) \u00e8 un comune italiano di abitanti della provincia di Taranto in Puglia.\nGeografia fisica.\nTerritorio.\nMottola, situata nella parte sud della Murgia, sorge su una collina di 387\u00a0m s.l.m., a ridosso del Mar Ionio. Il suo territorio raggiunge circa i 70 m s.l.m. di altezza minima e i 506 m s.l.m. di altezza massima. Il territorio comunale confina a nord con Noci, a nord-ovest con Gioia del Colle, a nord-est con Alberobello e Martina Franca, a ovest con Castellaneta e a sud-est con Massafra, a sud con Palagiano e Palagianello. Il territorio di Mottola \u00e8 caratterizzato dalla presenza di gravine, di boschi (di pino o di quercia) e anche di zone con macchia mediterranea spontanea.\nClima.\nLa breve distanza dal mare (circa 10\u00a0km dallo Ionio) mitiga il clima di Mottola, che pure \u00e8 posta in collina. La temperatura media, infatti, \u00e8 attorno agli 8-9\u00a0\u00b0C nel periodo invernale, per poi passare a 22-25\u00b0in quello estivo, con minimi termici nelle notti invernali che scendono anche al di sotto di 2\u00b0 e con massimi di 26\u00b0-32\u00b0 nei pomeriggi di agosto.\nNella tabella sottostante sono riportati i valori medi che si registrano nell'Arco Ionico tarantino, di cui anche il territorio di Mottola fa parte:\nOrigini del nome.\nNon si hanno certezze sull'origine del nome della citt\u00e0; sono state avanzate alcune ipotesi, tra cui la derivazione da \"motta\" (\"altura\"). Le grafie storiche documentate e accertate sono \"Motula\" (latino), in tempi pi\u00f9 recenti \"Motola\" e infine \"Mottola\".\nStoria.\nLa collina di Mottola ha visto il suo territorio e l'agglomerato urbano interessati da ininterrotte frequentazioni umane sin dalla preistoria, come ha dimostrato il ritrovamento, nel 1899, di un ripostiglio di bronzi risalenti all'Et\u00e0 del Ferro. La presenza umana sulla collina durante il I millennio a.C. si desume da una collezione di bronzi (attualmente conservata nel Museo Nazionale di Taranto) recuperata nel 1899, durante lo scavo delle fondamenta di Palazzo D'Onghia (oggi tra via Mazzini e via D'Acquisto).\nCoinvolta nel processo di consolidamento del territorio e dei confini del thema di Longobardia in funzione strategico-militare, venne edificata dal catapano d'Italia Basilio Boioannes nel 1023. Il \"castellum\" di cui parlano le fonti venne costruito su commissione del Boioannes dai due capi saraceni Rayca e Saffari. Altra testimonianza del castello risale al 1063, secondo il \"Breve chronicon Northmannicum\". Questa notizia sembra suggerire una distinzione tra un insediamento fortificato (\"castrum\") e un edificio castellare (\"castellum\"), tale per cui si dovrebbe supporre l'esistenza di una struttura castellare, separata da un insediamento fortificato, che sarebbe quello edificiato da Boioannaes in funzione antisaracena. Non \u00e8 inoltre chiara la distinzione tra l'insediamento fortificato della met\u00e0 dell'XI secolo e il villaggio rupestre situato presso la gravina di Petruscio (a 3\u00a0km dall'abitato), che potrebbe essere stato popolato tra IX e XI secolo nell'ambito di un processo di recupero e ricolonizzazione della regione pedemurgiana, determinata dalla conquista bizantina dopo la cacciata dei saraceni (876, conquista di Bari).\nDeve ritenersi spuria la notizia seconda la quale nel 1102 sarebbe stata distrutta a causa del malgoverno del cancelliere tarantino Muarcaldo durante il principato di Boemondo. Durante la dominazione normanna risulta gi\u00e0 sede vescovile e lo sar\u00e0 fino al 1818, quando fu soppressa per effetto del nuovo Concordato tra Pio VII e Ferdinando I di Borbone e aggregata a Castellaneta. Fu poi sotto la dominazione sveva, angioina ed aragonese.\nNel 1653, con atto rogato dal notaio Giovanni Angelo Durante di Napoli, il feudo di Mottola fu venduto a Francesco Caracciolo VII duca di Martina, alla cui casata rimase sottomesso sino alle leggi eversive dei feudi del 1806.\nCon la Restaurazione, Mottola segu\u00ec le vicende proprie del Risorgimento nazionale, soffr\u00ec l'azione eversiva del brigantaggio e partecip\u00f2 al processo di riorganizzazione politico-sociale, per il proficuo raggiungimento di una nuova fisionomia amministrativa, economica e culturale. Nel 1887 fu edificato l'attuale Palazzo Municipale, con facciata in stile neoclassico, consta di circa 70 stanze distribuite su 3 livelli attorno ad uno spazioso atrio interno (ove d'estate si svolgono eventi culturali); si affaccia sulla grande \"Piazza XX Settembre\" contornata da una fitta fila di alberi ornamentali di rovere. La pavimentazione evidenzia otto grandi mosaici ottagonali, realizzati in materiali lapidei e smalti vitrei, che illustrano altrettanti avvenimenti storici o leggendari della citt\u00e0 medievale.\nSimboli.\nMottola possedeva uno stemma fin dal Medioevo e gi\u00e0 dal 1102 era segnato sulla porta principale della citt\u00e0. Tale simbolo fu utilizzato sino al 1814. Un tremendo terremoto, avvenuto nella notte del 16 gennaio 1818 fece crollare tutta la struttura della Porta Grande e lo mand\u00f2 in rovina. Lo stemma rappresenta una torre con due uccelli neri, appollaiati in posizione frontale sulla merlatura. La torre simboleggia la fortezza e l'origine antichissima di Mottola, mentre gli uccelli vogliono significare prosperit\u00e0 e fortuna. Dal 1881 lo stemma viene usato dal Comune come suggello degli uffici. Il gonfalone del Municipio lo riporta fra il rosso e il bianco delle sue bande, al centro, sotto una corona marchesale.\nIl diritto di far uso dello stemma attuale \u00e8 stato riconosciuto al Comune di Mottola con Decreto del Capo del Governo - Primo Ministro Segretario di Stato - in data 8 marzo 1934. La descrizione, riportata nello stesso Decreto \u00e8 la seguente: \nMonumenti e luoghi d'interesse.\nArchitetture religiose.\nLe Grotte di Dio.\nVerso la fine del I millennio, soprattutto sotto il dominio bizantino, grazie all'influenza dei culti orientali, nel territorio di Mottola e nelle zone circostanti i religiosi usavano deporre le vesti e dedicarsi alla preghiera. Il religioso solitamente si dedicava al culto in piccoli monasteri rurali, fondando piccole comunit\u00e0 monastiche, o solitamente in alcune grotte scavate anche a mani nude. Il diffondersi di queste nuove forme di culto e dei piccoli monasteri si ebbe soprattutto sotto la dominazione normanna. Con l'appoggio della Chiesa cattolica le campagne pugliesi, tra cui quella mottolese, dovettero affrontare una \"ricattolicizzazione\", per non lasciare traccia dei culti e delle influenze della Chiesa bizantina che in seguito ad uno scisma si divise dalla Chiesa cattolica. Nonostante la cacciata dalle terre pugliesi, nel territorio di Mottola e nelle sue chiese rupestri \u00e8 fortissima l'influenza architettonica di Bisanzio, in particolar modo nel culto delle immagini sacre all'interno delle cripte. Queste immagini rappresentavano generalmente i santi. Fortunatamente, Mottola conserva ancora un notevole numero di queste \"cripte\" o \"templi di culto\".\nTra le cripte pi\u00f9 importanti ricordiamo quelle di:\nIn queste cripte sono ancora conservate un notevole numero di affreschi religiosi.\nArchitetture civili.\nCentro storico.\nIl centro storico nasce nel cuore della citt\u00e0, la sua particolarit\u00e0 \u00e8 quella di essere composto principalmente da case tinte di bianco. Il centro storico rappresenta uno dei luoghi pi\u00f9 belli e pi\u00f9 importanti dal punto di vista turistico; oltre alla moltitudine di vie, si possono trovare delle piccole piazze, in tempi antichi luoghi di incontro per la gente del luogo. La pi\u00f9 famosa di queste piazze \u00e8 \u201c\"Largo San Nicola\"\u201d. La piazza prende il nome dall'antichissimo convento di San Nicola edificato nella prima colonizzazione bizantina. Altre piccole \u201cpiazze\u201d sono quella di \u201c\"Largo Chiesa Madre\"\u201d che sino agli anni trenta ospitava una grande cisterna (della quale \u00e8 ancora visibile il perimetro originale) e \u201c\"Largo Mater Domini\"\u201d. Altra piccola caratteristica del centro storico mottolese \u00e8 il suggestivo e storico \u201c\"Arco Fanelli\"\u201d, un arco posto in un'omonima stradina risalente al XV secolo che congiunge due isolati del centro. Nel centro storico infine sono situate quattro chiese: la Chiesa dell'Immacolata Concezione, la Chiesa del Carmine, la Chiesa del Rosario e la Chiesa Madre, di epoca duecentesca, che esibisce un impianto a tre navate. All'esterno del borgo antico, ma sempre nel centro del paese si trova la piazza principale, chiamata \"Piazza XX Settembre\" e il Palazzo Municipale, costruito nel 1887 con facciata in stile neoclassico. La pavimentazione \u00e8 costituita da otto mosaici ottagonali che illustrano avvenimenti storici o leggendari della citt\u00e0.\nArchitetture militari.\nLe mura greche.\nNell'estate del 1995 studi archeologi riportarono alla luce resti di poderose mura greche risalenti all'et\u00e0 ellenistica (IV secolo a.C.) Esse rappresentano il pi\u00f9 antico ed illustre monumento urbano mottolese. La muratura, tipicamente greca, era formata da due cortine di blocchi di carparo ben squadrati, lunghi all'incirca 1,25 metri, ed alti circa 40-50 centimetri, e posizionati accuratamente a secco. Lo scopo principale delle mura era quello di difendere la citt\u00e0 dagli invasori che giungevano alla collina. Le mura rivestivano per circa 1600 metri tutta l'acropoli mottolese e recentemente le ultime indagini archeologiche stanno dimostrando che un'altura cos\u00ec importante strategicamente era gi\u00e0 abitata nella prima met\u00e0 del secondo millennio a.C. da popolazioni di cultura protoappeninica, ed era stata gi\u00e0 attivamente frequentata sia nell'Et\u00e0 del Bronzo che in quella del Ferro.\nSiti archeologici.\nIl villaggio rupestre di Petruscio.\nIl territorio di Mottola \u00e8 ricco di gravine e di lame, disposte principalmente a sud del centro abitato. Tra le principali gravine vi sono quelle della Forcella, di San Biagio, di Capo Gavito e di Petruscio. Sicuramente quest'ultima \u00e8 la pi\u00f9 bella e la pi\u00f9 maestosa di tutto l'Arco Ionico: situata a sud-est del centro abitato, anticamente essa ha dato ripari alle civilt\u00e0 locali sino all'XI-XII secolo. La gravina offre uno spettacolo immenso grazie alla quantit\u00e0 di grotte, tutte scavate a mano e quasi tutte comunicanti fra loro, anche se poste una sopra l'altra come se fossero veri edifici. Nella gravina sono presenti anche chiese rupestri ricche di graffiti. Negli ultimi anni ai margini della gravina sono state anche trovate numerose tracce di resti di insediamenti medievali.\nLa lama di Petruscio \u00e8 lunga oltre 4\u00a0km e va dalle pendici di Mottola fino a Palagiano, con all'interno oltre duecento grotte, abitazioni, chiese, tombe medievali collegati fra loro da scalinate e sentieri.\nDurante la seconda guerra mondiale, le grotte del \"\u201cvillaggio rupestre\u201d\" di Petruscio sono state utilizzate come riparo dai soldati polacchi. La gravina di Petruscio \u00e8 percorsa da un piccolo \"\u201cfiume\u201d\" che negli ultimi anni si \u00e8 quasi prosciugato a causa della siccit\u00e0, ma che continua tuttora a scorrere anche grazie all'acqua derivante dall'impianto idrico di depurazione della citt\u00e0.\nAree naturali.\nI boschi.\nIl territorio di Mottola \u00e8 particolarmente caratterizzato dalla presenza di zone boschive. Sono presenti, infatti, boschi per circa 5800 ettari, il 30% della superficie comunale, ultimi lembi della grande foresta che sino alla fine dell'Ottocento ricopriva gran parte della Puglia e della vicina Basilicata. Il comune presenta nei suo boschi almeno quattro tipi di querce, il leccio (\"Quercus ilex\"), la roverella (\"Quercus pubescens Willd\"), la Spinosa (\"Quercus Coccifera\" o \"Calliprinos Webb\") e il fragno (Quercus Trojana Webb), una delle querce pi\u00f9 rare presenti in Italia. Tra i principali boschi vi sono quello di Sant'Antuono, quello di Lama Cupa e quello di Burgensatico.\nIl bosco di Sant'Antuono, di propriet\u00e0 del comune, sorge su dodici collinette alte tra i 400 e 460 m s.l.m. Situato nella parte nord-est della citt\u00e0, esso si estende per circa 520 ettari ed \u00e8 un bosco prevalentemente di quercia di fragno. Tra la fauna del bosco \u00e8 da segnalare la presenza dei cinghiali, anche se il loro numero negli ultimi anni \u00e8 diminuito, soprattutto a causa della caccia.\nIl bosco di Lama Cupa, a nord della citt\u00e0, \u00e8 situato nella zona di Dolcemorso. Sorge su un soprassuolo di circa 200-300 m s.l.m. Anche questo bosco \u00e8 prevalentemente di querce, ma \u00e8 da segnalare anche la presenza dell'Acero minore.\nIl bosco di Burgensatico sorge su un altopiano posto a 276-300 m s.l.m. Anch'esso \u00e8 un bosco prevalentemente di fragno, ma la sua caratteristica principale \u00e8 la notevole presenza di orchidee selvatiche.\nLa macchia mediterranea.\nLa macchia mediterranea \u00e8 presente in gran parte del territorio di Mottola, soprattutto nella zona delle grotte e delle gravine. La macchia mediterranea si presenta sotto forma di boscaglia arbustiva che durante l'arco dell'anno non perde mai la sua folta vegetazione e il suo colore caratteristico. Particolare \u00e8 il paesaggio che si manifesta durante la primavera quando il territorio si riempie di una moltitudine di orchidee selvatiche. Importante anche la presenza del rosmarino che caratterizza il paesaggio anche con il suo profumo.\nSociet\u00e0.\nEvoluzione demografica.\nLa stima della popolazione mottolese dei secoli passati \u00e8 possibile dal XVI secolo, quando furono istituiti i registri cedulari.\nEtnie e minoranze straniere.\nSecondo i dati ISTAT, al 1\u00ba gennaio 2019, la popolazione straniera a Mottola ammonta a 391 unit\u00e0, pari all'2,5% della popolazione residente. Le comunit\u00e0 pi\u00f9 rappresentate sono:\nReligione.\nLa religione maggiormente praticata a Mottola \u00e8 quella cattolica. Il comune appartiene alla Diocesi di Castellaneta ed \u00e8 stato in passato sede di diocesi. Mottola \u00e8 un paese ancora legato alle proprie tradizioni e devozioni religiose: su tutte quella di San Tommaso Becket, al quale viene dedicata una manifestazione teatrale che ne ricorda il martirio.\nAltra religione professata a Mottola \u00e8 il protestantesimo: la comunit\u00e0 evangelica battista \u00e8 attestata dal 1878, mentre quella pentecostale \u00e8 pi\u00f9 recente. Ambedue sono dotate di propri edifici di culto. Vi si trova, inoltre, una Sala del Regno della congregazione dei testimoni di Geova e una chiesa avventista del movimento di riforma.\nCultura.\nIstruzione.\nGli istituti di istruzione di Mottola includono quattro scuole dell'infanzia (due delle quali pubbliche e altrettante parificate), due primarie e una secondaria di primo grado articolata in due plessi.\nVi ha inoltre sede l'Istituto di Istruzione Secondaria Superiore \"Lentini-Einstein\" con i seguenti indirizzi di studio: Liceo Scientifico, Liceo Linguistico, Grafica e Comunicazione, Servizi Socio-Sanitari, Tecnico di Chimica Materiali e Biotecnologia, Produzioni Industriali ed Artigianali - opzione Arredi e Forniture d'Interni.\nMedia.\nA Mottola ha sede l'emittente radiofonica \"Radio Farfalla\" e la testata giornalistica online \"ViviMottola\".\nMusica.\nSono presenti tre gruppi di musica folkloristica, \"Motl la fnodd\" (iscritto alla Federazione Italiana Tradizioni Popolari - www.motllafnodd.it), \"Il Canzoniere mottolese\" (associato alla F.A.F. It. - Federazione Associazioni Folkloriche Italiane), che con i loro spettacoli e le loro ricerche musicali mantengono viva la storia locale attraverso la presentazione delle figure tipiche e dei 'personaggi' della cultura contadina, i modi di dire e, naturalmente, il dialetto mottolese; e i \"Terrar\u00f2ss\" che nel luglio 2011 hanno ricevuto la nomina di gruppo folkloristico ufficiale della Provincia di Taranto.\nEsiste una marcia sinfonica intitolata Mottola, scritta dal Maestro Semeraro.\nCucina.\nLa cucina mottolese risente molto della posizione geografica propizia e ha cos\u00ec potuto beneficiare delle influenze culinarie di tutte le province pugliesi. I piatti storici di questo paese sono: le minestre di legumi cotte in tegami di terracotta chiamate pignate, le fave cotte fresche a mo' di zuppa oppure essiccate e poi cotte per ricavarne una deliziosa purea da accompagnare con verdure selvatiche. Questo piatto nel dialetto locale \u00e8 chiamato \"\"f\u00eafe e f\u00f2gghie\u201d\" oppure \"\u201c'ngrapi\u00eate\u201d\". Il pur\u00e8 di fave viene anche accompagnato da olive e peperoni fritti.\nIl piatto tipico domenicale \u00e8 il sugo di carne fatto con le braciole (fettine di carne che vengono condite con aglio, prezzemolo, formaggio e, a seconda dei gusti, pepe o peperoncino; vanno poi arrotolate e chiuse con uno spiedino di ferro) di cavallo o di asino, utilizzato poi per condire le orecchiette.\nUn altro tipico formato di pasta sono i cavatelli; insieme alle orecchiette, essi vengono fatti a mano con un impasto di farina di semola e acqua tiepida. La realizzazione di questa pasta avviene con l'aiuto di un coltello. Le orecchiette o i cavatelli si possono anche condire con il cavolo e il pane grattugiato rosolato nell'olio d'oliva (\"\u201cm\u00f9gnele e medd\u00ecchele\u201d\") o con le pi\u00f9 famose cime di rapa, insaporite da un soffritto di olio peperoncino e acciughe sotto sale.\nNel periodo natalizio e pasquale sono presenti molte preparazioni tipiche. A Natale, per esempio, vengono preparate \"li scartagghi\u00eate\" (in italiano: cartellate), sottili strisce di un impasto all'olio che vengono poi arrotolate e fritte, dopo di che vengono insaporite con miele ai mille fiori. Con lo stesso impasto vengono create delle palline, che vengono anch'esse fritte e poi condite, chiamate \"purc\u00eedde\".\nAltri dolci tipici del Natale sono: i biscotti chiamati \"bastoni di San Giuseppe\" e le pettole zuccherate. In questo periodo si possono gustare anche le focaccine fritte su cui viene spalmata una ricotta fermentata chiamata \"rec\u00f2tta f\u00f2rte\".\nI dolci tipici della Pasqua sono taralli ricoperti da una glassa fatta di zucchero e succo di limone: \"\u201d lu ngl\u00e9ppe\u201d\". La focaccia tipica mottolese \u00e8 quella farcita con porri (in dialetto locale: \"\u201cspunz\u00eale\u201d\") che viene preparata in determinati periodi dell'anno.\nGeografia antropica.\nFrazioni.\nSan Basilio.\nSan Basilio \u00e8 frazione di Mottola, punto strategico per gli scambi commerciali tra versante Ionico e versante Adriatico e tra l'alta Murgia e il Salento. Qui sorge la zona industriale di Mottola, ma \u00e8 importante anche il settore agro-zootecnico. Di rilievo \u00e8 anche la boscosit\u00e0 della zona: vi si trova il bosco di Dolcemorso, composto in gran parte da querce (4 delle 10 specie differenti di querce pugliesi si trovano in questo bosco).\nLa vivace frazione di San Basilio rappresenta anche il principale punto di aggregazione per la vita notturna del paese. \nAlcune masserie facenti parte del comune di Mottola sono:\nEconomia.\nRilevante \u00e8 il settore agro-alimentare, che pu\u00f2 appoggiarsi su una buona produzione agricola: ulivi, uva da tavola e da vino, agrumi, ortaggi. La reperibilit\u00e0 di ottimi prodotti alimentari, unito ad una tradizione culinaria centenaria, rendono il settore della ristorazione tra i pi\u00f9 importanti e fiorenti dell'economia cittadina. A questo va anche unito un recente sviluppo dei servizi ricettivi che stanno rilanciando il turismo. Molto sviluppati sono l'artigianato e il settore commerciale, mentre \u00e8 in pieno sviluppo il settore industriale, di cui la produzione di infissi in legno lamellare \u00e8 il motore: trovano infatti sede nel territorio comunale alcune delle imprese leader nel settore a livello nazionale.\nInfatti ulteriore pregio allo sviluppo economico della citt\u00e0 \u00e8 dato dalla nuova zona industriale sorta nella frazione di San Basilio dove trovano sede diverse industrie di diversi settori come: ecologia, meccanica, tessile, distillazione, lavorazione del legno, grande distribuzione ecc.\nLa zona industriale \u00e8 posta in zona strategica, a soli 500 metri dallo svincolo autostradale di Castellaneta-Mottola, inoltre si trova a meno di 2\u00a0km dalla S.S. 100 che collega Bari a Taranto. Ulteriore potenzialit\u00e0 \u00e8 data dalla facile percorrenza per raggiungere sia il porto commerciale di Taranto che l'Aeroporto di Bari-Palese.\nInfrastrutture e trasporti.\nStrade.\nAutostrade e Strade Statali:\nFerrovie.\nMottola non dispone di una stazione ferroviaria all'interno del suo centro abitato; la stazione ferroviaria denominata \"Palagiano-Mottola\" \u00e8 ubicata ad alcuni km dalla citt\u00e0. Le pi\u00f9 vicine stazioni ferroviarie di una certa importanza sono: Gioia del Colle (Bari), distante circa 20\u00a0km e Taranto, distante circa 27\u00a0km.\nAmministrazione.\nAltre informazioni amministrative.\nComunit\u00e0 Montana della Murgia Tarantina.\nMottola \u00e8 sede della Comunit\u00e0 Montana della Murgia Tarantina che comprende 9 comuni della Provincia di Taranto. Dall'8 gennaio 2009, per\u00f2, la Comunit\u00e0 Montana ha cessato di esistere per poi essere riaperta il 25 agosto 2009 dopo una sentenza della Corte costituzionale, su ricorso della Regione Veneto, che ha annullato la legge finanziaria che ne aveva decretato lo scioglimento.\nMottola attualmente rientra tra i comuni facenti parte del Parco naturale regionale \"Terre delle Gravine\".\nGAL - Luoghi del Mito.\nMottola fa parte del Gruppo di azione locale (G.A.L.) \"\u201d Luoghi del Mito\u201d\". Una societ\u00e0 consortile a responsabilit\u00e0 limitata volta a promuovere lo sviluppo dei Comuni del versante occidentale della Provincia di Taranto.\nSport.\nTra le societ\u00e0 di maggior rilievo nel panorama sportivo mottolese, rileviamo:"}
{"id": "1143172", "revid": "287204", "url": "https://it.wikipedia.org/wiki?curid=1143172", "title": "Allsvenskan 1933-1934", "text": "L'edizione 1933-34 del campionato di calcio svedese (\"Allsvenskan\") vide la vittoria finale dell'H\u00e4lsingborgs IF.\nCapocannoniere del torneo fu Sven Jonasson (), con 20 reti."}
{"id": "1143175", "revid": "1543377", "url": "https://it.wikipedia.org/wiki?curid=1143175", "title": "ProFont", "text": "ProFont \u00e8 un carattere monospazio. \u00c8 stato creato da Tobias Jung, un programmatore tedesco che cercava un carattere con caratteristiche simili al Profont da lui usato sul suo Mac 9.1 ma che funzionasse anche su Windows e macOS. Le caratteristiche del font dovevano essere le seguenti:\nDopo aver effettuato vari tentativi (ad esempio la conversione ad un formato compatibile con Windows) e inutili ricerche Jung giunse alla conclusione che doveva creare un nuovo carattere che fu appunto il ProFont. Il font \u00e8 stato creato in formato TrueType in modo tale da poter essere usato su praticamente qualsiasi piattaforma."}
{"id": "1143176", "revid": "120174640", "url": "https://it.wikipedia.org/wiki?curid=1143176", "title": "Lyskamm", "text": "Il Lyskamm, oppure Liskamm, \u00e8 una montagna nelle Alpi Pennine che fa parte della catena montuosa del Monte Rosa lungo la frontiera italo-svizzera tra la Valle d'Aosta ed il Vallese, tra le localit\u00e0 di Gressoney-La-Trinit\u00e9 e Zermatt.\nCaratteristiche.\nIl Lyskamm \u00e8 composto da due cime principali:\nInoltre, sul versante italiano, di fronte alle due punte se ne erge una terza di altezza minore, ma particolarmente caratteristica, detta Naso del Lyskamm (4.272\u00a0m).\nTra le due vette si trova la \"Sella dei Lyskamm\" (\"Silberbast\" - 4.417 m).\nDal versante italiano del Lyskamm scende il ghiacciaio del Lys; mentre dal versante svizzero scende il ghiacciaio del Grenz.\nPrime ascensioni.\nLa prima ascensione del Lyskamm Orientale fu compiuta il 19 agosto 1861 per la cresta sud-est da un gruppo di alpinisti composto da J.F. Hardy, A.C. Ramsay, F. Sibson, T. Rennison, J.A. Hudson, William Edward Hall, C.H. Pilkington e R.M. Stephenson con Jean-Pierre Cachat, Franz Josef Lochmatter, Karl Herr, Stefan Zumtaugwald, Peter e Josef-Marie Perren.\nLa prima ascensione del Lyskamm Occidentale fu compiuta il 16 agosto 1864 da Leslie Stephen e Edward N. Buxton con Jakob Anderegg e Franz Biner. Gli alpinisti traversarono quindi al Lyskamm Orientale, compiendo anche la prima traversata dal colle Felik al colle del Lys.\nSalita alla vetta.\n\u00c8 possibile salire sulla vetta Orientale dal versante italiano partendo dalla Capanna Giovanni Gnifetti oppure dal Bivacco Felice Giordano; dal versante svizzero ci si serve invece del Monte Rosa H\u00fctte. Dopo aver raggiunto il Colle del Lys, si percorre la cresta sud-est, innevata e incorniciata, con pendenze fino a 45\u00b0.\nLa vetta occidentale pu\u00f2 essere raggiunta partendo dal Rifugio Quintino Sella al Felik e passando dal Colle Felik.\nTraversata dei Lyskamm.\nLa traversata dei Lyskamm costituisce una delle pi\u00f9 belle e classiche traversate in cresta delle Alpi, grazie all'ambiente e all'ampiezza delle vedute che si possono apprezzare senza essere troppo impegnati nelle difficolt\u00e0 (AD). Essa pu\u00f2 essere compiuta da ovest verso est o viceversa. Nel primo senso si parte dal Rifugio Quintino Sella, si raggiunge il Colle Felik e si sale la ripida cresta che conduce sulla vetta occidentale, ci si abbassa alla \"Sella del Lyskamm\" (4.417\u00a0m) e si percorre l'aereo filo di cresta che lo separa dall'altra. Si scende quindi al Colle del Lys e alla Capanna Gnifetti. La traversata dal Colle del Felik al Colle del Lys ha uno sviluppo di circa 4\u00a0km e richiede ottime condizioni di tempo e di neve."}
{"id": "1143177", "revid": "15756", "url": "https://it.wikipedia.org/wiki?curid=1143177", "title": "Liz Allan", "text": "Liz Allan, nome completo Elizabeth Allan, \u00e8 un personaggio dei fumetti creato da Stan Lee (testi) e Steve Ditko (disegni), pubblicato dalla Marvel Comics. Apparsa per la prima volta in \"Amazing Fantasy\" n. 15 (agosto 1962), fa parte del cast di comprimari di Spider-Man. Il suo cognome \u00e8 spesso storpiato in Allen per motivi di pronuncia della lingua inglese, anche nei fumetti.\nBiografia del personaggio.\nCompariva nei primi numeri del fumetto come una adolescente bionda, con gli occhi azzurri. Figlia di un proprietario e direttore di un hotel, Liz cresce in un ambiente agiato ed \u00e8 attorniata da ragazzi e fidanzata con il bullo della scuola, Flash Thompson. Inizialmente anche Liz prende in giro Peter Parker, per poi cominciare a sentirsene attratta quando Peter, grazie ai suoi nuovi poteri da ragno e alle sfide contro i suoi supernemici, acquista maggiore sicurezza e appare una persona differente agli occhi della gente che lo circonda. Liz arriva addirittura a difendere Parker in alcune occasioni, poich\u00e9 era rimasta colpita dal coraggio del ragazzo, che si era fatto passare per Spider-Man per salvare la collega del Daily Bugle, Betty Brant, da cui cominciava a essere attratto, dal criminale Dottor Octopus. Betty e Liz divennero cos\u00ec rivali in amore, ma quest'ultima riusc\u00ec a ottenere un appuntamento da Parker, che per\u00f2 dovette dileguarsi per combattere l'Uomo Sabbia come Spider-Man.\nUna volta diplomati, Liz confess\u00f2 il suo amore a Peter lo stesso giorno in cui Spider-Man dovette affrontare per la prima volta Molten, alias Mark Raxton, fratellastro di Liz. Successivamente Liz segue dei corsi di infermieristica per poter accudire il fratellastro, che perdendo sempre di pi\u00f9 la ragione finisce per affrontare nuovamente Spider-Man. Reincontrato per caso Peter, e oramai stressata per la situazione del fratellastro, Liz si sfoga col vecchio amico restaurando la loro vecchia amicizia.\nLiz viene addirittura invitata al matrimonio della sua vecchia rivale, Betty Brant, che sposa il collega Ned Leeds. Qui incontra un amico di Peter, Harry Osborn. Ed \u00e8 proprio Harry a proteggerla quando il criminale Mirage fa la sua entrata in scena. Successivamente i due iniziarono a uscire insieme. Anche Molten riapparve e obblig\u00f2 la sorellastra a rubare dei medicinali di cui aveva bisogno. Scoperta in flagrante, Liz fu arrestata e liberata su cauzione in un secondo momento, solo per essere rapita dal fratellastro. Spider-Man la salv\u00f2 anche in quest'occasione. Pentita di ci\u00f2 che fece e temendo il giudizio di Harry, Liz ruppe con lui, solo per riappacificarsi e successivamente sposarsi.\nLiz mantenne i suoi contatti con Parker tramite la sua identit\u00e0 segreta di Spider-Man, e fu proprio l'eroe ad andare in suo soccorso quando lei e Mary Jane Watson, furono rapite da Hobgoblin. Lo stress della situazione fu tale che Liz, incinta, partor\u00ec prematuramente ma tutto and\u00f2 per il meglio, e il piccolo fu chiamato Norman Harold Osborn, i cui padrini furono i coniugi Parker. Anche Molten abbandon\u00f2 la sua carriera criminale e trov\u00f2 un impiego presso le Industrie Osborn grazie al cognato. Ma Harry Osborn cominci\u00f2 a diventare mentalmente instabile e divenne nuovamente Goblin.\nLiz neg\u00f2 la realt\u00e0 dei fatti, ma la dovette affrontare quando Harry mor\u00ec per avvelemento, grazie a una formula di Goblin modificata. Vedova e sola, Liz si assunse le responsabilit\u00e0 del marito presso le Industrie Osborn, dove si rivel\u00f2 essere una donna d'affari dotata fino a quando Norman Osborn Sr., creduto morto, ritorn\u00f2 dall'Europa per perseguire la sua vendetta contro Spider-Man e ottenere rapidamente il controllo della sua vecchia societ\u00e0.\nOra Liz mantiene dei rapporti tesi con il suocero. Per un po' di tempo frequent\u00f2 l'avvocato Foggy Nelson, finch\u00e9 Mysterio non lo manipol\u00f2, nel corso di una personale vendetta contro il giustiziere Devil, facendogli avere una relazione sentimentale con una sconosciuta. Sentendosi nuovamente tradita Liz lo abbandon\u00f2.\nGoblin Nation.\nLiz, fuse la Oscorp con la Horizon Labs creando cos\u00ec l'Alchemax.\nDurante la guerra a New York tra Spider-Man e il re Goblin, Liz si allea con quest'ultimo, che utilizza l'identit\u00e0 di \"Mason Banks\" uno dei principali investitori dell'Alchemax per produrre un impero che il nipote possa ereditare. Dopo la sconfitta della Goblin Nation aiuta il suo ex-suocero ad evitare la cattura da parte di Spider-Man."}
{"id": "1143181", "revid": "287204", "url": "https://it.wikipedia.org/wiki?curid=1143181", "title": "Allsvenskan 1934-1935", "text": "L'edizione 1934-35 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Harry Andersson (IK Sleipner), con 23 reti."}
{"id": "1143182", "revid": "110157", "url": "https://it.wikipedia.org/wiki?curid=1143182", "title": "Fu\u00dfball-Bundesliga 2006-2007", "text": "L'edizione 2006-2007 della Bundesliga si \u00e8 conclusa con la vittoria finale dello Stoccarda, che ha conquistato il suo quinto titolo. Il campionato \u00e8 iniziato l'11 agosto 2006 e si \u00e8 concluso il 19 maggio 2007.\nCapocannoniere del torneo \u00e8 stato il greco Theofanis Gekas del Bochum con 20 reti.\nStagione.\nAvvenimenti.\nIn questo campionato \u00e8 il Werder Brema a passare al comando dopo le prime giornate, e si laurea anche \"campione d'inverno\". La squadra deve per\u00f2 cedere poco dopo il passo allo Schalke 04, che rimane davanti a tutti per gran parte del girone di ritorno, fino alla trentatreesima giornata: in questo turno i \"Blu\" sono sconfitti dal Borussia Dortmund, mentre a passare al comando \u00e8 lo Stoccarda di Armin Veh, che vince a Bochum e la settimana successiva va a conquistare il suo quinto titolo.\nLa squadra arriva anche a sfiorare il double: disputa infatti la finale della Coppa di Germania, ma viene sconfitta dal Norimberga. Nelle competizioni europee, infine, il Werder raggiunge le semifinali nella Coppa UEFA; viene per\u00f2 qui battuto dai futuri vice-campioni dell'Espanyol.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "1143183", "revid": "50", "url": "https://it.wikipedia.org/wiki?curid=1143183", "title": "Giovanni Antolini", "text": ""}
{"id": "1143184", "revid": "126257", "url": "https://it.wikipedia.org/wiki?curid=1143184", "title": "Cognomi tedeschi", "text": "Quando nella lingua tedesca si fa riferimento al cognome, si usa dire \"Familienname\" (nome di famiglia) oppure \"Nachname\" (nome posposto). Riferendosi invece al nome proprio di persona si dice \"Vorname\" (nome preposto).\nIn Germania l'uso dei primi cognomi risale al XII secolo. Il secondo nome di un individuo spesso indicava la professione dello stesso. Per questo motivo, ancora oggi, i dieci cognomi pi\u00f9 diffusi in Germania fanno riferimento ad un mestiere:\nAlcuni tra questi cognomi possono essere scritti in vari modi. Cos\u00ec, oltre a \"Meyer\" si possono trovare anche le varianti \"Meyr - Meier - Meir - Mayer - Mayr - Maier - Mair\". Il riferimento ad un mestiere poteva avvenire usando un termine inerente al mestiere stesso; ad esempio il cognome \"Hammer\" (martello) allude al mestiere del fabbro.\nDi largo uso sono anche i cognomi derivanti da nomi di battesimo, prevalentemente da nomi maschili. Tali cognomi possono essere identici ai nomi stessi, vedi ad esempio il nome \"Hermann\" \u2192 cognome \"Hermann\", oppure assumono altre forme grazie all'uso di un diminutivo o vezzeggiativo, come ad esempio il nome \"Heinrich\" \u2192 cognome \"Heinle\". Alcuni nomi \nsono stati talmente modificati che \u00e8 difficile risalire alla loro origine.\nEsistono poi i cognomi che derivano da luoghi. Il nome \"Walder\" deriva dalla parola \"Wald\" (bosco), \"Br\u00fcnner\" deriva da \"Brunne(n)\" (sorgente).\nSono diffusi anche i cognomi che trovano origine nei toponimi. Chi si chiama \"Regensburger\", probabilmente avr\u00e0 antenati provenienti da Ratisbona (in tedesco: \"Regensburg\").\nAltri cognomi derivano invece da soprannomi. Ad esempio \"Krause\" \u00e8 un cognome che si riferisce ad una persona con i capelli ricci.\nUn'altra classificazione si basa su criteri formali:\nIn analogia con cognomi italiani combinati con le preposizioni Di / De esistono cognomi come \"von Weizs\u00e4cker\", \"von Habsburg\", \"Vonmetz\" ecc., cognomi che spesso indicano una provenienza nobile. Ci sono inoltre, non solo nella lingua tedesca, alcuni cognomi derivanti da una frase, con le parole fuse tra di loro: \"T\u00f6tenochs\" significa \u201cuccidi il bue\u201d; si tratta in questo esempio di un nome che fa riferimento a un macellaio.\nNell'anno 1995 gli elenchi telefonici della Germania riportavano pi\u00f9 di 950\u00a0000 cognomi diversi (inclusi i cognomi non di origine tedesca). Tra questi il cognome pi\u00f9 diffuso era \"M\u00fcller / Mueller\". Circa 750\u00a0000 persone portavano questo cognome.\nTra tanti cognomi vanno citati anche quelli che non hanno origine tedesca. A Vienna quasi un quarto dei cognomi \u00e8 di origine slava, fatto sicuramente imputabile alle migrazioni avvenute sul territorio all'epoca dell'impero austro-ungarico.\nIn Austria, in Svizzera ed in Baviera i cognomi terminano spesso in -er.\nCognomi pi\u00f9 diffusi in Austria:\nCognomi pi\u00f9 diffusi in Svizzera:\nIn Alto Adige (Italia) i cognomi pi\u00f9 diffusi sono \"Mair\" (amministratore di tenuta), \"Hofer\" (agricoltore, fattore), \"Pichler\" (chi abita in collina), \"Kofler\" (chi abita accanto alla roccia) e \"Gruber\" (chi abita in una conca).\nNegli Stati Uniti alcuni cognomi degli immigrati tedeschi hanno sub\u00ecto mutamenti dovuti all'ortografia inglese.\nIl codice civile della Germania nel 1900 stabil\u00ec che la moglie doveva assumere il cognome del marito. Una legge del 1953 permise alle donne di aggiungere il proprio cognome da nubile al cognome del marito (in Svizzera ci\u00f2 era permesso gi\u00e0 da tempo). Nella Repubblica Democratica Tedesca, dal 1965 fu possibile usare il cognome da nubile della moglie come cognome comune dei coniugi; nella Repubblica federale una legge analoga segu\u00ec qualche anno dopo. Dal 1991 i coniugi non sono pi\u00f9 obbligati a portare un cognome comune; i figli possono assumere a loro scelta l'uno o l'altro cognome dei genitori."}
{"id": "1143185", "revid": "1833487", "url": "https://it.wikipedia.org/wiki?curid=1143185", "title": "Pubilla Casas", "text": "Pubilla Casas ( \"Pubilla Cases\") \u00e8 un quartiere de L'Hospitalet de Llobregat, nell'area metropolitana di Barcellona, in Spagna. \u00c8 classificato territorialmente all'interno del distretto V, assieme a \"Can Serra\". Confina con le citt\u00e0 di Barcellona, Esplugues de Llobregat, e con i quartieri di Collblanc, La Florida e Can Serra.\nIl quartiere conta con uno degli edifici pi\u00f9 rappresentativi del comune, la casa signorile di Pubilla Cases, costruita nell'anno 1771, che oggi accoglie un centro educativo.\nLe vie principali sono \"Servero Ochoa\" e \"Tom\u00e1s Gim\u00e9nez\".\nPubilla Cases vanta inoltre un gran centro sportivo, il \"Complejo Deportivo de L'Hospitalet Nord\", ed uno dei principali centri sanitari della citt\u00e0, l'ospedale della Croce Rossa. Recentemente si sono inaugurati nuovi spazi pubblici come \"pla\u00e7a de la B\u00f2bila\", che ospita una moderna biblioteca.\nIl quartiere \u00e8 servito dalla linea 5 della metropolitana, con le stazioni di Pubilla Cases e di Can Vidalet, quest'ultima ubicata alla frontiera con Esplugues de Llobregat. Conta poi varie linee di autobus urbane e interurbane."}
{"id": "1143187", "revid": "287204", "url": "https://it.wikipedia.org/wiki?curid=1143187", "title": "Allsvenskan 1935-1936", "text": "L'edizione 1935-36 del campionato di calcio svedese (\"Allsvenskan\") vide la vittoria finale dell'.\nCapocannoniere del torneo fu Sven Jonasson (), con 24 reti."}
{"id": "1143188", "revid": "1305772", "url": "https://it.wikipedia.org/wiki?curid=1143188", "title": "Enrico Ferri", "text": " "}
{"id": "1143190", "revid": "289247", "url": "https://it.wikipedia.org/wiki?curid=1143190", "title": "Commissione di Vigilanza RAI", "text": ""}
{"id": "1143191", "revid": "767487", "url": "https://it.wikipedia.org/wiki?curid=1143191", "title": "Peace of Mind (Michael Monroe)", "text": "Peace of Mind \u00e8 il terzo album di Michael Monroe, uscito nel 1996, per l'etichetta Poko Records.\nContenente originariamente 10 tracce, \u00e8 stato ristampato, in versione rimasterizzata, nel 1999, con l'aggiunta di 2 bonus tracks, \"I Wanna Be with You\" e \"It's a Lie\", poste dopo il brano di chiusura e title track, \"Peace of Mind\", l'unico brano ad essere stato registrato a casa dell'autore, invece che ai Finnvox Studios. Comprese le tracce aggiunte nel 1999, l'album contiene in totale 4 cover di altrettanti brani di The Damned, MC5, Dead Boys ed Eric Carmen."}
{"id": "1143198", "revid": "15756", "url": "https://it.wikipedia.org/wiki?curid=1143198", "title": "Giovanni Volpato", "text": "\u00c8 stato tra i pi\u00f9 importanti collezionisti antiquari e mediatori di antichit\u00e0 della fine del Settecento.\nBiografia.\nGiovanni Trevisan nasce ad Angarano (Bassano del Grappa) il 20 maggio 1735. Nel 1762 si trasferisce a Venezia nello studio dell'incisore Francesco Bartolozzi, dove perfeziona l'arte dell'incisione ed entra in contatto con i principali artefici bassanesi, i Remondini, e con il celebre Bodoni, con cui lavora nel 1769 al volume celebrativo per le nozze del duca Ferdinando di Parma. Ormai consolidata la sua fama, nel 1771 Giovanni Volpato prende il cognome della nonna e decide di trasferirsi a Roma dove, nei trent'anni successivi, unir\u00e0 all'attivit\u00e0 di incisore (sue sono le riproduzioni delle \"Logge Vaticane\" del 1772-1776), quella di antiquario e mediatore di antichit\u00e0, finanziando personalmente tutta una serie di scavi, dalle Terme di Caracalla del 1779, alle Terme di Tito, in collaborazione con Gavin Hamilton, fino a piazza San Marco e piazza Venezia, solo per citarne alcuni.\nGiovanni Volpato stringe rapporti con i pi\u00f9 influenti salotti della citt\u00e0: i nomi sono quelli di Angelica Kauffmann, del marito Antonio Zucchi, di Thomas Jenkins e dell'ambasciatore veneziano a Roma Girolamo Zulian, grande collezionista e conoscitore d'arte. Fu quest'ultimo a commissionare ad Antonio Canova il \"Teseo e il Minotauro\" nel 1781, l'unico marmo canoviano di cui si conosce una versione in \"biscuit\" di Volpato.\nAbile uomo d'affari, Giovanni Volpato, oltre a sviluppare il commercio di antichit\u00e0, il restauro e la produzione di copie e di incisioni, legato ai collezionisti e ai visitatori stranieri, si dedica anche alla realizzazione di riproduzioni dei capolavori dell'antichit\u00e0 classica, modellati in piccole dimensioni, nell'elegante e candido biscuit (porcellana non invetriata).\nLa manifattura di \"biscuit\".\nGiovanni Volpato fonda la sua manifattura in un vasto stabile nelle vicinanze della chiesa di Santa Pudenziana (oggi via Urbana, angolo via della Caprereccia) nel 1785 e gi\u00e0 l'anno successivo ottiene la privativa da papa Pio VI, essendo decaduta due anni prima quella gi\u00e0 concessa a Filippo Coccumus. Il negozio di vendita era in via dei Greci, una traversa di via del Babuino. Volpato dedica grande attenzione alla commerciabilit\u00e0 dei suoi pezzi scegliendo di produrre \"biscuit\", dall'aspetto simile al marmo antico e di qualit\u00e0 sostenuta (le terre utilizzate nell'impasto provengono da Montecarlo di Lucca, dalle cave del Tretto e in seguito soprattutto da Civita Castellana), che uniscono in modo armonioso una forte sensibilit\u00e0 archeologica al desiderio di ottenere quell'effetto decorativo tanto apprezzato dalla clientela. La produzione, fatta salva qualche opera \"moderna\" (come il gi\u00e0 citato \"Teseo e il Minotauro\" o l'erma di papa Pio VI), i cui modelli sono attribuiti dagli studiosi ad artisti vicini a Volpato, come Vincenzo Pacetti, Gavin Hamilton, Bartolomeo Cavaceppi, \u00e8 infatti un vero e proprio campionario della cultura archeologica del momento, ispirata a quegli stessi marmi che Volpato contribuiva a scavare. Abile imprenditore, infatti, Volpato nei suoi cataloghi di fabbrica e nelle \"Note de' pezzi\", che attraverso amicizie e conoscenze straniere mandava in giro per l'Europa, inserisce i capolavori conservati nei musei delle antichit\u00e0 della citt\u00e0, come \"l'Apollo e le nove Muse\" del Museo Pio-Clementino o il \"Galata morente\" del neo-nato Museo Capitolino, e nelle grandi raccolte private. Rientra in questo ultimo caso il celeberrimo \"Fauno Barberini\".\nNella lista dei pezzi, Volpato non tralascia di specificare che si potevano realizzare gruppi e figure singole a richiesta del committente, come nel caso di quella che sembra essere stata la prima commissione importante, il centrotavola ordinato da Ennio Quirino Visconti, per conto di Sigismondo Chigi, che richiese dei sostegni appositamente realizzati. I dessert, i grandi insiemi che decoravano la tavola al termine dei pranzi formali nel XVIII secolo, punto di forza della produzione della manifattura, potevano essere composti secondo il desiderio e il gusto degli acquirenti. Sono giunti sino a noi il centrotavola Pallavicini, ancora di propriet\u00e0 della famiglia romana, e quello detto di Bassano, conservato nel Museo Civico (Bassano del Grappa) con il gruppo del \"Trionfo di Bacco e Arianna\", ispirato al soffitto di Newby Hall, dipinto nel 1770 da Antonio Zucchi.\nGiovanni Volpato muore nel 1803, seguito a breve dal figlio Giuseppe che ebbe un ruolo importante nella gestione della manifattura ceramica del padre. La manifattura viene ereditata dalla vedova di Giuseppe, Maddalena Riggi, e del suo secondo marito, il modellatore Francesco Tinucci (morto nel 1818): gi\u00e0 a quest'epoca, per le mutate condizioni del mercato, non si producono pi\u00f9 i biscuit, mentre proseguir\u00e0 la produzione di terraglie e maioliche, in attivit\u00e0 dal 1785 circa.\nLa manifattura di terraglie e di maioliche.\nGiovanni Volpato fin dai primi anni di attivit\u00e0 affianca alla produzione di biscuit, quella di terraglie e maioliche che gi\u00e0 alla fine del secolo sembra essere particolarmente articolata, comprendendo vasellame e figure. Questi materiali, probabilmente, costituivano un importante polmone finanziario per l'impresa della famiglia, ma purtroppo di tutta questa produzione che, stando ai cataloghi di fabbrica comprendeva oggetti d'uso quotidiano, vasellame per l'uso della tavola e ceramiche destinate all'igiene personale, sono giunti a noi poco pi\u00f9 di due piatti conservati al Museo Civico di Bassano del Grappa (Cat. n. 484). La terraglia era impiegata anche per la realizzazione di gruppi e figure sia di soggetto sacro, come il \"Cristo alla colonna\" della Collezione Cini, ai Musei Capitolini (Cini 361), sia di soggetto classico come i gruppi con scene dall'antico, conservati a Milano nei Musei Civici delle Arti Applicate del Castello Sforzesco (inv. 1474 e 1475). La produzione di terraglie e maioliche continuer\u00e0 anche dopo la morte dei Volpato, padre e figlio, nel 1803, sia a Roma sia a Civita Castellana, sede probabilmente aperta gi\u00e0 nel 1801 e gestita dallo stesso Giuseppe. L'attivit\u00e0 rester\u00e0 nelle mani della famiglia, fino agli anni Trenta del XIX secolo poco dopo la morte di Angelo Volpato nel 1831."}
{"id": "1143200", "revid": "1745361", "url": "https://it.wikipedia.org/wiki?curid=1143200", "title": "Merione", "text": "Merione () \u00e8 un personaggio della mitologia greca.\nFiglio di Molo e di Melfi o Evippe, era un principe cretese. Secondo una delle interpretazioni il suo nome rimanderebbe alla tradizione iniziatica della pederastia cretese (Merione verrebbe pertanto qui inteso come un derivato di \"Meros\"-cosce, riferendosi al sesso intercrurale).\nMitologia.\nMolo era nipote di Idomeneo. Come altri eroi della mitologia, Merione si riteneva un diretto discendente degli dei. Come il nipote di Deucalione (figlio di Minosse), Merione dipinse un gallo sul suo scudo, vantandosi di discendere da Helios e indoss\u00f2 un elmo adornato dalle zanne di un cinghiale. Merione possedeva l'elmo di Amintore, che lo rub\u00f2 ad Autolico. Merione eredit\u00f2 l'elmo da suo padre Molo e dopo lo diede a Odisseo. Pare fosse un ottimo ballerino.\nNipote di Idomeneo, re di Creta, part\u00ec con lo zio durante la guerra di Troia, come suo scudiero. Valoroso e impavido, combatt\u00e9 con coraggio sotto le mura della citt\u00e0. Si distinse in varie imprese come abile guerriero. Nella battaglia scatenatasi dopo il duello fra Paride e Menelao, uccise con un colpo di lancia il giovane troiano Fereclo, il quale aveva costruito la nave che port\u00f2 Paride a Sparta.\nDurante lo scontro presso le navi fu particolarmente valoroso, affront\u00f2 Deifobo in duello rimanendo per\u00f2 disarmato e fu costretto a chiedere aiuto allo zio. Difese quest'ultimo contro Enea, riuscendo perisino a ferire Deifobo (che venne salvato dal fratello Polite) e ad uccidere il giovane frigio Adamante con Arpalione, il figlio del re dei Paflagoni.\nNell'ambito dei giochi in onore di Patroclo, partecip\u00f2 alla corsa di carri (arrivando quarto e ricevendo due talenti d'oro), al tiro con l'arco (che vinse, ricevendo dieci scuri a doppio taglio) e infine al lancio del giavellotto (che Achille stesso interruppe dando la vittoria ad Agamennone di certo superiore all'avversario). Leggende successive, parecchio aberranti, riferiscono che egli cadde per mano di Ettore, il quale lo decapit\u00f2 mentre tentava di proteggere il corpo di Patroclo, e lasci\u00f2 il busto in mostra ai compagni.\n\u00c8 dubbio il racconto del suo ritorno. Si rase al suolo Troia, vi fu appiccato fuoco e Merione fece vela per Creta e qui fin\u00ec lietamente i suoi giorni con Idomeneo. Fu sepolto a Cnosso e gli si tributarono culti eroici. Oppure, salp\u00f2 da Troia e approd\u00f2 in Sicilia. Qui fu accolto dai coloni cretesi di Eraclea Minoa ed Engione e visse sino in tarda et\u00e0, per poi essere a capo di un culto in et\u00e0 storica.\nVittime.\nNel corso dei combattimenti che miravano alla conquista di Troia, Merione abbatt\u00e9 sette guerrieri avversari, sul totale dei 362 troiani morti nel conflitto:"}
{"id": "1143204", "revid": "44939", "url": "https://it.wikipedia.org/wiki?curid=1143204", "title": "FK-506", "text": ""}
{"id": "1143207", "revid": "44939", "url": "https://it.wikipedia.org/wiki?curid=1143207", "title": "Prograf", "text": ""}
{"id": "1143210", "revid": "1318658", "url": "https://it.wikipedia.org/wiki?curid=1143210", "title": "The Rumble in the Jungle", "text": "The Rumble in The Jungle (\"La rissa nella giungla\") \u00e8 stato uno storico incontro di pugilato, disputato il 30 ottobre 1974, allo Stade Tata Rapha\u00ebl di Kinshasa nello Zaire (oggi Repubblica Democratica del Congo).\nVide contrapposti l'allora campione del mondo dei pesi massimi George Foreman contro il precedente campione Muhammad Ali: Ali cercava di riottenere il titolo dei pesi massimi, diventando cos\u00ec il secondo a riuscire nell'impresa dopo Floyd Patterson.\nL'incontro \u00e8 considerato uno dei match pi\u00f9 importanti, se non il pi\u00f9 importante, della storia della boxe, per il fatto che segn\u00f2 la riconquista del titolo da parte di Ali contro un altro famoso campione, Foreman, che in seguito avrebbe ripreso il titolo a sua volta. L'incontro viene ancora oggi trasmesso sui canali sportivi satellitari.\n\u00c8 stato il primo incontro organizzato da Don King.\nKing riusc\u00ec a far firmare ad Ali e a Foreman due contratti separati, promettendo di mettere in palio un premio di cinque milioni di dollari: ma, nonostante la promessa, King non possedeva ancora quella cifra, per cui dovette cercarsi un grande sponsor.\nIl presidente dello Zaire Mobutu Sese Seko volle ospitare l'incontro nella sua nazione, attratto dalla notoriet\u00e0 che avrebbe dato a s\u00e9 e al suo Paese.\nStoria.\nPreparazione dell'incontro.\nAli era stato sospeso dalla pratica del pugilato nel 1967, e dovette scontare tre anni e mezzo di squalifica, a causa del suo rifiuto di arruolarsi nell'esercito e per le sue posizioni di critica verso la Guerra del Vietnam. Ali voleva riscattarsi dopo la sconfitta contro Joe Frazier subita l'8 marzo 1971 nello \"Scontro del Secolo\" al Madison Square Garden e quella contro Ken Norton il 31 marzo 1973.\nForeman e Ali passarono l'estate del 1974 ad allenarsi nello Zaire, abituando i loro corpi al calore e al clima tropicale della nazione africana. L'incontro era programmato in settembre, ma durante un allenamento Foreman si fer\u00ec all'occhio destro, per cui l'incontro dovette essere rinviato ad ottobre.\nL'incontro cominci\u00f2 alle 4 di mattina ora di Kinshasa, per poter essere trasmesso in diretta televisiva al pubblico americano nella fascia serale (del giorno prima). La trasmissione era commentata da Bob Sheridan, mentre David Frost conduceva le interviste da bordo ring. All'incontro erano presenti numerosi divi del cinema e campioni di boxe, tra cui Ken Norton e Joe Frazier.\nIl venticinquenne Foreman era dato dai bookmaker per superfavorito: la sua vittoria veniva data fino a tre volte pi\u00f9 probabile della sconfitta. Le quote erano influenzate dalle sconfitte subite da Ali contro Frazier e Norton, e dal fatto che Foreman aveva conquistato il titolo mondiale battendo proprio Frazier, mettendolo al tappeto per ben sei volte prima di mandarlo KO, e inoltre aveva battuto sempre in soli due round Ken Norton, il pugile che aveva fratturato la mascella di Ali. Lo stesso Al\u00ec, all'epoca trentaduenne, non sembrava in grado di resistere alla potenza di Foreman.\nI colpi veloci di Ali non sembravano pericolosi per un pugile di grande massa e forza come Foreman, che era di sette anni pi\u00f9 giovane. Foreman era considerato come il pugile fisicamente pi\u00f9 forte mai esistito.\nL'incontro.\nAli cominci\u00f2 subito al primo round ad attaccare Foreman. Questa strategia era insolita per Ali, che era noto pi\u00f9 per la velocit\u00e0 e la tecnica che per la potenza. Lo scontro ravvicinato avrebbe favorito la forza bruta di Foreman, che poteva contare su un potentissimo \"haymaker\" in grado di stendere qualsiasi avversario.\nAli sfrutt\u00f2 il suo diretto rapido di destro, colpendo velocemente senza proteggersi con la sinistra, per disorientare Foreman. Questa tattica sorprese Foreman, permettendo ad Ali di colpirlo duramente diverse volte, ma senza danneggiarlo seriamente.\nPrima della fine del primo round, Foreman si riprese e cominci\u00f2 ad assestare alcuni micidiali colpi ad Ali. Foreman era abile a impedire la fuga dell'avversario verso l'esterno del ring: Ali cap\u00ec che se avesse continuato a tentare di colpire ed allontanarsi si sarebbe stancato ben prima dell'avversario per cui dovette cambiare tattica.\nAli aveva avvisato il suo allenatore Angelo Dundee che aveva un \"piano segreto\" per l'incontro. A partire dal secondo round, si avvicin\u00f2 alle corde, appoggiandosi al bordo del ring e opponendo resistenza minima ai colpi di Foreman. Smise di tentare di colpire l'avversario. Questa strategia passiva fu in seguito denominata da Ali \"rope-a-dope\".\nForeman continu\u00f2 a colpire con forza, nel terribile calore della mattina africana: Ali si limitava a schivare quando possibile, o a bloccare i colpi rendendoli innocui facendo sprecare energie all'avversario.\nAli opponeva poca resistenza, e cominci\u00f2 ad assestare colpi diretti e precisi al viso di Foreman. I colpi erano pi\u00f9 leggeri di quelli dell'avversario, ma il volto di Foreman in breve cominci\u00f2 a mostrare i segni dei pugni di Ali.\nDurante gli scontri diretti, quando i due combattenti si trovavano corpo a corpo, Ali si appoggiava all'avversario con tutto il suo peso, oppure cercava di tenergli abbassata la testa colpendo sul collo: questa mossa disorientava l'avversario, e potenziava l'effetto dei pugni sulla testa aumentando le possibilit\u00e0 di un knock out.\nAli inoltre durante gli \"agganci\" provocava continuamente Foreman, sfidandolo a dare pugni pi\u00f9 forti, cosa che faceva imbestialire Foreman che accecato dalla rabbia metteva pi\u00f9 energia nei colpi.\nDopo alcuni round, Foreman cominci\u00f2 ad apparire stanco. Il volto era tumefatto dai rapidi pugni diretti e incrociati di Ali, e Foreman appariva sempre pi\u00f9 stanco e lento. Foreman all'inizio del quarto round cominci\u00f2 a barcollare dopo una raffica di colpi subiti, e ancora alla fine del quinto round sub\u00ec una scarica che lo rese incerto sulle gambe nonostante sembrasse che si fosse ripreso in quel round.\nAl sesto round Foreman appariva molto stanco. Ali continu\u00f2 a provocare l'avversario, con frasi come: \u00ab\u00e8 questo tutto quello che sai fare?\u00bb, \u00abmi hanno detto che sai dare pugni, George!\u00bb o \u00abmi hanno detto che potevi colpire come Joe Louis\u00bb.\nAll'ottavo round, Ali assest\u00f2 il colpo finale, un gancio sinistro che alz\u00f2 la testa di Foreman abbastanza per permettergli di tirare un micidiale diretto al viso.\nForeman si immobilizz\u00f2, barcoll\u00f2 attraverso mezzo ring e infine si accasci\u00f2 a terra di schiena.\nForeman si alz\u00f2 quando l'arbitr\u00f2 Zack Clayton arriv\u00f2 a \"9\", secondo quanto affermato da Bert Sugar della ESPN Classics e secondo quanto compare dalle pellicole dell'incontro, ma l'arbitro termin\u00f2 il conteggio fino al \"10\". Foreman in seguito afferm\u00f2 che la ragione per cui ci volle cos\u00ec tanto tempo per alzarsi era legata al fatto che stava aspettando un segnale dal suo allenatore, che arriv\u00f2 troppo tardi.\nL'incontro \u00e8 considerato una delle pi\u00f9 grandi dimostrazioni di strategia e di esecuzione tecnica mai viste in uno scontro di pesi massimi.\nAli, secondo quanto riferisce nella sua biografia \"The Greatest\" scritta in collaborazione con Richard Durham, comprese all'inizio dell'incontro che avrebbe potuto smorzare la potenza del campione ammortizzando i suoi pugni mentre era alle corde, giungendo cos\u00ec a superare i primi furiosi round, soprattutto il terzo, che sino ad allora nessun avversario di \"Big George\" Foreman era riuscito a superare.\nLo scontro mise in evidenza la grande capacit\u00e0 di incassatore di Ali e segn\u00f2 un drastico cambio nello stile di combattimento del pugile: la precedente agilit\u00e0 impareggiabile e la grande mobilit\u00e0 vennero sostituite dalla tattica pi\u00f9 passiva del \"rope-a-dope\".\nNell'incontro Ali mise in mostra una resistenza fisica mai vista, resistendo alle centinaia di colpi di Foreman, di cui molti a segno nella zona dei reni e alla testa, senza apparente effetto.\nConseguenze.\nForeman accus\u00f2 gli allenatori di Ali di aver allentato le corde per favorire il loro campione; in seguito chiese scusa per questi ed altri commenti del dopo-incontro.\nForeman accamp\u00f2 anche numerose scuse nel corso degli anni per spiegare la sconfitta, arrivando ad affermare nella sua autobiografia \"God in My Corner\" di essere stato indebolito da una droga messa nell'acqua che \"sapeva di medicina\".\nSolo molti anni dopo, e in seguito ad un radicale cambiamento del suo stile e della sua concezione di vita, egli riusc\u00ec ad ammettere che \"almeno per quella serata, Al\u00ec era stato l'atleta migliore\".\nForeman e Ali divennero amici dopo lo scontro. Alla consegna dei Premi Oscar dove Ali venne premiato per \"When We Were Kings\", un documentario sull'incontro in Zaire, il campione ebbe difficolt\u00e0 a salire sul palco per via della malattia di Parkinson. Venne aiutato a salire i gradini da Foreman.\nZaire '74.\nAl \"Rumble in the Jungle\" si deve anche una delle pi\u00f9 grandi manifestazioni musicali della storia dell'Africa. L'evento fu organizzato per volere del presidente Mobutu, che aveva deciso di sfruttare la risonanza internazionale dell'incontro di Ali e Foreman per celebrare ufficialmente la nuova costituzione dello Zaire di fronte agli occhi del mondo. Questa celebrazione avrebbe avuto la forma di un grande concerto, chiamato \"Zaire '74\", che si sarebbe dovuto tenere immediatamente prima del \"Rumble\". A partecipare all'evento furono chiamati stelle della musica di livello mondiale, come BB King e James Brown, celebri artisti africani come Manu Dibango e Miriam Makeba, e diverse orchestre di soukous dello Zaire (OK Jazz, Za\u00efko Langa Langa, gli Stukas e altri).\nQuando Foreman si fer\u00ec, era ormai impossibile rimandare questo grande concerto, che si tenne comunque, disertato per\u00f2 dagli spettatori stranieri, che avrebbero dovuto costituire la maggioranza del pubblico. Temendo l'umiliazione che sarebbe seguita al fallimento della celebrazione, Mobutu decise di rendere gratuito l'ingresso; di conseguenza, la popolazione di Kinshasa e dintorni afflu\u00ec in massa, dando vita a una delle pi\u00f9 grandi manifestazioni musicali mai tenutesi in Africa.\nCuriosit\u00e0.\nIn Italia il match, che verr\u00e0 trasmesso dalla RAI in differita la sera successiva - and\u00f2 in onda, in presa diretta, su Radio-Capodistria; telecronista, Sandro Damiani."}
{"id": "1143211", "revid": "77358", "url": "https://it.wikipedia.org/wiki?curid=1143211", "title": "Terremoto nella giungla", "text": ""}
{"id": "1143218", "revid": "31886", "url": "https://it.wikipedia.org/wiki?curid=1143218", "title": "Basil Lubbock", "text": "Biografia.\nFu navigatore, membro della Society for Nautical Research e scrittore enciclopedico di temi navali e storico della navigazione a vela.\nEbbe una lunga e attiva amicizia con il capitano Wilfred Dowman, ex armatore del Cutty Sark; da quella amicizia scatur\u00ec l'opera \"Log of the Cutty Sark\".\nSono due le opere che trattano del celebre clipper:\nEdizioni in italiano:"}
{"id": "1143220", "revid": "124793713", "url": "https://it.wikipedia.org/wiki?curid=1143220", "title": "Taksin", "text": "\u00c8 venerato dai thailandesi come eroe nazionale per il ruolo che ebbe nella liberazione del paese dagli invasori birmani dopo la capitolazione e distruzione di Ayutthaya nel 1767, e nella successiva riunificazione del Siam. Stabil\u00ec la nuova capitale a Thonburi. Il suo regno fu caratterizzato da numerose guerre, per respingere le invasioni birmane, per sottomettere i vari signori della guerra che si erano spartiti il Siam dopo la caduta di Ayutthaya, e per conquistare il Regno Lanna a nord, i tre regni del Laos a est e a nord-est e quello di Cambogia a sud-est.\nI suoi successi militari vengono attribuiti al suo carisma, alle sue doti di stratega militare e al suo coraggio. Si racconta che il re capeggiava l'esercito nelle battaglie combattendo in prima linea e trascinando i soldati col suo esempio.\nSebbene le guerre abbiano assorbito la maggior parte del suo tempo, le cronache attribuiscono a re Taksin grandi capacit\u00e0 anche sul piano politico, amministrativo, economico e culturale. Promosse traffici e rafforz\u00f2 le relazioni con molti paesi stranieri. Fece costruire strade e canali. Fece restaurare templi e diede impulso alle arti e all'educazione scolastica e religiosa. Per i suoi meriti, decenni dopo la sua morte gli fu insignito del titolo di \"Maharaj\" (Il Grande).\nVenne rovesciato dal colpo di Stato del 1782. Gli succedette al trono l'amico di giovent\u00f9 Chao Phraya Chakri, che fece uccidere Taksin e assunse il nome di Yodfa Chulaloke Rama I.\nBiografia.\nInfanzia e giovent\u00f9.\nNacque ad Ayutthaya durante il regno di re Boromakot il 17 aprile 1734 dal padre Hai-Hong, un immigrante cinese della citt\u00e0 di Qinghai nell'attuale provincia del Guangdong, e dalla madre siamese Nok-Lang, che fu pi\u00f9 tardi insignita del titolo di regina madre (\"Somdet Krom Phra Phithak Thephamat\").\nIn tenera et\u00e0 fu preso sotto l'ala protettrice dell'allora primo ministro Samuhanayok dal quale ricevette il soprannome siamese Sin (\u0e2a\u0e34\u0e19) (letteralmente: tesoro o denaro), che gli sarebbe rimasto per sempre. Cominci\u00f2 gli studi nel monastero buddhista \"Wat Choeng Thar\" dove fu affidato al maestro e monaco \"Tongdee\". In questo periodo strinse un'amicizia di lunga durata con Thong Duang, che sarebbe in seguito divenuto il suo successore al trono Rama I, ed il fratello Bunma.\nQuando ebbe 14 anni, il padrino Samuhanayok lo introdusse alla corte di re Boromakot in qualit\u00e0 di paggio reale, qui studi\u00f2 ed acquis\u00ec un'ottima padronanza della lingua cinese, di quella vietnamita, e di quella indiana. A 21 anni prese i voti di monaco buddhista restando in monastero per tre anni, al termine dei quali rientr\u00f2 a corte stupendo tutti per le qualit\u00e0 che aveva maturato, tanto che gli furono affidati importanti incarichi nel Ministero degli Interni e in quello della Giustizia.\nCarriera militare.\nNel 1758 re Borommakot mor\u00ec e, dopo un breve interregno di re Uthumphon, sal\u00ec al trono il fratello di questi, Ekathat. Fino a quel momento Sin si era distinto a corte a tal punto che il nuovo monarca lo invi\u00f2 come vice-governatore nella provincia di Tak, in una zona a nord-ovest del paese estremamente pericolosa al confine con la Birmania. In seguito fu nominato Phraya Tak, titolo nobiliare equiparabile al nostro \"marchese\", e governatore della provincia. Dopo l'acquisizione di questo titolo il giovane Sin cominci\u00f2 ad essere chiamato Tak-Sin.\nDivenne quindi generale e nel 1764, quando l'esercito birmano attacc\u00f2 vittoriosamente il Siam meridionale, il re affid\u00f2 a lui e al generale Kosadhibodhi un'armata che sconfisse i nemici a Phetchaburi, costringendoli alla ritirata.\nNel 1765 i birmani attaccarono direttamente Ayutthaya, che Taksin difese valorosamente guadagnandosi il titolo di Phraya Vajiraprakarn di Kamphaeng Phet.\nFine del regno di Ayutthaya.\nA Kamphaeng Phet non ebbe modo di governare perch\u00e9 i birmani di re Hsinbyushin ripresero subito l'offensiva. Dispiegarono 4 armate, una che part\u00ec a nord da Lampang, in territorio Lanna, che a quel tempo faceva parte della Birmania, una entr\u00f2 nel Siam dalla frontiera a nord-ovest, una penetr\u00f2 da ovest e l'ultima invase il sud del paese per poi risalire verso nord. Dopo aver superato le disorganizzate forze siamesi su tutti i fronti, le quattro armate birmane, nel gennaio del 1766, si unirono attorno ad Ayutthaya e, forti di 50.000 soldati ben addestrati, la cinsero d'assedio. Taksin fu nuovamente chiamato a difendere la capitale.\nL'assedio dur\u00f2 14 mesi. Ekathat volle comandare la difesa della citt\u00e0 rivelandosi un incapace e in svariate circostanze ostacol\u00f2 le iniziative dell'esperto Taksin. Il generale fu ad esempio aspramente redarguito dal per aver utilizzato i cannoni senza il permesso del sovrano. Questo ed altri episodi simili lo resero sfiduciato e, vedendo frustrati i suoi sforzi militari, decise di cercare riparo lontano dalla pericolante capitale.\nFu cos\u00ec che nel gennaio del 1767 lasci\u00f2 Ayutthaya al suo destino, riuscendo ad andarsene alla testa di 500 uomini in un modo che a tutt'oggi resta avvolto dal mistero, visto che la citt\u00e0 \u00e8 completamente circondata da canali e lungo tutto il perimetro erano schierate le truppe birmane; il suo piano era di formare un nuovo esercito e tornare a liberare Ayutthaya.\nNon fece in tempo, Il 7 aprile 1767 la capitale cadde e venne rasa al suolo dai birmani che massacrarono o deportarono come schiavi gli abitanti, re Ekathat mor\u00ec durante la fuga. Il precedente re Uthumphon, che si era fatto monaco, fu fatto prigioniero e mandato, insieme a migliaia di altri sventurati, nella capitale birmana che a quei tempi era Ava.\nTermin\u00f2 cos\u00ec il glorioso regno di Ayutthaya, dopo un dominio durato 416 anni.\nUnificazione dei territori del sud-est.\nDopo la rocambolesca fuga, Taksin si diresse verso sud-est ed attravers\u00f2 diverse province, in alcune di queste ricevette aiuti e solidariet\u00e0, in altre dovette combattere per sottometterle. Alla fine si impadron\u00ec di Rayong e vi si stabil\u00ec, dal momento della sua fuga dalla capitale era passato appena un mese. Il suo primo obiettivo era quello di unificare il territorio a sud-est che comprende tutta la zona costiera fino al confine con la Cambogia, e farne la propria roccaforte. Le truppe erano ancora troppo poche per fronteggiare i birmani e si concentr\u00f2 nel consolidare ed allargare il dominio in quella zona.\nNel frattempo in aprile Ayutthaya cadde ed il paese precipit\u00f2 nel caos e nell'anarchia, per la prima volta dopo secoli il Siam non aveva un re e si spacc\u00f2 in sei parti, ciascuna controllata da un signore della guerra. Di queste fazioni quella di Taksin era la pi\u00f9 debole; non avendo sangue reale n\u00e9 discendenze nobiliari, non poteva contare sull'appoggio del popolo n\u00e9 su quello dei militari.\nQuando ebbe un numero di soldati sufficiente attacc\u00f2 Chanthaburi, dove il potente governatore locale si era rifiutato di sottomettersi. La citt\u00e0 cadde nelle sue mani il 15 giugno 1767 e da qui marci\u00f2 ad est verso Trat dove il locale governatore si arrese senza combattere. Alla foce del fiume Trat erano ormeggiate delle giunche cinesi dotate di artiglieria, il comandante di questa flotta si rifiut\u00f2 di ricevere Taksin che ne ordin\u00f2 allora l'accerchiamento. La battaglia dur\u00f2 diverse ore e si concluse col successo dei siamesi che si impadronirono delle imbarcazioni, dei cannoni e delle munizioni. Con queste ultime conquiste si era garantito il controllo di tutta la zona del sud-est e stabil\u00ec il suo quartier generale a Chanthaburi.\nSull'onda delle vittorie di Taksin, l'orgoglio ferito siamese si infiamm\u00f2, l'eco delle sue gesta e del suo coraggio si sparse e un gran numero di uomini delle province di Chantaburi e Trat accorsero ad ingrossare le file del suo esercito. Taksin si rese conto che un attacco ai birmani via terra sarebbe stato dispersivo, ci sarebbe voluto molto tempo e fatica e le sue truppe sarebbero arrivate logore, inoltre arrivare via fiume avrebbe colto di sorpresa i birmani, forti nelle battaglie campali ma impreparati per quelle navali. Fu cos\u00ec che i tre mesi successivi furono impiegati per l'allestimento della flotta e l'addestramento degli uomini, l'attacco fu pianificato con la partenza ad ottobre, alla fine dei monsoni.\nQuando tutto fu pronto salp\u00f2 dal porto vicino a Chanthaburi alla volta di Chonburi, dove sconfisse il tiranno locale ed insedi\u00f2 un proprio governatore. Qui fu raggiunto dal valoroso Bunma che, consigliato dal fratello Thong Duang, un\u00ec le sue forze a quelle di Taksin e subito partirono per la riconquista di Ayutthaya.\nRiconquista di Ayutthaya e cacciata dei birmani.\nI birmani si sentivano paghi del successo ottenuto e non operarono una capillare occupazione del paese, anche perch\u00e9 dovettero richiamare il grosso delle forze in patria dove nel nord-est, dal 1766 al 1769, si registrarono quattro invasioni cinesi. A guardia della capitale distrutta fu lasciato un limitato contingente militare agli ordini del generale Suki. Il governatore siamese Thongin, nominato dai birmani per la riscossione delle tasse, si era stabilito a Thonburi, circa 70\u00a0km a sud di Ayutthaya.\nCon la sua flotta Taksin attravers\u00f2 il golfo del Siam, risal\u00ec il fiume Chao Phraya e sbarc\u00f2 a Thonburi, sbaragliando in breve tempo le forze locali e costringendo alla fuga Thongin. Ripart\u00ec subito e il 7 novembre 1767, alla testa di un esercito di 5.000 uomini, raggiunse e sconfisse le forze del generale Suki che si erano attestate nel campo Pho Sam Ton presso Ayutthaya. Gli invasori erano in fuga, Taksin aveva riconquistato la distrutta capitale a soli 7 mesi dalla sua caduta e venne acclamato re dai suoi uomini. Tra le prime incombenze ci furono la riesumazione della salma di re Ekathat, a cui riserv\u00f2 un solenne funerale di Stato, e l'esecuzione del rinnegato Thongin che era fuggito nel campo birmano.\nThonburi capitale.\nConstatate le difficolt\u00e0 di ricostruire Ayutthaya, decise di spostare la capitale a Thonburi per la sua posizione strategica vicino al mare che gli garantiva il controllo delle forniture di armi, truppe e approvvigionamenti dal sud, nonch\u00e9 una rapida via di fuga verso Chantaburi in caso di nuovo attacco in forze del nemico. Inoltre le ridotte dimensioni della citt\u00e0 si adattavano al numero esiguo di forze di cui disponeva e i birmani non conoscevano bene il territorio circostante, che era paludoso e difficilmente raggiungibile, come invece conoscevano quello attorno ad Ayutthaya.. Nelle vicinanze del Wat Arun fece costruire il Palazzo Reale di Thonburi, l'unico edificio degno di nota fatto erigere durante il suo regno.\nAscesa al trono.\nSubito dopo la riconquista di Ayutthaya, Taksin si dedic\u00f2 all'organizzazione del nuovo Stato, al processo di riunificazione del paese e a respingere i nuovi attacchi birmani. Avendo ripreso la vecchia capitale decise di diventare re del Siam, ma un fratellastro di Re Ekat'at, il principe Thepphiphit, reclamava i suoi diritti al trono dalla roccaforte di Phimai, nella zona di Korat. Inoltre il potente governatore Phraya Phitsanulok, la cui prosperosa zona non era mai caduta in mano ai birmani, rifiut\u00f2 di sottomettersi e si rese minaccioso. Taksin pass\u00f2 all'azione, il primo attacco fu portato a Phitsanulok, ma durante la battaglia fu ferito e costretto alla ritirata. Phraya Phitsanulok preso dall'euforia si proclam\u00f2 re, ma mor\u00ec qualche giorno dopo ed il suo posto fu preso dal fratello minore. L'esercito di Phitsanulok si era indebolito e ne approfitt\u00f2 Ruan, un ambizioso monaco che si era proclamato re a Sawangkhaburi nella zona di Fang nel nord del paese, che occup\u00f2 la citt\u00e0, fece uccidere il nuovo re e si annesse i suoi territori.\nIntanto Taksin mosse all'attacco di Phimai a nord est, dove il principe Thepphiphit aveva preso il controllo della vasta regione circostante. Era fratellastro di Ekathat e Uthumphon e, di ritorno da Ceylon dove era stato esiliato, reclamava il trono del Siam in virt\u00f9 della propria appartenenza alla casa reale di Ayutthaya. Taksin invi\u00f2 un esercito agli ordini dei generali Thong Duang e Bunma, che sottomisero e deportarono Thepphiphit a Thonburi, dove fu giustiziato.\nAl termine di questa campagna Taksin si fece incoronare re all'et\u00e0 di 34 anni nel nuovo Palazzo Reale a Thonburi il 28 dicembre 1768 con il nome di Boromaraja IV, ma fu sempre ed \u00e8 tuttora conosciuto dai thailandesi come re Taksin. Con la sua ascesa al trono nacque il breve Regno di Thonburi di cui fu l'unico monarca. Non ebbe mai il tempo di ingrandire la citt\u00e0, impegnato come fu nelle guerre interne al Siam e in quelle espansionistiche.\nRiunificazione del Siam.\nAl tempo della sua incoronazione Taksin aveva il controllo di tre dei sei Stati in cui si era spaccato il Paese: quello di Chantaburi, quello di Thonburi e quello di Phimai. Gli altri tre erano:\n1-Quello di Phitsanulok, nella parte centrale della Thailandia, che era stato conquistato dal re di Fang.\n2-Quello pi\u00f9 a nord nelle mani di Chao Phra (re) Fang, l'ex monaco Ruan, che si era trovato ad avere il controllo di un grande territorio dopo la conquista di Phitsanulok.\n3-Quello di Nakhon Si Thammarat, composto da tutta la parte peninsulare del Siam a sud di Chumphon, era nelle mani dell'ex governatore Palat Nu, che aveva dichiarato l'indipendenza dal Siam.\nIl governatore di Pattani, alleato di Taksin, cattur\u00f2 il principe Palat Nu di Nakhon Si Thammarat e lo consegn\u00f2 a Thonburi Palat Nu fu perdonato e al suo posto il re invi\u00f2 un proprio nipote con la carica di governatore. Nel 1769 fu la volta di Fang, che fu espugnata dall'esercito agli ordini di Tong Duang e del fratello Bunma. Grazie a queste imprese, il Siam era di nuovo unito ed era tornato ad essere una potenza di primo piano del sudest asiatico. Taksin, che gi\u00e0 aveva accordato ai due fratelli diverse onorificenze per il valore dimostrato nelle precedenti campagne, nomin\u00f2 Bunma principe e governatore di Phitsanulok con la carica di Chao Phraya Surasi, e assegn\u00f2 a Tong Duang la carica di Phraya Yommaraj e l'anno successivo quella di Chao Phraya Maha Chakri, principe e primo ministro. Un altro generale che si distinse durante tutte le campagne militari di Taksin fu Thong Di, la sua ex guardia del corpo, che grazie al valore e alla ferocia in battaglia fu nominato marchese e governatore di Phichai nel nord con il titolo di Phraya Phichai.\nGuerre con la Birmania.\nDifesa del Siam.\nQuando il re di Birmania Hsinbyushin seppe della sconfitta subita dalle sue truppe ad Ayutthaya, aveva inviato nel 1767 un esercito che aveva cinto d'assedio il campo delle truppe cinesi di Taksin, nell'odierna Provincia di Samut Songkhram e in prossimit\u00e0 di Thonburi. Le truppe di Taksin sconfissero i birmani e li costrinsero alla ritirata. Impegnati a respingere le invasioni cinesi, i birmani per qualche anno non riuscirono concentrare i loro sforzi bellici sul Siam. Non appena fu firmata la pace con i cinesi, nel 1774 il re invi\u00f2 in Siam un altro esercito di 5.000 uomini che riusc\u00ec a penetrare fino a Ratchaburi, dove per\u00f2 fu sconfitto. Taksin si dimostr\u00f2 magnanimo e risparmi\u00f2 la vita dei prigionieri. Hsinbyushin non si diede per vinto e nel 1775 ordin\u00f2 la pi\u00f9 grande invasione del Regno di Thonburi, affidando un imponente esercito all'esperto generale Azaewunky, che si era distinto nella guerra con la Cina.\nI birmani conquistarono prima Phichai, poi Sukhothai e infine cinsero d'assedio Phitsanulok la quale, difesa dai due fratelli Chao Phraya Surasi e Chao Phraya Maha Chakri, resistette per 4 mesi. Taksin in persona guid\u00f2 i rinforzi con l'intento di attaccare alle spalle i birmani, ma Phitsanulok, allo stremo delle forze e a corto di cibo ed armi, dovette capitolare. I due fratelli per\u00f2 radunarono i cittadini e ingaggiarono battaglia con i birmani, riuscendo a forzare le linee nemiche e a mettersi in salvo a Phetchabun, dove stabilirono il nuovo quartier generale. Alla fine di marzo del 1776, Azaewunky entr\u00f2 in una Phitsanulok deserta e senza generi di prima necessit\u00e0. Viste le difficolt\u00e0, il nuovo re birmano Singu, il cui padre Hsinbyushin era appena morto, ordin\u00f2 alle truppe di tornare in patria e di lasciare un'armata a presidiare le zone conquistate. Nel settembre del 1776 anche queste forze furono cacciate dall'esercito di Taksin.\nDifesa del regno vassallo Lanna e riconquista di Chiang Mai.\nA parte qualche intervallo in cui era passato sotto il controllo siamese, da oltre due secoli il Regno Lanna era diventato uno stato vassallo dei birmani, i quali dalla capitale Chiang Mai organizzavano costantemente incursioni nel nord del Siam, rappresentando una minaccia che andava estirpata. Nel 1773, un ennesimo attacco birmano ebbe come obiettivo Phichai alla cui guida vi era il generale Phraya Phichai. Con l'aiuto dei rinforzi, capeggiati da Chao Phraya Surasi, Phraya Phichai tese un'imboscata agli invasori riuscendo a sconfiggerli. Durante la battaglia continu\u00f2 a combattere con entrambe le sue due spade malgrado una si fosse rotta. Dopo questa battaglia fu chiamato \"Phraya Phichai Dap Hak\" (Il marchese di Phichai con la spada rotta).\nPoco dopo, un esercito agli ordini di Chao Phraya Chakri e di Chao Phraya Surasi raggiunse Lampang, qui i principi Lanna Phraya Chaban e Phraya Kawila unirono le loro forze a quelle siamesi e insieme cinsero d'assedio Chiang Mai. Presto furono raggiunti da dei rinforzi guidati dallo stesso Taksin. La citt\u00e0 cadde nel gennaio del 1775, al termine della pi\u00f9 grande fra le tante guerre contro i birmani che Taksin dovette sostenere. Tra le varie onorificenze distribuite, Taksin nomin\u00f2 Phraya Chaban e Phraya Kawila rispettivamente re di Chiang Mai e re di Lampang, regni Lanna con protettorato siamese. Dopo questo episodio il Regno Lanna rinunci\u00f2 per sempre alle sue ambizioni di indipendenza, e sarebbe stato annesso ufficialmente al Siam nei primi anni del XX secolo.\nNel 1776, un esercito birmano di 6.000 uomini attacc\u00f2 Chiang Mai ma fu respinto, grazie ai rinforzi che sopraggiunsero capeggiati da Chao Phraya Surasih. La citt\u00e0 aveva talmente tanto sofferto durante queste guerre da non poter pi\u00f9 garantire una valida difesa, per questo motivo, e per scoraggiare nuovi attacchi birmani, Taksin ordin\u00f2 ai suoi abitanti di abbandonarla e di trasferirsi a Lampang. Chiang Mai rimase deserta e abbandonata per ben 15 anni.\nGuerre espansionistiche.\nI regni laosiani.\nNel 1777, il governatore della provincia siamese di Nang Rong, nei pressi di Buriram, si ribell\u00f2 con l'aiuto del sovrano del regno laosiano di Champasak. Taksin invi\u00f2 un esercito guidato da Chao Phraya Chakri che dapprima sed\u00f2 la rivolta e fece uccidere il governatore, poi, ottenuti i rinforzi capeggiati dal fratello Chao Phraya Surasi, mosse alla volta di Champasak, dove sconfisse il nemico e fece decapitare il re Chao O. Champasak fu annessa al regno di Thonburi e re Taksin onor\u00f2 Chao Phraya Chakri elevandolo al rango di Somdej Chao Phraya, il pi\u00f9 alto titolo nobiliare mai assegnato prima in Siam, equiparabile a quello di granduca.\nNello stesso periodo, a Vientiane, capitale dell'omonimo regno laotiano, il ministro Pra Woh si ribell\u00f2 al suo sovrano e trov\u00f2 rifugio nei pressi dell'odierna Ubon Ratchathani, che faceva parte del Regno di Champasak appena conquistato dai siamesi, dove fece atto di sottomissione a re Taksin. Quando il grosso delle truppe siamesi di occupazione si ritirarono da Champasak, Pra Woh fu per\u00f2 raggiunto e ucciso da emissari di Vientiane. Taksin allora ordin\u00f2 nel 1778 a Somdej Chao Phraya di marciare con un esercito di 20.000 uomini sulla citt\u00e0. Il monarca dell'altro regno laosiano di Luang Prabang, in conflitto con il re di Vientiane, si sottomise al Siam inviando delle truppe a spalleggiare l'assedio che dur\u00f2 4 mesi. Dopo che la citt\u00e0 capitol\u00f2, la sacra statua del Buddha di Smeraldo custodita a Vientiane fu portata a Thonburi dove divenne, ed \u00e8 tuttora, il palladio della monarchia siamese. In seguito il successore di Taksin, il re Rama I, trasfer\u00ec la statua a Bangkok nel nuovo Wat Phra Kaew, che \u00e8 il tempio situato nel complesso del Grande Palazzo Reale dove ancora oggi si trova.\nLa Cambogia e il Vietnam.\nDa lunghi anni la Cambogia era entrata nei suoi anni bui, il regno era ora vassallo vietnamita ora siamese; nel 1769 era guidata dal filo-vietnamita re Narairaja, in conflitto per il trono con il suo parente, il filo-siamese Ang Non. Quest'ultimo chiese aiuto ai siamesi e re Taksin sped\u00ec un'armata, che fu per\u00f2 sconfitta dalle truppe vietnamite e cambogiane. Malgrado ci\u00f2, i siamesi con questa campagna ottennero lo scopo di tornare ad esercitare influenza in Cambogia, persa dopo la caduta di Ayutthaya.\nNel 1770, Taksin dichiar\u00f2 guerra alla signoria Nguy\u1ec5n che regnava nel Vietnam centro-meridionale. Dopo qualche sconfitta iniziale, l'esercito siamese ottenne dei successi ma non riusc\u00ec ad occupare il territorio nemico, mentre l'obbiettivo di occupare la Cambogia fu portato a termine. Il trono fu offerto ad Ang Non, ma questi prefer\u00ec scendere a patti con re Narairaja, riconoscendone la sovranit\u00e0, ricevendo in cambio il titolo di vicer\u00e9. Perso il supporto della signoria Nguy\u1ec5n, re Narairaja abdic\u00f2 nel 1775 e Ang Non sal\u00ec al trono col nome regale Ang Non II; fece uccidere l'erede designato Ang Tan ed il Paese torn\u00f2 ad essere vassallo del Siam.\nNel 1777, la ribellione guidata dai fratelli T\u00e2y S\u01a1n rovesci\u00f2 i Nguy\u1ec5n. Sotto il loro governo il Vietnam si riorganizz\u00f2 e nel 1780 favor\u00ec una rivolta in Cambogia, re Ang Non II fu ucciso e al suo posto fu nominato sovrano il bambino di quattro anni Ang Eng, figlio di re Narairaja; come suo reggente fu designato il mandarino Mu, che era stato a capo della rivolta. La politica apertamente filo-vietnamita di quest'ultimo convinse re Taksin ad invadere nuovamente la Cambogia. Nel 1781, un esercito di 20.000 uomini agli ordini di Somdej Chao Phraya ebbe ragione delle forze cambogiane, il piccolo Ang Eng fu deportato a Thonburi e al suo posto fu nominato un reggente filo-siamese.\nRaggiunto da preoccupanti voci provenienti da Thonburi, Somdej Chao Phraya fece precipitosamente ritorno in patria lasciando una parte dell'esercito ed il controllo delle operazioni al fratello Chao Phraya Surasi.\nTerritorio del Regno di Thonburi.\nIn breve tempo il nuovo Regno di Thonburi era divenuto pi\u00f9 esteso di quanto non lo fosse stato il precedente Regno di Ayutthaya. Comprendeva le odierne province di Thon Buri, Ayutthaya, Ang Thong, Sing Buri, Lop Buri, Uthai Thani, Nakhon Sawan, Chachoengsao, Prachin Buri, Nakhon Nayok, Chonburi, Rayong, Chanthaburi, Trat, Nakhon Chai Si, Nakhon Pathom, Suphan Buri, Ratchaburi, Samut Sakhon, Samut Songkhram, Phetchaburi, Kanchanaburi, e Prachuap Khiri Khan.\nAl nord Taksin riusc\u00ec a cacciare i birmani dal Regno Lanna, che divenne vassallo del Siam, l'unico territorio Lanna ancora in mano ai birmani era Chiang Saen nell'estremo nord. A sud furono annesse Syburi (l'odierna Kedah) e Terengganu dalla Malaysia. Ad est, il regno laosiano di Champasak e la Cambogia furono sottomessi. Nell'attacco contro il Vietnam, le armate siamesi conquistarono territori nella zona dell'odierna H\u00e0 Ti\u00ean, sul delta del Mekong ai confini con la Cambogia. Nel nord-est furono assoggettati e resi vassalli i regni laosiani di Vientiane e di Luang Prabang, e furono annessi anche territori nelle zone di Phuan (l'odierna Provincia di Xiangkhoang) e di Hua Phan Ha Thang Hok. A sudovest, il dominio siamese arriv\u00f2 fino a Mergui e al Tenasserim sul Mare delle Andamane.\nEconomia, cultura e religione.\nDopo la sua ascesa al trono, uno dei principali problemi che Taksin dovette affrontare fu quello economico: i suoi sudditi erano provati dalle guerre e si erano impoveriti, mancavano il cibo e il vestiario. Il re pag\u00f2 di tasca propria ingenti quantit\u00e0 di riso, sia per sfamare i suoi sudditi che per invogliare i commercianti ad importare anche nel futuro quanto fosse necessario. La gente cominci\u00f2 cos\u00ec a ripopolare le citt\u00e0 che aveva abbandonato per sfuggire alla guerra e a provare gratitudine per il sovrano. Presto si torn\u00f2 alla normalit\u00e0 e l'economia si risollev\u00f2. Grandi sforzi furono compiuti per estirpare la corruzione e gli abusi amministrativi.\nIl sovrano avvi\u00f2 relazioni diplomatiche con l'impero cinese, che nel 1772 lo riconobbe ufficialmente re del Siam. Favor\u00ec l'immigrazione cinese, soprattutto quella proveniente da Chaozhou, con l'intento di ravvivare la stagnante economia e di avere forza lavoro qualificata. Con l'aumentare dell'influenza economica della comunit\u00e0 cinese, molti degli aristocratici, ereditati dal defunto regno di Ayutthaya, criticarono le sue scelte.\nFurono instaurati nuovi scambi commerciali con l'estero e le navi mercantili siamesi si spinsero sino alla colonia portoghese di Goa nella costa occidentale dell'India. Strinse buoni rapporti diplomatici con l'Impero britannico, che esercitava un'influenza sempre maggiore nel sudest asiatico, e con la Repubblica delle Sette Province Unite, gli odierni Paesi Bassi che aveva colonizzato l'Indonesia.\nRe Taksin promosse anche la cultura e, fra le altre cose, scrisse 4 episodi di una nuova versione del poema epico Ramakien. L'unico edificio degno di rilievo che fu costruito durante il suo regno fu il Palazzo Reale Wang Derm, sulle rive del Chao Phraya; le mura di recinzione del palazzo racchiusero anche l'antico monastero Wat Arun, dove fu custodito il Buddha di Smeraldo. Fece costruire nuove strade e canali di irrigazione.\nRiform\u00f2 la congrega dei monaci buddhisti, detta \"Sangha\", secondo il modello gi\u00e0 in uso ad Ayutthaya, la cui caduta aveva generato sbandamento, lassismo e corruzione anche nel clero; esort\u00f2 i maggiori dignitari ecclesiastici a richiamare i monaci ad una pi\u00f9 stretta osservazione degli insegnamenti del Buddha. Permise ai missionari cattolici francesi di entrare in Siam e li aiut\u00f3 ad edificare una chiesa a Thonburi. Il suo regno fu comunque talmente breve e denso di guerre che riusc\u00ec a raggiungere solo una parte di tutti gli scopi che si era prefisso.\nUltimi anni.\nTaksin venne presto accusato di fanatismo religioso. Secondo alcune fonti, asseriva di essere un futuro Buddha e che il suo sangue da rosso sarebbe diventato bianco; durante le sue meditazioni erudiva i monaci arrivando a fare frustare quelli che si rifiutavano di assecondarlo. Secondo alcune testimonianze, Taksin diede anche segno di squilibrio psichico che sfociava in episodi di demenza. Secondo i suoi critici, con l'incombente minaccia rappresentata dalla Birmania, il Siam aveva bisogno di un monarca forte, e si cominci\u00f2 a mettere in dubbio che lui lo fosse.\nLe condizioni di miseria che avevano fatto seguito alle guerre avevano prostrato il Paese, si erano moltiplicati i crimini nelle strade e la corruzione tra le file dell'amministrazione e dell'esercito. Taksin represse duramente questi fenomeni facendo torturare e giustiziare diversi alti ufficiali, generando nei vertici dell'esercito un crescente malcontento. L'atmosfera a Thonburi era talmente tesa da sfociare nel colpo di Stato del 1782 guidato da \"Phraya San\", che occup\u00f2 Thonburi e costrinse il re a lasciare il trono e a rifugiarsi in un monastero. Quando il generale Somdet Chao Phraya Chakri venne a sapere l'accaduto, si trovava a combattere in Cambogia. Lasci\u00f2 il comando dell'esercito al fratello Bunma, si precipit\u00f2 a Thonburi alla testa di un'armata e restaur\u00f2 la pace, eseguendo arresti e punendo gli autori del colpo di Stato.\nSecondo le fonti locali, il generale Somdet Chao Phraya Chakri fece decapitare Taksin il 6 aprile 1782 e si fece coronare re del nuovo Regno di Rattanakosin, dando inizio alla dinastia Chakri che tuttora regna in Thailandia. Spost\u00f2 la capitale sulla riva opposta del fiume, fece scavare un fossato difensivo e cre\u00f2 l'isola di Rattanakosin, il nucleo attorno al quale si svilupp\u00f2 l'odierna Bangkok.\nSecondo le fonti delle Cronache Ufficiali Annamite, Phraya Chakri avrebbe invece ordinato che Taksin fosse messo in un sacco e bastonato a morte. Altre fonti che danno credito a questa seconda ipotesi ritengono possibile che Taksin sia stato risparmiato e mandato segretamente in una remota localit\u00e0 tra le montagne di Nakhon Si Thammarat, dove visse fino al 1825, e che al suo posto sia stato bastonato a morte un sostituto.. Tale eventuale messinscena sarebbe stata architettata da Taksin e da Chao Phraya Chakri per evitare di restituire alla Cina gli ingenti debiti che il Regno di Thonburi aveva accumulato.\nTributi.\nLe sue ceneri e quelle della moglie sono oggi conservate nel Wat Intharam a Thonburi. Una cappella di famiglia, con annessa una tomba contenente alcune vesti di re Taksin, fu eretta nel 1921 a Qinghai, la citt\u00e0 da cui emigr\u00f2 il padre, nella provincia cinese del Guangdong. Un suo discendente ne sped\u00ec le vesti per inumarle secondo la tradizione cinese, avvalorando l'ipotesi che il padre fosse nato a Chenghai.\nI sovrani che gli succedettero non celebrarono Taksin in modo particolare, nel timore di vedere impoverita la gloria della dinastia Chakri. Dal 1932, dopo la concessione della monarchia costituzionale, i nazionalisti al governo lo onorarono come mai era successo prima, proclamandolo eroe nazionale. Il 17 aprile 1954 fu inaugurato un monumento alla sua memoria a Wongwian Yai, nel centro di Thonburi, eseguito dallo scultore italiano naturalizzato thailandese Silpa Bhirasri; il 28 dicembre, anniversario della sua incoronazione, viene celebrato dai thailandesi come \"Il giorno di Re Taksin\", e sotto il monumento si tiene una cerimonia di stato in suo onore a cui presenzia sempre una folla imponente. Nel 1991 il governo thailandese confer\u00ec ufficialmente al sovrano l'appellativo Taksin il Grande."}
{"id": "1143222", "revid": "287204", "url": "https://it.wikipedia.org/wiki?curid=1143222", "title": "Rugby a 15 negli anni 1880", "text": "Quadro generale.\nNegli anni ottanta del XIX secolo molte questioni relative al regolamento e all'organizzazione del rugby vengono faticosamente (e anche dolorosamente) affrontate.\nDopo le pesanti contestazioni arbitrali nei test match del 1882-84 e una serie di rotture tra le varie federazioni, si arriva finalmente a costituire l'International Rugby Board che gestir\u00e0 lo sport del rugby sino ai giorni nostri.\nMa \u00e8 anche il periodo in cui lo sport della palla ovale si struttura e diffonde anche nel resto del mondo ed iniziano i primi scambi tra i vari paesi con le prime tourn\u00e9e, veri e propri viaggi oceanici della durata di mesi. Il rugby in questo imita il cricket, sport nel quale le nazionali britanniche cominciavano a recarsi in giro per il mondo a visitare le allora colonie.\nLa grande disputa.\nIl rugby in crescita affronta i primi problemi a livello internazionale e deve darsi una regolamentazione pi\u00f9 precisa.\nDopo aver fissato nel 1875-77 il numero di giocatori a 15, in luogo dei venti precedenti, e aver stabilito che il giocatore placcato a terra deve lasciar libero il pallone, viene a sollevarsi la questione degli arbitraggi e del regolamento.\nAll'epoca non esistevano arbitri, il regolamento era molto sommario e tutto ci\u00f2 che non era espressamente vietato era ammesso. Le partite erano precedute da discussioni sulle regole, che regolarmente per\u00f2 riprendevano in campo.\nSi era cercato di ovviare introducendo due arbitri (uno per squadra) ma quanto successe nel 1882 a Dublino segn\u00f2 la crisi di questo sistema. Gli Irlandesi contestano l'arbitraggio dell'arbitro gallese Richard Mullock, anche segretario della federazione e 4 giocatori lasciano il campo, e la squadra rimane in 11. Questo porta all'interruzione dei rapporti sul campo tra le nazionali negli anni 1883-84.\nNel 1884 Inghilterra e Scozia concordano di disputare il loro incontro sotto la direzione di un arbitro neutrale, il presidente della federazione irlandese George Scriven. La concessione della meta inglese che decide la partita provocher\u00e0 contestazioni e crisi. Infatti l'arbitro irlandese concede la meta realizzata dopo un fallo scozzese non rilevato. Per inglesi ed irlandesi valeva gi\u00e0 la norma del vantaggio che gli scozzesi non accettano.\nCos\u00ec, nel 1885, un altro match tradizionale salta: la Scozia si rifiuta di incontrare l'Inghilterra.\nNasce cos\u00ec da Irlanda e Galles (che si sono riappacificati nel corso del 1885) la proposta di creare un organismo internazionale (inteso come interbritannico) che sovrintenda a regole e organizzazione.\nNel 1886 la situazione sembrava tornata alla normalit\u00e0, ma nel mese di ottobre, quando le quattro federazioni si incontrano ufficialmente a Manchester per costituire l'International Rugby Board, l'Inghilterra diserta: gli inglesi pretendevano di avere una rappresentativit\u00e0 maggiore nell'International Board e di decidere in modo esclusivo sul regolamento sportivo. Le Union celtiche non accettano che l'Inghilterra possa disporre dei voti sufficienti per spadroneggiare e il 5 dicembre 1887 lanciano l'ultimatum: nessun incontro internazionale sar\u00e0 possibile per le nazioni non aderenti all'IRB. Cos\u00ec gli inglesi per due anni restano fuori dall'attivit\u00e0 internazionale.\nL'arbitrato e la pace.\nAlla fine del 1889 viene trovato un primo accordo: la questione sulla rappresentanza delle Union viene affidata ad un arbitrato. Il giudice Lord Kingsburgh e il presidente della Federazione calcistica dell'Inghilterra, nominati di comune accordo, trovano una soluzione: vengono assegnati 6 voti all'Inghilterra e 2 ciascuno alle altre tre federazioni.\nIn questo modo l'Inghilterra non potr\u00e0 cambiare i regolamenti da sola, ma neppure le altre squadre potranno farlo senza che l'Inghilterra sia favorevole.\nCos\u00ec ad aprile 1890 si chiuse la \"grande disputa\" e, a novembre, l'International Board pot\u00e9 riunirsi per la prima volta.\n1880.\nIl decennio si chiude con il dominio inglese che batte sia l'Irlanda che la Scozia.\n1883.\n\u00c8 l'anno che, tradizionalmente, si considera di nascita dell'Home Championship, torneo che con l'ingresso della nel 1910 diventer\u00e0 il torneo delle \"Cinque Nazioni\" e dal 2000 delle Sei Nazioni, con l'ingresso dell'\nIn realt\u00e0, non si trattava di un torneo ufficiale, ma della somma delle sfide (Test Match) delle varie squadre. Una prima classifica verr\u00e0 in realt\u00e0 redatta retroattivamente solo sul Times nel 1896.\n1885.\nGli strascichi dell'anno prima portano al rifiuto della Scozia di incontrare l'Inghilterra e anche Galles ed Irlanda non si affrontano. A fine anno Galles ed Irlanda propongo di creare una federazione internazionale per dirimere le questioni."}
{"id": "1143235", "revid": "237256", "url": "https://it.wikipedia.org/wiki?curid=1143235", "title": "Nikolaj Vavilov", "text": ""}
{"id": "1143239", "revid": "171512", "url": "https://it.wikipedia.org/wiki?curid=1143239", "title": "Vadiano", "text": ""}
{"id": "1143241", "revid": "38120", "url": "https://it.wikipedia.org/wiki?curid=1143241", "title": "Valdiano", "text": ""}
{"id": "1143242", "revid": "237256", "url": "https://it.wikipedia.org/wiki?curid=1143242", "title": "Nicolay Vavilov", "text": ""}
{"id": "1143244", "revid": "1543377", "url": "https://it.wikipedia.org/wiki?curid=1143244", "title": "Peugeot Type 36", "text": "La Type 36 \u00e8 un'autovettura prodotta tra il 1901 ed il 1902 dalla casa automobilistica francese Peugeot.\nProfilo.\nTra il 1901 ed il 1902, chi poteva permettersi un'automobile e desiderava acquistare una Peugeot di classe media aveva principalmente due possibilit\u00e0: la prima era di orientarsi sulla Type 33, d'impostazione classica, nel senso che riprendeva le forme della classica carrozza da cavalli; la seconda era di scegliere la contemporanea Type 36, decisamente pi\u00f9 innovativa, sia esteticamente che meccanicamente.\nIn effetti la Type 36 rompeva decisamente con quelle linee che riprendevano di sana pianta quelle di una carrozza e cominciava a somigliare invece molto di pi\u00f9 ad un'automobile, soprattutto grazie all'adozione, per la prima volta, di un vano motore anteriore, all'epoca soprannominato \"muso di alligatore\". La Type 36 pu\u00f2 in effetti definirsi una delle prime vetture a due volumi.\nMa le novit\u00e0 non finivano qui: prima di tutto, la Type 36 fu la prima Peugeot a montare un motore monocilindrico verticale; inoltre, fu la prima Peugeot a montare un vero e proprio volante, mentre precedentemente si utilizzavano delle specie di leve per poter far svoltare la vettura. Infine, per la prima volta su una Peugeot fu montata una trasmissione senza catena.\nIl motore montato dalla Type 36 era di 1056 cm\u00b3 di cilindrata, era disponibile nelle versioni da 5, 6, 7 od 8 CV e poteva spingere la vettura ad una velocit\u00e0 massima di 30\u00a0km/h. La vettura fu prodotta in 111 esemplari."}
{"id": "1143247", "revid": "116147205", "url": "https://it.wikipedia.org/wiki?curid=1143247", "title": "Sophie Calle", "text": "Biografia.\nSophie Calle \u00e8 nata a Parigi il 9 ottobre 1953 dal cardiologo Robert Calle e da Rachel Sindler, addetto stampa. Dopo un'adolescenza impegnata nella politica, nel 1973 decide di partire e girare il mondo. \nNel 1978 fa rientro nella sua citt\u00e0, dove si dedicher\u00e0 alla fotografia, passione nata durante il suo lungo viaggio. Alla fine degli anni settanta inizia a stendere i suoi primi \"Journaux intimes\" tra le cui pagine si susseguono riflessioni corredate da immagini. Tra questi, registra le sue prime \"Filatures parisiennes\" in cui segue degli sconosciuti per strada fino a perderli di vista, per dimenticarsene completamente qualche istante dopo.\nLa prima opera che la inserisce nel mondo dell'arte \u00e8 \"Les Dormeurs\" (1979), che ha presentato nel 1980 alla undicesima Biennale di Parigi al Museo di Arte Moderna.\nSophie Calle invita a dormire nel suo letto, una dopo l'altra, ventinove persone tra conoscenti e sconosciuti, per otto ore consecutive. Le riprende nel sonno scattando una foto ogni ora.\nIn una conferenza tenutasi a Tokyo nel 1999, la Calle ha cos\u00ec spiegato quest'opera:\nLa \"dormeuse\" cui la Calle si riferisce era la moglie del gallerista Bernard La Marche-Vadel, che la invit\u00f2 a partecipare con \"Les Dormeurs\" alla \"XI Biennale de Paris\". Fu proprio quest'inaspettata richiesta a trasformare in opera d'arte quello che \"non \u00e8 un progetto artistico ma somiglia ancora ad un gioco\".\nSin dalla prima opera di Sophie Calle indica l'originalit\u00e0 del suo percorso, la ricerca del soggetto in episodi di vita reale, facendo uso di quella che diverr\u00e0 la sua cifra stilistica caratterizzante, il suo \"marchio di fabbrica\": l'unione di fotografie e testi. Significativo precedente per questa \"tecnica\" \u00e8 stata individuato dalla critica nella corrente artistica degli anni settanta denominata \"Narrative Art\", di cui tra gli esponenti maggiori c'era Jean Le Gac.\nNel decennio seguente realizza ed espone numerose opere di forte impronta autobiografica e dalla spiccata attitudine voyeuristica, tra le quali \"Suite v\u00e9nitienne\" (1980), \"L'H\u00f4tel\" (1981), \"La Filature\" (1981), \"Le Carnet d'Adresses\" (1983), \"Les Aveugles\" (1986), \"Les Tombes\" (1990), \"Fant\u00f4mes\" (1989-1991).\nNella sua opera vita e arte si confondono continuamente: \"Erede lontana delle attitudini artistiche teorizzate da Allan Kaprow alla fine degli anni cinquanta, l'artista ha fatto propria l'idea secondo cui \"la linea che separa la vita dall'arte deve essere serbata in modo tanto fluido, al limite impercettibile, quanto possibile\".\nDal 1988 al 2003 intraprende lavori autobiografici, come quello sul dolore, \"Autobiographies e Douleur exquise\". Un momento particolare nel 1992 si inserisce nella sua vita artistica: il matrimonio con Greg Shepard avvenuto durante le riprese del film \"No Sex Last Night\", terminato con il divorzio soltanto dopo un anno. La sua attivit\u00e0 artistica prosegue intensamente tra Parigi e New York, con produzione di opere, come \"Gotham Handbook\" (1994), \"Le R\u00e9gime chromatique\" (1997) e \"Des journ\u00e9es enti\u00e8res sous le signe du B, du C, du W\" (1998) e con varie collaborazioni, una delle quali particolarmente interessante, dal 1994 al 1998, con lo scrittore statunitense Paul Auster, pubblicata nel cofanetto \"Doubles-Jeux\" (1998). Tale opera ripropone precedenti lavori della Calle (tra cui \"Suite v\u00e9nitienne\", \"L'H\u00f4tel\", \"Le Rituel d'anniversaire\") insieme a quelli realizzati per l'occasione (\"Gotham Handbook\", \"Le R\u00e9gime chromatique\", \"Des journ\u00e9es enti\u00e8res sous le signe du B, du C, du W\"). La mostra \"Sophie Calle. M'as tu vue al Centre Pompidou\" (19 novembre 2003 - 15 marzo 2004) ha riunito le opere storiche e le pi\u00f9 recenti dell'artista.\nPaul Auster si ispira a Sophie Calle per il personaggio di Maria nel romanzo \"Leviatano\" e Sophie si immedesima in Maria, in un gioco di identit\u00e0 che si muove tra finzione e realt\u00e0.\nNel 2007 le viene assegnato il ruolo di rappresentante della Francia nel Padiglione francese della 52\u00aa Biennale d\u2019Arte Contemporanea di Venezia.\nL'opera presentata alla Biennale dal titolo \"Take care of yourself, prenez soin de vous, cuidate mucho\" (in italiano \"Prenditi cura di te\"), ha suscitato un forte impatto emotivo. Si compone di fotografie, testi, video e installazioni con le voci delle 107 donne invitate a leggere il messaggio di addio che un uomo, per la fine di un amore, ha inviato a Sophie Calle: un coro di 107 donne che combattono le parole false dell'uomo con senso di complicit\u00e0 e soddisfazione, presente anche sul volto di Sophie sistemata in disparte. Si susseguono nel Padiglione francese 107 figure femminili, che esprimono con video e foto, con i loro volti e le loro parole, reazioni diverse a questo addio: tra queste, Jeanne Moreau, Miranda Richardson, Emanuelle Laborit, la pornostar Ovidie e l'attrice italiana Luciana Littizzetto. In uno spazio completamente buio del padiglione sono proiettati inoltre contemporaneamente due video che mostrano, a confronto, due ballerine, una indiana ed una occidentale che esprimono con movimenti i loro sentimenti per la fine di un amore ed una differente percezione del dolore della separazione. Non si pu\u00f2 trascurare infine l'installazione dal titolo \"Pas pu saisir la mort\" (\"Non ho potuto scegliere la morte\"), composta da video e testo presentata, in contemporanea, al Padiglione Italia: Sophie Calle descrive gli ultimi giorni di vita della madre, solo con i sottili e graduali passaggi dalla vita alla morte.\nSophie Calle oggi vive tra lo studio di Malakoff (Parigi) e New York.\nRiconoscimenti.\nNel 2010 le \u00e8 stato assegnato l'Hasselblad Award."}
{"id": "1143249", "revid": "1573940", "url": "https://it.wikipedia.org/wiki?curid=1143249", "title": "Symphyla", "text": "I Sinfili (Symphyla ), comunemente noti come centopiedi da giardino o sinfili di serra, sono una classe di piccoli artropodi del subphylum Myriapoda.\nDescrizione.\nI sinfili assomigliano anatomicamente agli evolutivamente vicini centopiedi, ma sono pi\u00f9 piccoli di essi e particolarmente traslucidi a causa dell'assoluta mancanza di pigmentazione; i sessi sono due e separati. Il loro corpo, che pu\u00f2 avere una lunghezza media compresa tra i 2 e i 10 millimetri, \u00e8 piuttosto morbido e divisibile, come spesso succede per gli artropodi ed in particolari per i miriapodi, in tronco, arti e testa.\nIl tronco \u00e8 diviso in 15-20 metameri protetti da robuste placche dorsali biancastre, dei quali 12 o 10 portatori di zampe. Il primo segmento \u00e8 un po' pi\u00f9 largo degli altri e presenta di solito un paio di zampe anteriori, mentre l'ultimo \u00e8 sottile, sprovvisto di arti e dotato invece di un paio di cerci e di alcune strutture sensoriali (trichobothria) poste lateralmente.\nI sinfili adulti posseggono solitamente 12 paia di zampe, ma quelli di pi\u00f9 giovane et\u00e0 non ne hanno che 6 paia; a un certo punto, anche piuttosto avanzato, della loro vita questi invertebrati, infatti, aggiungono un paio di zampe ad ognuno di quelli gi\u00e0 esistenti. La particolare conformazione delle zampe dei sifili li ricollega ad alcune specie di insetti sotterranei.\nIl capo degli individui della classe Symphyla, sebbene non evidentemente separato dalla struttura del tronco come accade negli artropodi superiori, possiede funzionalit\u00e0 e caratteristiche completamente diverse da quest'ultimo: esso non \u00e8 infatti sede del solo cervello, ma anche della maggior parte degli organi di senso di questi animali. Poich\u00e9 essi sono privi di occhi (una caratteristica cui si giunge abbastanza facilmente nel caso di animali abituati a vivere nel sottosuolo, si pensi al proteo a titolo d'esempio), i sinfili sono forniti di lunghe antenne mobili segmentate dotate di percettori olfattivi e tattili, alla base delle quali si trova un organo post-antennale adibito a funzioni simili. Anche l'apparato boccale dei sinfili \u00e8 abbastanza complesso: simile a quello posseduto dalle specie pi\u00f9 primitive di insetti, esso \u00e8 composto da una mandibola, una prima grande mascella ed un ulteriore paio di mascelle fuse assieme a formare il labium.\nBiologia.\nL'habitat naturale dei sinfili \u00e8 il terreno superficiale del sottobosco, ovvero l'humus: in questo essi trovano infatti tutte le sostanze nutritive di cui hanno bisogno per sopravvivere. Specializzati per la vita nel sottosuolo, i sinfili non solo sono in grado di muoversi attraverso gli spazi vuoti delle particelle del suolo (per esempio granelli di sabbia e simili), ma posseggono anche una relativamente elevata velocit\u00e0 terrestre, in quanto ottimi corridori. Tra gli altri luoghi adatti alla vita dei sinfili ricordiamo il sottosuolo pi\u00f9 profondo (fino a una decina di centimetri), sotto le pietre, nel legno in decomposizione ed altri vari posti umidi. \nLa dieta dei sinfili si basa prevalentemente su radici, peli radicali e detriti di vario genere, in quanto fanno parte sia del gruppo degli erbivori che di quello dei detritivori ed assolvono quindi ad una doppia funzione biologica nel loro ecosistema. \nCon i loro movimenti e la loro nutrizione sono ovviamente in grado di favorire l'agricoltura, poich\u00e9 scavano gallerie nel terreno all'interno delle quali possono circolare acqua ed aria utili per le piante; ciononostante alcune specie non sono ben viste dagli agricoltori, dal momento che possono causare il fallimento del raccolto mangiando, come gi\u00e0 detto, le radici dei vegetali. Infine, \u00e8 importante ricordare l'esistenza di una specie di sinfilo sicuramente carnivora e predatrice di altri artropodi.\nTassonomia.\nIn tutto il mondo sono conosciute circa 175 specie di sinfili. \nQueste sono divise in diversi generi, raggruppati in due famiglie:\nRaccolta dei Sinfili.\nLa raccolta dei sinfili \u00e8 un'operazione molto importante sia dal punto di vista agricolo che da quello commerciale. La quantit\u00e0 di sinfili contenuti nel terreno per unit\u00e0 di volume \u00e8 infatti un fondamentale parametro di fertilit\u00e0 del terreno stesso: di qui la necessit\u00e0 dell'agricoltore di conoscere questo valore e di allevare sinfili per immetterli nel terreno qualora la loro quantit\u00e0 si rivelasse inferiore a quella necessaria. \nLa raccolta va effettuata in primavera o in autunno, cio\u00e8 nei periodi di riproduzione dei sinfili, affinch\u00e9 se ne possa trovare un numero molto elevato; essa avviene in tre passaggi:\nI dati, dell'ordine di decine di individui per cm\u00b2, debbono infine essere trasformati in milioni di animali per ettaro, onde avere un valore adatto per una grande estensione di terra. Un ettaro di terreno in buono stato dovrebbe contenerne circa 0,2 milioni, ovvero 200.000."}
{"id": "1143252", "revid": "172394", "url": "https://it.wikipedia.org/wiki?curid=1143252", "title": "Sinfilo", "text": ""}
{"id": "1143261", "revid": "1305772", "url": "https://it.wikipedia.org/wiki?curid=1143261", "title": "Pensa", "text": ""}
{"id": "1143264", "revid": "114807877", "url": "https://it.wikipedia.org/wiki?curid=1143264", "title": "Zwin", "text": "Lo Zwin (in fiammingo \"Het Zwin\") \u00e8 una delle pi\u00f9 importanti riserve naturali del Belgio. \u00c8 una piccola conca racchiusa fra le dune costiere e le dighe a protezione del polder, in comunicazione diretta col mare. Si tratta dell'ultimo lembo residuo di palude costiera in Belgio. Invasa dalle maree in modo variabile a seconda delle condizioni astronomiche e meteorologiche presenta una grande variet\u00e0 di ambienti in uno spazio relativamente ridotto (155 ettari). Si va dalla laguna costiera (acque salmastre) alle distese di fango (dette \"slikken\") al prato salato, formato cio\u00e8 da piante alofile. Questa grande variet\u00e0 di ambienti consente di incontrare numerose specie dalle abitudini assai diverse. Trovandosi su alcune delle principali rotte di migrazione \u00e8 un centro di grande interesse per l'osservazione di limicoli, diverse specie di oche e trampolieri.\nSi trova nel comune di Knokke-Heist, in localit\u00e0 Zout, e comprende l'estremo lembo est del litorale belga, al confine con i Paesi Bassi.\nIl nome Zwin si riferisce all'ormai insabbiato corso d'acqua che collegava Bruges col Mare del Nord, collegamento apertosi nel 1134 in seguito ad una tempesta. Non \u00e8 pi\u00f9 navigabile dal XVI secolo, ma trovandosi in una zona calda della frontiera fra i Paesi Bassi meridionali e la Repubblica delle Sette Province Unite non \u00e8 mai stato bonificato o sfruttato commercialmente. Nel XX secolo, ormai spente le rivalit\u00e0 frontaliere, vi fu ricavato un piccolo aeroporto, che imped\u00ec ancora lo sfruttamento agricolo dell'area. Col risvegliarsi della coscienza naturalistica nel 1952 il sindaco di Knokke-Heist, conte L\u00e9on Lippens, cre\u00f2 la prima riserva naturalistica del Belgio. Attualmente ospita un centro di cura e conservazione di animali feriti, (soprattutto uccelli), un centro di ripopolamento per le cicogne (oltre 20 nidi occupati ogni anno) e alcune iniziative di sensibilizzazione."}
{"id": "1143265", "revid": "92723", "url": "https://it.wikipedia.org/wiki?curid=1143265", "title": "I pascoli del cielo", "text": "I pascoli del cielo \u00e8 un romanzo dello scrittore statunitense John Steinbeck pubblicato nel 1932 e in Italia, tradotto da Elio Vittorini, nel 1940.\nIl romanzo \u00e8 composto da dieci capitoli che possono essere considerati altrettanti racconti unificati dal luogo geografico e da alcuni personaggi che vi ricorrono. Le storie sono ambientate in una vallata della California Centrale.\nTrama.\nI.\nNel 1776 un caporale spagnolo che inseguiva, insieme ai suoi soldati, un gruppo di venti convertiti indiani che una notte avevano abbandonato le loro capanne e la loro religione lasciando il lavoro alle cave dove si costruiva la sede per la Missione Carmelitana dell'Alta California, trov\u00f2 la valle per puro caso.\nI soldati fecero un difficile viaggio per le vie del Carmelo e in seguito inerpicandosi per le montagne, ma nell'arco di una settimana, i fuggitivi vennero ritrovati e, legati l'uno all'altro con una lunga catena, tutti ripresero la strada del ritorno.\nIl secondo giorno di viaggio, il caporale che si era staccato dalla colonna per inseguire un cervo, raggiunse la vetta del colle e si ferm\u00f2 ad ammirare il meraviglioso spettacolo che si presentava ai suoi occhi\nLa valle, che ora \u00e8 abitata da quasi tutti bianchi, rimase dimenticata per molto tempo e lo scopritore, pur avendo il desiderio di tornarci un giorno o l'altro, si ammal\u00f2 di lue che gli aveva trasmesso una donna indiana e mor\u00ec dopo poco.\nLa valle rimase a lungo dimenticata e solamente dopo molti anni giunsero in quella terra alcune famiglie di piantatori e, siccome la terra non apparteneva a nessuno, costoro si stabilirono, costruendo palizzate e piantando alberi da frutto e dopo un secolo, nei Pascoli del cielo, abitavano venti famiglie e c'erano venti piccole fattorie dove tutti vivevano in pace lavorando quella terra che era la migliore di tutta la California centrale.\nII.\nNon lontano dal centro della valle e confinante con le migliori fattorie del luogo si trovava la vecchia fattoria Battle, dove avevano vissuto due generazioni di Battle molto sfortunate. Erano accadute grosse disgrazie in quella fattoria e da dieci anni era abbandonata e incolta.\nNel 1921 presero possesso della fattoria i Mustrovic, un vecchio con la moglie e un figlio che era l'unico a parlare l'inglese e che rimaneva in contatto con la valle andando qualche volta all'Emporio ma che parlava solamente per chiedere le cose necessarie e non rispondeva mai alle domande cortesi della gente. Per due anni il figlio lavor\u00f2 dalla mattina alla sera sul campo senza nessun aiuto e l'aveva fatto prosperare.\nUn giorno per\u00f2 Pat Humbert non vide il solito filo di fumo dal comignolo dei Mustrovic. Trascorsero tre giorni prima che i vicini osassero fare un sopralluogo. Il quarto giorno per\u00f2 Pat Humbert, T.B. Allen e John Whiteside si recarono alla casa. John Whiteside buss\u00f2 alla porta della cucina. Non avendo risposta gir\u00f2 la maniglia e la porta si apr\u00ec. Vi era la tavola apparecchiata con la minestra nella zuppiera, fette di pane e uova fritte e su tutto si stava formando uno strato di muffa. Nella casa non c'era nessuno e sembrava che fosse stata abbandonata all'improvviso.\nMalgrado le indagini svolte dallo sceriffo, dei Mustrovic non si seppe mai pi\u00f9 nulla, le erbacce tornarono a crescere e tutti, ancora una volta, si convinsero che la casa era maledetta.\nMa un giorno Pat Humbert, che aveva visto delle automobili ferme davanti alla casa, lo disse all'Emporio e T. B. Allen, che ne era il proprietario, subito mise in circolazione la voce.\nA prendere possesso della casa era stato Bert Munroe che era venuto ad abitare nella valle dopo che gli affari con i fagioli gli erano andati male. Egli era rimasto cos\u00ec scosso che era convinto di essere stato colpito da una maledizione e aveva deciso di smettere di lottare.\nArriv\u00f2 alla fattoria con la moglie e i suoi tre figli e in poco tempo la rimise a posto tanto che \u00abin tre settimane la vecchia casa aveva perduto ogni traccia del suo aspetto solitario. Era diventata una delle tante case di campagna che si vedono nell'Ovest\u00bb.\nLa moglie era una brava donna e una buona massaia, la figlia maggiore, Mae, era graziosa, dolce e intelligente, Jimmy Munroe aveva diciassette anni ed era un bel ragazzo, dai capelli e dagli occhi scuri e il minore dei tre figli era un bambino di sette anni, sempre triste e serio con problemi alle adenoidi che gli avevano fatto arrestare lo sviluppo del cervello.\nAppena comprata la fattoria Bert sent\u00ec che la maledizione l'aveva abbandonato e, ritornato l'uomo allegro e generoso di una volta, cominci\u00f2 presto a fare amicizia con i vicini che, dapprima restii perch\u00e9 convinti che la fattoria dei Battle fosse maledetta, non riuscivano a capacitarsi che cos\u00ec non fosse.\nVinta cos\u00ec la loro diffidenza Bert divenne, nel giro di tre mesi, un membro della valle, stimato e benvoluto da tutti.\nQuando T. B. Allen chiese a Bert se gli spiriti si fossero gi\u00e0 fatti vedere egli rise e rispose: \ne tutti quelli che erano all'Emporio si misero a ridere ma T. B. Allen aggiunse:\nIII.\nLa storia narra di un altro abitante della valle, Edward Wicks, che abitava in una piccola casa sul marciapiede della strada. Aveva una moglie di nome Katherine e una bellissima figlia di nome Alice che divenne per Edward un motivo continuo di ansia quasi paranoide.\nAlice infatti era talmente bella che il padre cap\u00ec subito che andava protetta. Egli, mentre la figlia cresceva, credeva di vedere negli occhi di ognuno che la guardava una forte senso di bramosia e spesso, quando lavorava nel frutteto, temeva che gli zingari gliela rubassero.\nAlice era bella ma non intelligente e questo creava ancor pi\u00f9 apprensione nel padre che temeva che chiunque avrebbe potuto rovinarla. L'ossessione divenne cos\u00ec forte che Edward, dopo che la figlia comp\u00ec i quattordici anni, si mise a tormentare ogni mese la moglie: \ne non si calmava fin quando la moglie non gli rispondeva di s\u00ec.\nQuando Jimmy Munroe che era un bel ragazzo venne ad abitare nella valle, tutte le paure di Edward si concentrarono su di lui e prima ancora che la figlia avesse mai visto il ragazzo le proib\u00ec di vederlo.\nUn giorno Edward ricevette un telegramma che gli annunciava la morte di sua zia Nellie e cos\u00ec fu costretto a recarsi a Oakland per il funerale e lasciare la moglie e la figlia da sole. La sera stessa della partenza di Edward, Tom Breman pass\u00f2 a casa dei Wicks e chiese ad Alice e alla madre se volevano partecipare a un ballo che davano nell'edificio della scuola. Dopo parecchia indecisione Katherine accett\u00f2 e accadde che al ballo Alice incontrasse Jimmie Munroe e si lasciasse baciare.\nQuando Edward ritorn\u00f2 nella valle venne subito a saperlo dal proprietario dell'emporio, T.B. Allen e, pieno di furore, preso un fucile dal negozio usc\u00ec di corsa intenzionato ad uccidere il giovane ma venne prontamente fermato dal vice-sceriffo. Non potendo per\u00f2 rinchiuderlo in prigione perch\u00e9 non aveva fatto nulla gli chiesero una somma di danaro per cauzione. Edward, che aveva sempre fatto credere a tutti di essere ricco, si sent\u00ec affranto ma, con le parole di incoraggiamento della moglie e la sua comprensione, decise di abbandonare la valle e fare fortuna in un altro luogo.\nIV.\nIl quarto racconto \u00e8 ambientato in un'altra fattoria della valle, quella di Franklin Gomez. Egli aveva un bracciante di nome Pancho che ogni tre mesi aveva l'abitudine di prendere i suoi risparmi e andare a Monterey ad ubriacarsi per poi rientrare al mattino. Ma accadde che una volta di queste, mentre era sulla strada del ritorno per casa, udisse il pianto di un bambino tra i cespugli. Scese da cavallo e and\u00f2 a vedere e trov\u00f2 un bambino che piangeva.\nPancho, spaventato a morte, torn\u00f2 urlando dal padrone che volle andare a vedere di che cosa si trattasse. Arrivato al punto indicatogli da Pancho trov\u00f2 il bambino e decise di portarlo a casa. Fino ai tre anni il bambino non parl\u00f2. Egli venne chiamato Tularecito, che in spagnolo vuol dire Ranocchietto, perch\u00e9 \u00abAveva le braccia corte e grosse in contrasto con le gambe lunghe e snodate. Aveva un'enorme testa piantata senza collo sulle spalle massicce\u00bb.\nNon si venne mai a saper chi lo avesse abbandonato ma Gomez lo accolse nella sua fattoria e ne ebbe cura. Il bambino crebbe velocemente ma a cinque anni il cervello smise di svilupparsi mentre aumentava la sua forza che lo faceva gi\u00e0 lavorare come un uomo. Tularecito sapeva inoltre incidere con grande abilit\u00e0 figure di animali sulla pietra arenaria.\nTularecito era solitamente buono e tranquillo ma quando qualcuno rompeva uno dei suoi lavori diventava una furia, tanto che Franklin Gomez dovette legargli spesso mani e piedi e tenerlo per ore rinchiuso nella rimessa della fattoria fino a che non si fosse calmato.\nCompiuti i sei anni Tularecito non and\u00f2 a scuola e per cinque anni le autorit\u00e0 scolastiche cercarono di occuparsi del suo caso ma senza risultato. Turalecito aveva una vera fobia della scuola e quando ne sentiva parlare scompariva dalla fattoria per alcuni giorni.\nMa a undici anni dovette arrendersi alle autorit\u00e0 e iniziare ad andare a scuola. La sua maestra, la signorina Martin, scopr\u00ec presto la sua abilit\u00e0 nel disegno e gli diede un gesso per disegnare sulla lavagna. Ma quando arriv\u00f2 l'ora di matematica e i ragazzi della quarta classe cancellarono la lavagna, Tularecito si scagli\u00f2 su di loro con furia e tutti dovettero fuggire.\nAlla fine dell'anno, la signorina Martin diede le dimissioni per motivi di salute e subentr\u00f2 al suo posto la signorina Morgan, una giovane insegnante entusiasta del suo mestiere che riusc\u00ec ad attirare l'attenzione di Turalecito leggendo le fiabe. Infatti quando ella inizi\u00f2 a leggere di elfi, folletti, fate e silfidi Tularecito si concentr\u00f2 sulla lettura, lasci\u00f2 cadere la matita con la quale disegnava e non tracci\u00f2 pi\u00f9 nessun segno sui fogli del suo album.\nIl primo giorno che la signorina Morgan aveva letto degli gnomi, mentre percorreva la strada per ritornare a casa, incontr\u00f2 Turalecito. Il ragazzo voleva sapere degli gnomi e disse che, pur non avendoli mai visti, sapeva che esistevano. La signorina Morgan, pensando che fosse inutile deludere il ragazzo,\ngli disse che se voleva vedere gli gnomi doveva cercarli sotto terra e aspettare la notte perch\u00e9 essi uscivano solo quando si faceva buio.\nCos\u00ec Tularecito quella sera stessa prese una pala per andare a cercare, come disse a Pancho, \"la gente che vive sotto terra\" e si avvi\u00f2 verso le colline e inizi\u00f2 a cercare gli gnomi. Arriv\u00f2 cos\u00ec nell'orto di Bert Munroe e ai piedi di un grande pesco scav\u00f2 una grande buca. Smise di scavare soltanto all'alba e si ripar\u00f2 nella macchia per dormire.\nVerso mezzogiorno Bert Munroe scopr\u00ec la buca e pensando fossero stati i ragazzi si affrett\u00f2 a ricoprirla perch\u00e9 non costituisse un pericolo. Ma Tularecito, uscito dalla macchia, si slanci\u00f2 su di lui urlando e agitando la pala.\nAll'ora del pranzo, Jimmie Munroe and\u00f2 a chiamare il padre e lo trov\u00f2 disteso e sanguinante sul mucchio di terra, mentre dalla buca Tularecito buttava con forza palate e palate di terra. Jimmie, pensando che il padre fosse stato ucciso e che qualcuno stesse scavando la fossa, corse a telefonare ai vicini che accorsero subito. Tularecito reag\u00ec con la forza di un leone ma, colpito con la sua stessa pala, venne legato e condotto in prigione. Esaminato da una commissione di medici, Tularecito non rispose alle domande e si limit\u00f2 a sorridere.\nCos\u00ec, malgrado il signor Gomez avesse chiesto che il ragazzo gli venisse riaffidato, il giudice decise che egli era pericoloso e che non poteva essere lasciato in libert\u00e0."}
{"id": "1143273", "revid": "46291", "url": "https://it.wikipedia.org/wiki?curid=1143273", "title": "Eolidoidea", "text": "Eolidoidea \u00e8 un sottordine di molluschi nudibranchi."}
{"id": "1143283", "revid": "767487", "url": "https://it.wikipedia.org/wiki?curid=1143283", "title": "Beaubourg", "text": ""}
{"id": "1143285", "revid": "161374", "url": "https://it.wikipedia.org/wiki?curid=1143285", "title": "Beaubourg di Parigi", "text": ""}
{"id": "1143291", "revid": "363629", "url": "https://it.wikipedia.org/wiki?curid=1143291", "title": "Roberto Cavalli", "text": "\u00c8 il fondatore dell'omonima casa di moda fiorentina.\nIl nonno, Giuseppe Rossi, \u00e8 stato un macchiaiolo, con opere esposte nella Galleria degli Uffizi di Firenze. Il padre Giorgio \u00e8 stato ucciso dalla Wehrmacht nel 1944, fucilato nel comune di Cavriglia.\nBiografia.\nCavalli studia presso l'Istituto statale d'arte di Firenze, scegliendo come specializzazione le applicazioni tessili della pittura.\nNei primi anni settanta brevetta un procedimento di stampa su pelle e comincia a creare \"patchwork\" di materiali e colori. Herm\u00e8s e Pierre Cardin sono tra i primi a interessarsi ai suoi lavori. Nel 1970 presenta al Salon du Pr\u00eat-\u00e0-Porter di Parigi, la prima collezione col proprio nome. Porta sulle passerelle della Sala Bianca di Palazzo Pitti, e poi su quelle di Milano Collezioni, le sue collezioni: jeans di denim stampato, fatti di intarsi di pelle, broccati e stampe \"animalier\". Nel 1972 apre la sua prima \"boutique\" a Saint-Tropez.\nPoco pi\u00f9 che ventenne sposa Silvana, ma il matrimonio dura poco e a 29 anni, dopo un tradimento, la coppia si separa. Nel 1980 Roberto Cavalli sposa in seconde nozze Eva Maria D\u00fcringer, seconda classificata a Miss Universo tre anni prima, che diventer\u00e0 la sua principale collaboratrice sul lavoro. All'inizio degli anni novanta, dopo un periodo dedicato alla famiglia e all'allevamento di cavalli da corsa, i due tornano a occuparsi di moda. La prima sfilata ufficiale del nuovo corso si tiene a Milano nel 1994: Cavalli presenta jeans invecchiati con un trattamento a getto di sabbia. Questo trattamento \u00e8 oggi duramente contestato dalle associazioni per i diritti umani, in quanto altamente pericoloso per i lavoratori che lo praticano. A dicembre dello stesso anno apre una \"boutique\" a Saint Barth, nei Caraibi Francesi, e poi a Venezia e ancora a Saint-Tropez. A fine anni novanta, il marchio \u00e8 distribuito in 36 nazioni.\nAccanto alla collezione Roberto Cavalli, vengono creati i marchi \"RC Menswear\", e poi la linea giovane \"Just Cavalli\", lanciata nel 1998, che include oggi abbigliamento uomo e donna, accessori, occhiali da sole, orologi, profumi, biancheria intima e costumi da bagno. Cavalli firma inoltre la linea di abiti per adolescenti \"Angels &amp; Devils\", la linea \"Class\", due collezioni di \"underwear\", scarpe, occhiali, orologi e profumi.\nNel 2002 inaugura la prima \"boutique-caf\u00e9\" a Firenze. A Milano apre poi il Just Cavalli Caf\u00e9 di Torre Branca, e una \"boutique\" di via della Spiga. Nel 2007 Cavalli disegna una linea per H&amp;M che viene messa in vendita l'8 novembre dello stesso anno. Sette anni pi\u00f9 tardi, Roberto Cavalli ha aperto i suoi primi \"Flagship store\" a Parigi e Las Vegas, oltre ad aver aperto la prima \"showroom\" in Giappone.\nTra le personalit\u00e0 che sono state \"testimonial\" di Cavalli vi sono: Rita Ora, Jessica Stam, Eva Riccobono, Laetitia Casta, Natasha Poly, Mariacarla Boscono, Karen Elson, Karol\u00edna Kurkov\u00e1.\nIl 18 giugno 2013 ha ricevuto una laurea \"honoris causa\" in Fashion Management dalla Domus Academy di Milano, dove ha tenuto una lezione magistrale al termine della cerimonia.\nVita privata.\nCavalli ha cinque figli: Tommaso e Cristiana dal suo primo matrimonio, e Robert, Rachele e Daniele, dalle seconde nozze.\nIl 16 settembre 2019, il genero Francesco Agostinelli viene trovato morto a Latina, all'interno della propria automobile."}
{"id": "1143293", "revid": "339392", "url": "https://it.wikipedia.org/wiki?curid=1143293", "title": "Teorema centrale del limite", "text": ""}
{"id": "1143294", "revid": "46291", "url": "https://it.wikipedia.org/wiki?curid=1143294", "title": "Acleioprocta", "text": "Acleioprocta \u00e8 una superfamiglia di molluschi nudibranchi."}
{"id": "1143297", "revid": "1543377", "url": "https://it.wikipedia.org/wiki?curid=1143297", "title": "Peugeot Type 16, 17, 19 e 32", "text": "Le Type 16, 17, 19 e 32 erano quattro modelli di autovettura prodotti complessivamente tra il 1897 ed il 1902 dalla Casa automobilistica francese Peugeot.\nProfilo.\nQueste vetture erano state progettate e realizzate per assolvere alle funzioni di una primitiva station wagon, sebbene il corpo vettura non ricordi molto tale orientamento. Somigliavano infatti pi\u00f9 a delle cabriolet che non a giardinette.\nLe Type 16, 17 e 19 furono lanciate nel 1897 e furono prodotte rispettivamente in 87, 182 e 75 esemplari. La prima fu prodotta fino al 1900, mentre le altre due proseguirono fino al 1902.\nLa Type 32 fu invece prodotta nel solo 1900 in 21 esemplari e fu quella che meglio rispecchiava la vocazione familiare di queste vetture."}
{"id": "1143298", "revid": "1369234", "url": "https://it.wikipedia.org/wiki?curid=1143298", "title": "104 (numero)", "text": "Centoquattro \u00e8 il numero naturale dopo il 103 e prima del 105."}
{"id": "1143303", "revid": "125075130", "url": "https://it.wikipedia.org/wiki?curid=1143303", "title": "V\u00e5lerenga Fotball", "text": "Il V\u00e5lerenga Fotball, noto solo come V\u00e5lerenga, \u00e8 una societ\u00e0 calcistica norvegese con sede nell'omonimo quartiere della capitale Oslo. Fondata nel 1913, gioca nella Eliteserien, la massima divisione del Campionato norvegese di calcio.\nDal 2017 gioca le partite casalinghe nell'Intility Arena ( posti). In precedenza giocava nel Bislett Stadion e nell'Ullevaal Stadion. Nel suo palmar\u00e8s ci sono 5 campionati nazionali e 4 Coppe di Norvegia. Tra i trofei non ufficiali sono annoverati 4 campionati di Oslo.\nStoria.\nLa storia del club inizi\u00f2 nel 1898, quando fu fondato con il nome \"Fotballpartiet Spark\". Divent\u00f2 \"Idrettslaget Spring\" il 29 luglio 1913. Soltanto in seguito il nome cambi\u00f2 in \"Vaalerengens Idr\u00e6ttsforening\". Il V\u00e5lerengen vinse quattro campionati di Oslo prima che si costituisse una lega nazionale. Nella Hovedserien 1948-1949, la squadra si classific\u00f2 al secondo posto.\nNel 1965, la squadra si aggiudic\u00f2 il primo campionato della sua storia. Il decennio seguente, per\u00f2, fece conoscere alla squadra la 3. divisjon: il club retrocesse nel 1970 e non torn\u00f2 nella massima divisione fino al 1974. Negli anni ottanta, arrivarono altri tre titoli nazionali, oltre ad una Norgesmesterskapet. Sempre nel corso del decennio, il V\u00e5lerenga fu finalista di coppa perdente in due occasioni e collezion\u00f2 un terzo posto finale in campionato.\nNel 1990, il V\u00e5lerenga retrocesse dopo quattordici anni consecutivi nella massima divisione. Rischi\u00f2 di retrocedere nuovamente nel 1992, ma riusc\u00ec a salvarsi grazie ad un successo all'ultima giornata di campionato contro l'Eik-T\u00f8nsberg, evitando cos\u00ec di essere relegato nuovamente nella 3. divisjon. Raggiunse la promozione nel 1994, ma retrocesse ancora nel 1996. L'anno seguente, centr\u00f2 la promozione e il successo nell'edizione stagionale della Coppa di Norvegia.\nIl campionato 2000 vide nuovamente la retrocessione del V\u00e5lerenga, a causa di una sconfitta nelle qualificazioni al campionato seguente contro il Sogndal. Torn\u00f2 nella massima divisione nel 2002, vincendo contemporaneamente la coppa nazionale. Dal 2004, la squadra torn\u00f2 a lottare per il titolo: arriv\u00f2 a pari punti con il Rosenborg, in cima alla classifica. Il V\u00e5lerenga ebbe anche la stessa differenza reti, ma segn\u00f2 meno gol e questo permise al Rosenborg di vincere il campionato.\nIl campionato 2005 si concluse con il successo del V\u00e5lerenga, che mise fine al regno ininterrotto di tredici anni del Rosenborg. La squadra si aggiudic\u00f2, tre anni dopo, la Coppa di Norvegia 2008.\nCalciatori.\nContributo alle nazionali.\nIl V\u00e5lerenga ha offerto due calciatori alla Nazionale norvegese per le manifestazioni internazionali, nella sua storia: si tratta di Henry Johansen (convocato per il ) e Kjetil Rekdal (convocato per il ).\nOrganico.\nRosa 2022.\n\"Rosa aggiornata al 15 gennaio 2022\".\n "}
{"id": "1143305", "revid": "216739", "url": "https://it.wikipedia.org/wiki?curid=1143305", "title": "V\u00e5lerenga", "text": ""}
{"id": "1143307", "revid": "216739", "url": "https://it.wikipedia.org/wiki?curid=1143307", "title": "Valerenga", "text": ""}
{"id": "1143308", "revid": "344646", "url": "https://it.wikipedia.org/wiki?curid=1143308", "title": "Botryosphaeria ribis", "text": "\"Botryosphaeria ribis\" Grossenb. &amp; Duggar, \"Technical Bulletin New York Agricultural Experiment Station\" 18: 128 (1911)\n\"Botryosphaeria ribis\" \u00e8 un fungo ascomicete agente di una tracheomicosi, comunemente denominata \"cancro gommoso\", su alcune piante.\nCancro gommoso.\nIl cancro gommoso \u00e8 una malattia che colpisce in genere gli agrumi, ed \u00e8 causata, con differenti sintomatologie, da diversi agenti eziologici (\"Botryosphaeria ribis\", \"Diaporthe citri\"). In Italia \u00e8 frequente soprattutto il cancro gommoso da \"B. ribis\" su Limone in Sicilia.\nLa malattia si manifesta con la comparsa di aree maculate umide sul fusto e sulle branche primarie. In queste aree compaiono in seguito delle screpolature (cancri) da cui fuoriesce un essudato gommoso che si rapprende all'aria assumendo un colore simile a quello dell'ambra. Sotto la corteccia, le aree colpite mostrano un imbrunimento del legno pi\u00f9 giovane. Con il passare del tempo le aree maculate diventano sempre pi\u00f9 scure e le screpolature pi\u00f9 abbondanti. Negli stadi avanzati i cancri sono secchi e la corteccia tende a distaccarsi dal legno.\nIl cancro gommoso colpisce in particolare gli alberi vecchi che manifestano uno squilibrio tra la chioma e l'apparato radicale, divenuto poco funzionale. Meno frequentemente sono colpite piante giovani. Le piante non particolarmente debilitate tendono a reagire formando tessuti cicatriziali che circoscrivono le infezioni. Con la progressione della malattia, l'infezione tende a confluire in aree pi\u00f9 estese che finiscono per abbracciare l'intera circonferenza. A questo punto \u00e8 compromessa la funzionalit\u00e0 del sistema vascolare, con conseguente disseccamento della chioma servita dalla branca o dell'intera pianta qualora sia colpito il fusto.\nI fattori che predispongono le piante agli attacchi da parte della \"B. ribis\" sono le ferite causate da traumi meccanici o da fisiopatie, attraverso i quali si ha l'ingresso del patogeno, disfunzioni fisiologiche (es. disaffinit\u00e0 d'innesto), condizioni di umidit\u00e0 eccessiva persistenti.\nLa patologia si combatte in sede preventiva garantendo con la potatura un giusto equilibrio fra apparato vegetativo aereo e apparato radicale, soprattutto nelle piante ormai vecchie. In sede curativa si deve intervenire nei primi stadi con trattamenti localizzati, all'inizio della primavera e dell'autunno, eseguendo spennellature con fungicidi rameici ad alte dosi. Su piante giovani e con infezioni non estese si pu\u00f2 ricorrere anche alla dendrochirurgia, asportando la corteccia e la parte del legno colpita e disinfettando le ferite con prodotti rameici o con la fiamma. Come rimedio estremo si pu\u00f2 infine ricorrere al reinnesto.\nInfezioni gravi da \"B. ribis\" sono state riscontrate anche sul fico d'India. Il cancro gommoso del fico d'India si forma sui cladodi con l'emissione dell'essudato gommoso dalle lesioni. In caso di attacchi gravi si ha il disseccamento dei cladodi e il progressivo deperimento delle piante."}
{"id": "1143309", "revid": "767487", "url": "https://it.wikipedia.org/wiki?curid=1143309", "title": "Lojze Spacal", "text": "Biografia.\nLojze Spacal, noto anche come Luigi Spacal, nacque sul Carso triestino, all'epoca parte dell'Impero austro-ungarico, da una famiglia di nazionalit\u00e0 slovena.\nNel 1930 venne arrestato con l'accusa di antifascismo e confinato per qualche tempo ad Accettura, in Basilicata. Qui scopr\u00ec la sua vocazione artistica. Nel 1934 si diplom\u00f2 al liceo artistico di Venezia. Cominci\u00f2 ad esporre le sue prime opere nel 1937.\nNel 1942 venne nuovamente inviato al confino, questa volta in Abruzzo e, in seguito, assegnato a un battaglione speciale di lavoro a Forte dei Marmi. Ciononostante, riusc\u00ec a continuare ad esporre le sue opere tanto che, nel 1944, allest\u00ec la sua prima personale. Nel 1948 partecip\u00f2 per la prima volta alla biennale veneziana.\nNel 1958 vinae il Gran premio internazionale \"per un disegnatore e incisore\" alla Biennale di Venezia. Nel 1959 ebbe il 2\u00ba premio alla Biennale internazionale d'arte grafica di Lubiana. Nel 1974 gli venne conferito il premio Pre\u0161eren, massimo riconoscimento artistico sloveno, ed il \u201cSan Giusto d'Oro\u201d nel 1977. Nel 1998 gli fu dedicato un museo nel castello di San Daniele del Carso."}
{"id": "1143319", "revid": "287204", "url": "https://it.wikipedia.org/wiki?curid=1143319", "title": "Personaggi di Michel Vaillant", "text": "Questa voce \u00e8 un elenco dei principali personaggi del mondo di Michel Vaillant.\nA.\nAgn\u00e8s Vaillant.\nNata de Chanzy, figlia di un amico di Henri Vaillant che vive in Argentina, diventa la moglie di Jean-Pierre Vaillant che conobbe durante il Gran Premio d'Argentina nell'albo \"La grande sfida\". Hanno un figlio Jean-Michel (albo \"I piloti del brivido\").\nB.\nBenjamin Vaillant.\nFratello di Henri, zio di Michel, direttore dell'impresa di trasporti che porta lo stesso nome a Marsiglia.\nBob Cramer.\nCattivo\nFa la sua prima comparsa nell'albo \"Un 13 in gara\" come pilota della Bocar iscritto dal Texas Drivers Club nelle 24 ore di Le Mans. All'inizio nemico giurato di Steve Warson che corre in coppia con Michel Vaillant. Diventer\u00e0 poi pilota della casa \"Leader\" antagonista della Vaillante. Personaggio complesso, dalla mente tormentata, gli capiter\u00e0 qualche volta di passare, solo momentaneamente, dalla parte dei \"buoni\" aiutando i Vaillant.\nBoule.\nAutista di automezzi pesanti presso la ditta Benjamin Vaillant apprezzato da tutti per il suo buon umore. Tuttavia, credendosi invincibile nel ramino, viene battuto da Steve Warson nell\"'Operazione Jaguar\" a fine albo e ci\u00f2 l'obbliga a tagliarsi i baffi che aveva scommesso al gioco.\nLo si ritrova nell'albo \"Il mistero del Lunar\" sempre come camionista\u2026\nD.\nDino Falconetti.\nPilota italiano che fa la sua prima comparsa nell'albo \"Il circuito del terrore\" come giovane speranza dell'\u00e9quipe europea.\nE.\nElisabeth Vaillant.\nMoglie di Henri, madre di Michel e Jean-Pierre.\nF.\nFran\u00e7oise Latour.\nBuono\nFiglia di Louis Latour, fa la sua prima apparizione nell'albo \"Un 13 in gara\" come giornalista di una rivista per giovani incaricata di intervistare Michel. I loro primi contatti non sono di natura tale da far credere a una possibile storia sentimentale. Eppure proprio lei diventer\u00e0 la moglie di Michel Vaillant nell'albo \"Des filles et des moteurs\".\nG.\nGabri\u00e8le Spangenberg.\nBuono\nFiglia di un ricchissimo industriale tedesco vive nel castello di K\u00f6nigsfeld nei pressi di N\u00fcrburgring dove conosce Michel e Steve quando questi vengono invitati al castello da suo padre durante il Gran Premio di Germania nell'albo \"Il castello della vendetta\". Gabri\u00e8le diventer\u00e0 in seguito la compagna d'Yves Doul\u00e9ac.\nH.\nHawkins.\nDan Hawkins \u00e8 un pilota automobilistico statunitense, amico di Bob Cramer. Come lui veterano della scuderia \"Texas Drivers Club\" diventato poi pilota della scuderia Leader. Personaggio abietto e di scarsi valori morali \u00e8 sempre dalla parte dei \"cattivi\".\nHenri Vaillant.\nPadre di Michel e Jean-Pierre, ha iniziato la sua carriera come meccanico prima di costruire e condurre lui stesso le sue proprie auto da corsa. Poi \u00e8 diventato un costruttore d'auto di successo. Dopo il suo ritiro, ha passato le redini della fabbrica e della scuderia a suo figlio Jean-Pierre. Le decisioni importanti, comunque, vengono prese sempre tenendo conto del suo saggio parere.\nJ.\nJean-Michel Vaillant.\nFiglio di Jean-Pierre e di Agnes Vaillant. Fa la sua prima comparsa all'inizio dell'albo \"I piloti del brivido\". Compare ancora successivamente, senza entrare nelle trame delle storie, in altri album.\nJean-Pierre Vaillant.\nFratello maggiore di Michel, ha abbandonato la sua carriera di pilota per consacrarsi interamente alla creazione della maggior parte delle Vaillante da corsa. Prende il posto del padre Henri come caposquadra della scuderia Vaillante e, soprattutto, come padrone delle fabbriche Vaillante. Era \"il pilota senza volto\" della F.1\"Myst\u00e8re\" nell'albo dal medesimo titolo.\nJoseph.\nCapo-meccanico di Michel Vaillant nei primi albi, Joseph R\u00e9nier ha partecipato all'avventura della Grande Sfida. In una occasione sar\u00e0 anche l'autista di Elisabeth Vaillant, insegnandole pure a guidare, cosa che gli far\u00e0 venire i sudori freddi. Andato in meritata pensione, riprende servizio nell'albo \"Serie Nera\", prendendo in mano le redini dell'equipe di meccanici di Michel Vaillant, al fine di permettere a questi di ritrovare un ruolo conforme alla sua leggenda. Lo ritroveremo occasionalmente negli albi \"I giovani lupi\" e \"Sfida tra i bastioni\".\nJules Bonnet.\nCamionista presso Benjamin Vaillant a Marsiglia, \u00e8 passato provvisoriamente alla concorrente \"Nord-M\u00e9diterran\u00e9e\" dove R\u00e9gis Blancardo \u00e8 il co-dirigente (con suo padre\u2026) nell'albo \"Operazione Jaguar\". Lo segue Yves Doul\u00e9ac lui stesso trasportatore all'epoca e finiscono coinvolti nei loschi intrallazzi di R\u00e9gis.\nJulie Wood.\n\"Buono negli albi di Julie Wood e Michel Vaillant\"\n\"Buono nel film Adrenalina blu - La leggenda di Michel Vaillant interpretato da Diane Kruger\" (dove per\u00f2 non ricopre al 100 % lo stesso ruolo che nei fumetti)\nJulie Wood \u00e8 un ex campionessa di motociclismo passata alle quattro ruote con ottimi risultati. \u00c8 stata per lungo tempo fidanzata di Steve Warson, probabilmente l'unico vero amore del pilota americano.\nL.\nIl Leader.\nCattivo\nNemico numero uno del Team Vaillante. Potente e misterioso, dai caratteri somatici orientali, con il suo impero tecnologico cerca di surclassare, con tutti i mezzi, il predominio occidentale nel campo automobilistico. Successivamente, si ritirer\u00e0 in un monastero tibetano, e il suo progetto di potere verr\u00e0 proseguito dalla figlia Ruth.\nLouis Latour.\nPadre di Fran\u00e7oise Latour, amico di Henri Vaillant e direttore del giornale \"L'Eclair de France\". \u00c8 lui che lancia nel suo giornale \"La grande sfida\" del primo albo della serie.\nM.\nMarcetto.\nVecchio camionista di Benjamin Vaillant passa alla concorrente \"Nord-M\u00e9diterran\u00e9e\" come Jules Bonnet. Uomo irascibile pronto a lasciarsi coinvolgere in faccende poco pulite.\nMichel Vaillant.\n\"Buono negli albi di Michel Vaillant\"\n\"Buono nel cartone animato Michel Vaillant interpretato da Michel Vign\u00e9\"\n\"Buono nel film Adrenalina blu - La leggenda di Michel Vaillant interpretato da Sagamore St\u00e9venin\"\n\"Buono nella serie televisiva Les Aventures de Michel Vaillant interpretato da Henri Grandsire\"\nFiglio minore di Henri e Elisabeth Vaillant \u00e8 il pilota vedette della scuderia Vaillante. \nPilota automobilistico polivalente, nel suo palmar\u00e8s figurano numerose vittorie in Formula 1, ma anche alle 24 ore di Le Mans, e nel rally.\nN.\nNicolas Olensky.\nGiovane speranza russa del team Vaillante presente nell'albo Ottavo pilota.\nP.\nPatrick Vaillant.\nFiglio di Michel e Fran\u00e7oise, la sua nascita viene annunciata a Michel dal cartello di segnalazione dei box durante una sua partecipazione alle 24 ore di Le Mans. Appare per la prima volta, in et\u00e0 adolescenziale, nel volume \"Nel nome del figlio (Au nom du fils)\", il 71\u00ba, che segna l'inizio della \"seconda\" stagione del fumetto.\nPayntor.\nDonald Payntor \u00e8 un membro dei Texas' Drivers e vero mascalzone in \"Colpo di scena a Indianapolis\", si ravveder\u00e0 alla fine della storia quando si opporr\u00e0 alle losche macchinazioni contro la scuderia Vaillante. Nell'episodio \"Il terribile raid\", risollever\u00e0 le sorti della scuderia Texas' Drivers, che era stata sciolta, con l'aiuto di Roy Johnson (ex allievo della scuola piloti Vaillante).\nR.\nR\u00e9gis Blancardo.\nCattivo\nFiglio del proprietario della \"Nord-M\u00e9diterran\u00e9e\" impresa di trasporti concorrente di quella di Benjamin Vaillant. Tenta di coinvolgere Jules Bonnet e Yves Doul\u00e9ac nei suoi intrallazzi di traffico di armi (\"Operazione Jaguar\"), e diventa pertanto il nemico di Michel. Ritorna nell'albo \"I piloti del brivido\" in cui tenta di screditare Michel con frottole. Michel gli salver\u00e0 tuttavia la vita alla fine dell'albo. Lo si ritrova ancora una volta nell'albo \"Il mistero del Lunar\" dove Michel lo sottrae dalle mani di una banda di malviventi dai quali era stato ingaggiato.\nRuth.\nCattivo\nRuth Randson, \u00e8 una ex pilota che ha corso con lo pseudonimo di \"Jo Barett\". \u00c8 la figlia del Leader, ed \u00e8 una creatura diabolica tanto seducente quanto malvagia. Se Michel Vaillant riesce generalmente a tenerla a distanza, Steve Warson si lascia spesso conquistare dal suo fascino cedendo alla tentazione. Prender\u00e0 il posto del Leader nella sua storica lotta contro il team Vaillant.\nS.\nSteve Warson.\nBuono\nPilota automobilistico americano, all'inizio avversario di Michel sulla pista, nel primo albo \"La grande sfida\", ma diventa il suo pi\u00f9 grande amico negli albi seguenti, e successivamente membro della scuderia Vaillante.\nSteve Warson \u00e8 stato per lungo tempo compagno di Julie Wood.\nY.\nYves Doul\u00e9ac.\nBuono\nAppare all'inizio come ragazzo di 15 anni nell'albo \"Operazione Jaguar\". Figlio di un autista di camion dell'impresa \"Benjamin Vaillant\" morto in un incidente stradale. Salvato da Michel dalla cattiva influenza di R\u00e9gis Blancardo per diventare in seguito allievo alla scuola di pilotaggio Vaillant (\"Il pilota N.8\") e pilota della scuderia Vaillant. \u00c8 compagno di Gabri\u00e8le Spangenberg."}
{"id": "1143321", "revid": "647919", "url": "https://it.wikipedia.org/wiki?curid=1143321", "title": "Partito Comunista di Jugoslavia", "text": ""}
{"id": "1143328", "revid": "110848817", "url": "https://it.wikipedia.org/wiki?curid=1143328", "title": "Riserva naturale Antiche Citt\u00e0 di Fregellae e Fabrateria Nova e del Lago di San Giovanni Incarico", "text": "La riserva naturale Antiche Citt\u00e0 di Fregellae e Fabrateria Nova e del Lago di San Giovanni Incarico \u00e8 un'area naturale protetta situata nei comuni di San Giovanni Incarico, Arce, Ceprano e Falvaterra, in provincia di Frosinone, istituita nel 1997.\nTerritorio.\nSi estende per un'area di 715 ettari lungo le sponde del lago di San Giovanni Incarico e d'Isoletta d'Arce , costituito dallo sbarramento delle acque del fiume Liri nel tratto in cui incontra quelle del Sacco nel territorio di Arce.\nZona archeologica.\nEntro i confini della riserva ricadono anche due importantissime aree archeologiche; gli scavi della citt\u00e0 di Fregellae e i resti affioranti di Fabrateria Nova, quest'ultima non ancora oggetto di indagini scientifiche.\nFlora.\nLe presenze floristiche contano specie tipiche delle golene come \"Iris pseudacorus\", salici e pioppi.\nFauna.\nDi discreta importanza la fauna ittica. Il lago di San Giovanni Incarico \u00e8 un'area di sosta durante le migrazioni di specie aviarie.\nNel 2008 \u00e8 stata avvistato un esemplare di lontra adulta."}
{"id": "1143329", "revid": "1718925", "url": "https://it.wikipedia.org/wiki?curid=1143329", "title": "Pallonetto", "text": "Con il termine pallonetto ci si pu\u00f2 riferire a:"}
{"id": "1143330", "revid": "21880", "url": "https://it.wikipedia.org/wiki?curid=1143330", "title": "Riserva naturale lago di San Giovanni Incarico", "text": ""}
{"id": "1143331", "revid": "767487", "url": "https://it.wikipedia.org/wiki?curid=1143331", "title": "Phyllosticta opuntiae", "text": "\"Phyllosticta opuntiae\" Sacc. &amp; Speg., \"Michelia\" 1(no. 2): 156 (1878).\n\"Phyllosticta opuntiae\" \u00e8 un fungo ascomicete patogeno delle piante portatore della malattia chiamata \"ruggine scabbiosa\". Colpisce alcune piante di interesse ornamentale come il ruscus, manifestandosi con accartocciamenti delle foglie a partire dalla punta. Curabile con trattamenti a base di dithianon o thiophanate methyl."}
{"id": "1143334", "revid": "1305772", "url": "https://it.wikipedia.org/wiki?curid=1143334", "title": "Discografia dei Trivium", "text": "La discografia dei Trivium, gruppo musicale statunitense in attivit\u00e0 dal 1999, si compone di dieci album in studio, quattro demo ed EP e oltre trenta singoli."}
{"id": "1143338", "revid": "1793900", "url": "https://it.wikipedia.org/wiki?curid=1143338", "title": "Crocifissione di San Cristoforo sul Naviglio", "text": "L'affresco della Crocefissione si trova sopra la porta d'ingresso della parte destra della contraffacciata, la cosiddetta Cappella Ducale, della Chiesa di San Cristoforo sul Naviglio (Milano).\nLa sua datazione \u00e8 di poco posteriore al compimento della cappella Ducale, realizzata come voto per la cessazione della peste del 1399, pertanto in costruzione nel 1403 e terminata nel 1405.\nSi tratta di un doppio riquadro, una Madonna in trono con Santi e donatore, e una Crocedissione.\nLa crocedissione e la sovrastante Madonna sono inseriti in un unico riquadro, strutturato in due ordini, superiore (la Madonna in trono) e inferiore (la crocefissione) posto tra le due bifore della controfacciata.\nLa Madonna in trono ha ai suoi lati due santi, di cui quello a destra \u00e8 un grande San Cristoforo. Sotto al santo di sinistra stanno in figura pi\u00f9 rimpicciolita i due committenti inginocchiati e in preghiera. Nel riquadro sottostante il Cristo crocifisso sta al centro, inginocchiata sotto la croce la Maddalena, il San Giovanni Battista a destra, la Madonna svenuta retta da altra donna a sinistra.\nFanno parte di questo ciclo probabilmente i due santi vescovi in riquadri a parte, uno nella stessa parete, dall'altra parte della monofora verso la chiesa vecchia, l'altro nel fianco destro della cappella Ducale, stessa campanta iniziale, alla stessa quota, terminando in alto al concio in pietra di imposta del costolone della crociera.\nUna scritta indica il nome \u2013 chiaro \u2013 di un certo Bassanolo, e il cognome \u2013 invece meno chiaro nella lettura \u2013 che \u00e8 stato interpretato in vari modi: come Bassanolo de Coaertis o Choaretis (da Romussi, Carotti, Bagnoli), o come de Corvetti (da Calvi).\nSi tratta di un maestro che nel 1405 si rivela piuttosto ritardatario, perch\u00e9 ancora completamente immerso nella cultura del secolo precedente, ai modelli di partenza postgiotteschi di Giusto de' Menabuoi in Viboldone, tramite Anovelo da Imbonate.\nNella crocefissione mantiene quelle suggestioni lombardo trecentesche aggiungendovi con accenti cortesi. Per questi ultimi ha come riferimento anche la serie degli epigoni di Giovannino De' Grassi, dai quali recupera soprattutto taluni manierismi nel disegno angoloso. In particolare questo nella Madonna con Bambino.\nIn definitiva mostra una cultura antiquata, conforme ai modelli della cultura corrente gradita ai Visconti nel Trecento.\nHa un certo impaccio personale, non \u00e8 uno dei maggiori pittori di sicuro; per una relativa debolezza di talune immagini Pietro Toesca lo colloca nella cerchia di Simone da Corbetta, cui si rifarebbe anche il presunto cognome.\nMario Salmi lo riferisce invece alla cerchia di Anovelo da Imbonate, del quale riprende iconografie quali quella della crocifissione del primo in San Marco (ma senza pi\u00f9 l'eleganza e la finezza del modello).\nBaroni lo identifica con il pittore che riprendendo i modi del veronese Giacomo De Riva \u00e8 autore dell'affresco con Cinque santi nel transetto della chiesa di San Nicol\u00f2 ai Celestini di Bergamo, ma in questo caso secondo Matalon l'analogia \u00e8 solo apparente, dovuta alla sola posa del San Cristoforo, analoga ma non in quanto dipinta da una stessa mano, bens\u00ec per l'adozione di uno stesso tipo iconografico\nBibliografia.\nAutori che si sono occupati di questo affresco:"}
{"id": "1143349", "revid": "767487", "url": "https://it.wikipedia.org/wiki?curid=1143349", "title": "Cavo Diotti", "text": "Il Cavo Diotti \u00e8 un canale artificiale costruito nel 1787 che sfocia nel torrente Bevera. Le acque del canale provengono da sorgenti presenti nel Canton Ticino e nel territorio di Viggi\u00f9 Il Cavo prende il nome da Luigi Diotti, che volle l'opera e ne finanzi\u00f2 la realizzazione. Il Cavo Diotti transita in Valceresio, nel territorio di Viggi\u00f9, in provincia di Varese, per poi sfociare nel torrente Bevera, che \u00e8 un affluente dell'Olona.\nStoria.\nIl Cavo Diotti fu voluto dall'avvocato Luigi Diotti per irrigare le sue propriet\u00e0. Diotti era una grande possidente terriero che, in precedenza, aveva ricoperto la carica di \"commissario del fiume\", cio\u00e8 quella funzione attribuita dal Senato di Milano che prevedeva un'attivit\u00e0 di controllo nei confronti degli utilizzatori delle acque del fiume Olona. I fondi terrieri da lui posseduti si trovavano anche a Pantanedo, che era l'utenza finale del Cavo Diotti. Diotti, per realizzare l'opera, chiese ed ottenne il permesso dall'imperatore Francesco Giuseppe I d'Austria.\nIl progetto fu per\u00f2 foriero di polemiche: nel 1783, 32 utilizzatori delle acque del fiume si opposero strenuamente sostenendo che il prelevamento d'acqua sarebbe stato superiore alla sua introduzione. Diotti chiese nuovamente l'appoggio dell'imperatore, che ottenne insieme all'approvazione del progetto da parte della Regia Camera. Dato l'appoggio governativo, il consorzio del fiume Olona cedette ed il 17 marzo 1786 diede il permesso per l'avvio dei lavori di costruzione. Per il Cavo che avrebbe portato il suo nome, Diotti riusc\u00ec ad accaparrarsi le migliori fonti del territorio di Viggi\u00f9 e del Canton Ticino. Le opere di costruzione furono completate nel febbraio del 1787.\nAnche quando il Cavo entr\u00f2 in funzione, le polemiche non si placarono. Per decenni ci furono delle dispute sulla quantit\u00e0 d'acqua immessa - che molti giudicavano insufficiente a causa del sistema di misurazione - e sullo stato manutentivo della zona delle sorgenti dell'Olona, dove il Cavo Diotti immetteva acqua. Inoltre, Diotti chiedeva di poter estrarre la quasi totalit\u00e0 dell'acqua immessa, mentre il consorzio pretendeva invece che l'estrazione considerasse il regime di magra del fiume. La disputa si risolse solo nel 1862, con il versamento di 61.493 lire al consorzio come risarcimento per i maggiori prelievi d'acqua e per la manutenzione della zona delle sorgenti.\nIl tratto meridionale del Cavo Diotti, cio\u00e8 quello che estraeva a Castegnate l'acqua dell'Olona precedentemente immessa, venne poi interrato nel 1918 in seguito alla forte urbanizzazione della zona agricola di Pantanedo. Dato che la richiesta d'acqua per scopi irrigui si era quasi azzerata, questa parte del Cavo Diotti non venne infatti pi\u00f9 adoperata. Alcuni tratti del canale sono ancora esistenti nei comuni di Nerviano e Lainate; a Parabiago il Cavo Diotti \u00e8 stato utilizzato come sede del collettore che porta le acque reflue al depuratore consortile.\nIl tratto del Cavo Diotti che prelevava acqua a Castegnate, finch\u00e9 fu in funzione, rappresent\u00f2 la derivazione artificiale pi\u00f9 importante dell'Olona."}
{"id": "1143352", "revid": "588403", "url": "https://it.wikipedia.org/wiki?curid=1143352", "title": "\u0160irak Fowtbolayin Akowmb", "text": "Lo \u0160irak Fowtbolayin Akowmb (armeno: \u0547\u056b\u0580\u0561\u056f \u0544\u0561\u0580\u0566\u0561\u056f\u0561\u0576 \u0531\u056f\u0578\u0582\u0574\u0562), meglio noto come \u0160irak, \u00e8 una societ\u00e0 calcistica armena con sede nella citt\u00e0 di Gyumri. Fondato nel 1958, il club gioca le partite casalinghe allo stadio comunale di Gyumri.\nLo \u0160irak \u00e8 una delle pi\u00f9 antiche squadre di calcio dell'Armenia ed \u00e8 l'unica squadra che ha partecipato a tutte le stagioni della Bardsragujn chumb. Divenne campione della Bardsragujn chumb nel 1992, 1994, 1999 e 2012-2013 e ha sollevato la Hayastani Ankaxowt'yan Gavat' durante la stagione 2011-2012. Ha anche vinto la Hakob Tonoyani anvan Sowpergavat' nel 1996, 1999, 2003 e 2013.\nDal 2010, il proprietario dello \u0160irak \u00e8 la societ\u00e0 \u00abSovrano\u00bb LLC guidata da un uomo d'affari e membro dell'Assemblea nazionale dell'Armenia, Arman Sahakyan. La sede del club si trova in via Andranik Ozanyan 6, Gyumri.\nStoria.\nLo \u0160irak \u00e8 stato fondato nel 1958 nella citt\u00e0 di Gyumri, all'epoca parte della Repubblica Socialista Sovietica Armena. Durante gli anni 1970, il club era conosciuto con il nome di \"Olympia\". Non ha mai partecipato alla seconda divisione sovietica.\nLo \u0160irak \u00e8 una delle squadre di calcio pi\u00f9 antiche dell'Armenia e ha prodotto molti giocatori di talento che hanno rappresentato la Nazionale armena, con Art'owr Petrosyan e Harutyun Vardanyan come giocatori pi\u00f9 importanti.\nIl club \u00e8 la seconda squadra pi\u00f9 titolata del paese, avendo vinto quattro campionati, una coppa e quattro supercoppe. Il club ha lottato a livello finanziario tra il 2005 e il 2010.\nNel 2010, il club \u00e8 stato acquistato da Arman Sahakyan, un uomo d'affari originario di Gyumri e membro del parlamento armeno. Nel 2012, lo \u0160irak ha vinto la Coppa d'Armenia per la prima volta nella sua storia.\nLa squadra ha partecipato a tre diverse coppe europee: la Champions League, la Coppa UEFA e la Coppa Intertoto. Nella stagione 2012-2013, lo \u0160irak ha partecipato alla UEFA Europa League e si \u00e8 portato al secondo turno con una vittoria aggregata per 2-1 sul .\nNel maggio 2018, lo \u0160irak ha ricevuto 12 punti di penalizzazione dalla Federazione calcistica dell'Armenia, presumibilmente a causa del direttore sportivo Ararat Harutyunyan che avrebbe offerto a Edward Kpodo del una proposta per truccare la loro prossima partita.\nOrganico.\nRosa 2020-2021.\n\"Aggiornata all'11 aprile 2021.\""}
{"id": "1143353", "revid": "74801", "url": "https://it.wikipedia.org/wiki?curid=1143353", "title": "Anton de Bary", "text": "Biografia.\n\u00c8 considerato uno dei padri fondatori della patologia vegetale (fitopatologia) e il fondatore della micologia moderna. Scopr\u00ec i meccanismi che permettono a particolari parassiti di provocare l'antracnosi delle piante di vite. I suoi attenti e sistematici studi della storia della vita dei funghi e il suo contributo per lo studio delle alghe e delle piante superiori sono stati di fondamento per la biologia. \u00c8 stato un microbiologo per quanto riguarda la tassonomia."}
{"id": "1143356", "revid": "1086846", "url": "https://it.wikipedia.org/wiki?curid=1143356", "title": "Associazione Sportiva Ambrosiana-Inter 1942-1943", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1942-1943."}
{"id": "1143357", "revid": "287204", "url": "https://it.wikipedia.org/wiki?curid=1143357", "title": "89818 Jureskvarc", "text": ""}
{"id": "1143361", "revid": "339392", "url": "https://it.wikipedia.org/wiki?curid=1143361", "title": "Internazionale Football Club/Rosa 1943-1944", "text": ""}
{"id": "1143371", "revid": "198277", "url": "https://it.wikipedia.org/wiki?curid=1143371", "title": "Squadra emergenza (serie televisiva 1999)", "text": "Squadra emergenza (\"Third Watch\") \u00e8 una serie televisiva statunitense prodotta dal 1999 al 2005, che racconta le vicende di un gruppo di poliziotti, paramedici e vigili del fuoco. La serie, ambientata a New York, \u00e8 ideata e prodotta da John Wells, gi\u00e0 produttore di \"E.R. - Medici in prima linea\" e da Edward Allen Bernero (che diventer\u00e0 il produttore esecutivo della serie \"Criminal Minds\").\nLa serie \u00e8 stata trasmessa in prima visione negli Stati Uniti da NBC. In Italia ha debuttato su Canale 5, il gioved\u00ec in prima serata, nell'estate del 2000, con il titolo Camelot - Squadra emergenza, ma a causa dei bassi ascolti \u00e8 stata spostata dopo pochi episodi in seconda serata e poi sospesa al termine della prima stagione. In seguito, dal settembre 2001, la serie \u00e8 stata ritrasmessa, con le stagioni inedite, da Italia 1 e Iris, con il nuovo titolo \"Squadra emergenza\". Dal 2008 viene replicata da vari canali con il titolo Third Watch - Squadra emergenza. L'edizione in DVD della serie ha assunto il titolo definitivo di \"Squadra emergenza\"."}
{"id": "1143390", "revid": "15756", "url": "https://it.wikipedia.org/wiki?curid=1143390", "title": "Tour dei New Zealand Natives 1888-1889", "text": "Il \"New Zealand native football team\" nacque da un'idea del giocatore neozelandese di origine M\u0101ori, Joe Warbrick e dell'uomo d'affari inglese Thoma Eyton.\nIl secondo aveva fatto parte della rappresentativa neozelandese che aveva visitato in tour nel 1884 il Nuovo Galles del Sud.\nIl team gir\u00f2 le isole Britanniche, l'Australia e la Nuova Zelanda nel 1888 e 1889.\nLa maggior parte degli incontri disputati furono di rugby, secondo la codifica della Rugby Football Union (poi diventato \"Rugby a 15\" dopo lo scisma della Rugby League), ma vennero disputati anche molti incontri di Football Australiano (Victoria Rules) e di Calcio (soccer)\nLa squadra vinse 78 incontri di rugby su 107 e 3 incontri di Football Australiano\nIl loro tour fu il primo in Europa di una squadra di rugby del continente australe e la squadra di 26 elementi era principalmente formata di giocatori di etnia m\u0101ori, anche se erano presenti quattro bianchi di origine europea (\"p\u0101keh\u0101\"). Da qui la scelta del nome \"Natives\" in luogo di Maori.\nLista degli Incontri.\n\"Nota sul Punteggio\" :\n\"Note sugli Incontri\": L'elenco dei match nelle isole britanniche \u00e8 da considerare completo, anche se sono ancora dibattuti i match di Football Australiano e Calcio disputati in Australia.\n\"Nota sugli avversari:\" Poich\u00e9 il tour si svolse prima della scissione del 1895 che port\u00f2 alla nascita del Rugby League, alcuni team di allora divennero poi team della lega \u201cribelle\u201d. Almeno un club, il Manningham, divenne poi un club di calcio."}
{"id": "1143391", "revid": "767487", "url": "https://it.wikipedia.org/wiki?curid=1143391", "title": "Ohne dich (Rammstein)", "text": "Ohne dich (\"Senza te\") \u00e8 un singolo dei Rammstein estratto dall'album \"Reise, Reise\".\n\u00c8 stato pubblicato il 22 novembre del 2004 in Germania, Svizzera, Austria, mentre in altri paesi \u00e8 uscito nei giorni seguenti. Dopo \"Seemann\", questo brano \u00e8 la seconda power ballad prodotta dal gruppo tedesco, ed uno dei pochi brani a scostarsi dal loro genere.\nLa canzone.\nLa musica \u00e8 una creazione del tastierista Christian Lorenz. Il testo di Till Lindemann parla del dolore che si prova a causa dell'improvvisa mancanza di una persona. Il ritmo della canzone \u00e8 lento, sembra quasi una ballata. Il motivo principale della canzone \u00e8 rappresentato dalle parole \"Ohne dich kann ich nicht sein\" (\"Senza te non posso stare\")."}
{"id": "1143393", "revid": "984922", "url": "https://it.wikipedia.org/wiki?curid=1143393", "title": "Riale delle Selve", "text": "Il Riale delle Selve \u00e8 un torrente che transita in territorio di Castiglione Olona.\nIdrografia.\nIl Riale delle Selve nasce sopra Gornate Superiore di Castiglione e si getta nell'Olona con una bella cascata sulla quale si pu\u00f2 ammirare il fenomeno dell'affioramento della Gonfolite."}
{"id": "1143396", "revid": "119862787", "url": "https://it.wikipedia.org/wiki?curid=1143396", "title": "Poesia pura", "text": "Poesia pura designa una estetica letteraria riferita alla poetica che, come reazione al romanticismo decadente, convert\u00ec in \"topoi\" le essenze genuine del Romanticismo.\nIn Italia.\nLa poesia pura fu una corrente letteraria che ebbe il suo apice tra le prima e seconda guerra mondiale\ndue guerre. \nEssa portava a maturare la poetica simbolista opponendosi alla retorica dannunziana e pascoliana.\nIl termine pura sta ad indicare un'essenzialit\u00e0 della parola. I massimi esponenti furono Giuseppe Ungaretti e gli ermetici italiani.\nEssa rifiuta l'eloquenza tipica della reinterpretazione dannunziana della poesia decadente e tende a purificare la parola da ogni scopo didascalico, oratorio o legato a fini politici o morali, per ricondurla all'essenzialit\u00e0 espressiva.\nLa poesia viene ricondotta alla funzione originaria di evocazione, creazione di nuovo linguaggio, illuminazione, mirando alla ricerca del significato dell'esistenza mediante lo scavo interiore ed esprimendo la consapevolezza della solitudine dell'uomo, della sofferenza e del male di vivere, della crisi dell'io e dei valori nel mondo moderno.\nOrigini.\nIl termine inizi\u00f2 ad usarsi verso il 1880 in Francia e auspicava, con la sua teoria, una preponderanza musicale nel linguaggio poetico. L'origine dell'arte pura e della sua estensione alle lettere si trova in Charles Baudelaire e nel suo ispiratore, Edgar Allan Poe (\"The poetic principle\", 1850).\nLe teorie sopra la poesia pura si svilupparono, in Inghilterra, per il quale la poesia pura consiste nella perfetta fusione di profondo e forma, e, in Francia, viene equiparata la poesia a uno stato mistico. Per Bremond, il poeta \"concreto\" si compone di elementi che possono essere anche espressi in prosa, e di conseguenza la poesia pura, nella sua astrazione, \u00e8 ineffabile, come succede nella lirica. La teoria di Bremond mescola lo stato poetico - mistico - con la poesia."}
{"id": "1143402", "revid": "33235462", "url": "https://it.wikipedia.org/wiki?curid=1143402", "title": "Mega-annum", "text": ""}
{"id": "1143403", "revid": "130516", "url": "https://it.wikipedia.org/wiki?curid=1143403", "title": "Kilo-annum", "text": ""}
{"id": "1143404", "revid": "130516", "url": "https://it.wikipedia.org/wiki?curid=1143404", "title": "Giga-annum", "text": ""}
{"id": "1143405", "revid": "130516", "url": "https://it.wikipedia.org/wiki?curid=1143405", "title": "Exa-annum", "text": ""}
{"id": "1143407", "revid": "333843", "url": "https://it.wikipedia.org/wiki?curid=1143407", "title": "Squadriglia Lafayette", "text": "La Squadriglia La Fayette o Lafayette era un corpo militare composto da volontari statunitensi che, dal 18 aprile 1916, combatt\u00e9 nella prima guerra mondiale, inquadrato nella francese Aviation militaire come reparto N 124. Il nome fu scelto per ricordare la memoria del generale Gilbert du Motier de La Fayette.\nStoria.\nIl dottor Edmund L. Gros, fondatore dell'ospedale americano di Parigi ed organizzatore dell'American Field Service, Norman Prince, un avvocato di Harvard ed un espatriato americano che gi\u00e0 volava in Francia, condussero i tentativi di persuadere il governo francese dell'importanza di un'unit\u00e0 aerea americana volontaria che combattesse per la Francia. L'obiettivo era quello di far conoscere i loro sforzi all'opinione pubblica americana, con la speranza che la risultante notoriet\u00e0 avrebbe suscitato interesse nell'abbandonare la neutralit\u00e0 per entrare in guerra. Autorizzata dal dipartimento aereo del Ministero della difesa (Francia) il 21 marzo 1916, l'Escadrille de Chasse Nieuport 124 (Escadrille Am\u00e9ricaine) fu dispiegata il 20 aprile a Luxeuil-les-Bains, in Francia, vicino al confine con la Svizzera.\nNonostante la inadeguatezza delle unit\u00e0 negli Stati Uniti, l'Escadrille si rivel\u00f2 utile per i francesi e gli americani, considerando che prima della grande guerra gli aerei non erano considerati unit\u00e0 da combattimento. Inizialmente, c'erano sette piloti americani: Victor E. Chapman, Elliot C. Cowdin, Weston (Bert) Hall, James R. McConnell, Norman Prince, Kiffin Rockwell e William Thaw; l'elenco completo includeva 38 piloti.\nGli aerei, i meccanici e le divise dell'unit\u00e0 erano francesi, cos\u00ec come il comandante, il capitano Georges Th\u00e9nault. Negli equipaggi erano presenti anche cinque piloti francesi, che servivano in varie occasioni in posizioni di comando. Raoul Lufbery, un cittadino americano nato in Francia, divenne alla fine il loro maggiore asso dell'aviazione con 16 vittorie confermate prima che i piloti della squadriglia entrassero nell'U.S. Air Service.\nL'appellativo della squadriglia venne adottato il 6 dicembre 1916 in memoria del generale Gilbert du Motier de La Fayette, comandante del corpo d'armata francese intervenuto, a sostegno dei rivoltosi, nella guerra d'indipendenza americana. Gli aerei in dotazione erano i Nieuport Type 11 B\u00e9b\u00e9 e gli SPAD S.XIII. Nel corso della guerra gli aviatori della \"Squadriglia La Fayette\" arrivarono ad essere 209. Nel 1917, all'ingresso in guerra degli Stati Uniti, molti di questi aviatori rientrarono nei ranghi dell'Aviation Section, U.S. Signal Corps.\nI memorabili duelli aerei dei componenti la \"Squadriglia La Fayette\" contribuirono non poco ad infiammare il pubblico statunitense e creare l'atmosfera adatta all'iniziativa del presidente Wilson, il 6 aprile 1917, di dichiarare guerra alla Germania. Dopo la discesa in campo americana, la \"Squadriglia La Fayette\" venne assorbita dal corpo d'armata degli Stati Uniti, mantenendo per qualche mese la struttura e gli armamenti originari. Complessivamente furono 267 i volontari americani che militarono nelle file della \"Squadriglia La Fayette\" tra i quali \u00e8 da segnalare Eugene Bullard, primo pilota militare afroamericano della storia e Willis Bradley Haviland. Nel reparto volava anche Charles Nungesser.\nAl termine del conflitto la \"Squadriglia La Fayette\" cont\u00f2 63 morti, a fronte delle attribuite 151 uccisioni di nemici e il bilancio degli innumerevoli duelli aerei, comprese 32 velivoli tedeschi abbattuti contro 9 velivoli persi. La \"Squadriglia La Fayette\" cessa di esistere ufficialmente il 18 febbraio 1918 ed \u00e8 il 103rd Aero Squadron (103\u00ba squadrone aereo) dell'Aviation Section, U.S. Signal Corps a riprenderne le insegne e le tradizioni; l'8 aprile 1924 lo squadrone \u00e8 sciolto e ricostituito all'interno del 94th Fighter Squadron (94\u00ba squadrone caccia) dell'United States Air Force (1917-oggi).\nNell'Arm\u00e9e de l'air francese, la tradizione continua con il l\"'escadrille n\u00b0 23 du groupe de chasse 35\" (1921-1932) poi con il \"Groupe de Chasse 2/5 La Fayette\" (1932-1947) e infine con l'Escadron de chasse 2/4 La Fayette (1947-oggi). La \"Squadriglia La Fayette\" venne decorata con 31 croci di guerra, 7 medaglie al valor militare e 4 Legion d'onore. Non tutti i piloti statunitensi hanno servito nella \"Squadriglia La Fayette\", molti altri piloti statunitensi hanno combattuto per la Francia nel \"Lafayette Flying Corps\".\nCinema.\nLe azioni dei piloti americani sono state narrate in alcuni film:"}
{"id": "1143417", "revid": "436907", "url": "https://it.wikipedia.org/wiki?curid=1143417", "title": "Du riechst so gut '98", "text": ""}
{"id": "1143419", "revid": "124749640", "url": "https://it.wikipedia.org/wiki?curid=1143419", "title": "Cattedrale dei Santi Pietro e Paolo (Ales)", "text": "La cattedrale di San Pietro apostolo \u00e8 il principale luogo di culto cattolico di Ales, in provincia di Oristano, cattedrale della diocesi di Ales-Terralba.\nStoria.\nL'attuale cattedrale, dedicata a San Pietro, principe degli apostoli, venne edificata nel 1708 su progetto dell'architetto genovese Domenico Spotorno, morto ad Ales il 17 giugno 1702 e sepolto nella Cattedrale, che aveva abbondantemente collaborato ai lavori di conversione in stile barocco della cattedrale di Cagliari, chiesa che funse da modello per il duomo di Ales.\nLa cattedrale fu costruita sui resti di una chiesa precedentemente edificata anche col contributo di Donna Violante Carroz, Marchesa di Quirra al tempo del trasferimento della sede della diocesi da Usellus ad Ales. La prima cattedrale era in stile romanico a navata unica, con tetto a capriate e un piccolo campanile a vela, tre cappelle (B. V. del Carmine, B. V. del Rosario, del Crocifisso) e una sacrestia che venne sostituita da una nuova nel 1647. Conserva questa forma fino al 1682, quando viene ampliata, probabilmente con una struttura muraria in grossi blocchi di pietra bianca, con altre quattro cappelle che al tempo di Monsignor Brunengo vengono coperte con volta a botte assieme alla navata e all'abside. Nel 1678 inizia la costruzione di uno dei due campanili previsti ma il crollo del 29 aprile 1690 per cause che non furono mai accertate coinvolge nella sua caduta la chiesa e la distrugge quasi completamente.\nA portare a compimento la nuova cattedrale fu l'architetto Ignazio Merigano, avvalendosi della preziosa collaborazione dei maestri Antonio Cuccuru e Lucifero Marceddu di Cagliari. La nuova Cattedrale venne consacrata da Mons. Didoco Cugia il 9 maggio 1688 (dedicandola a San Pietro, principe degli apostoli) . Nello spigolo e nella parete che hanno in comune la cappella di S. Michele e l'attuale torre dell'orologio \u00e8 possibile trovare le tracce della torre crollata.\nL'edificio venne dotato nel corso del XVIII secolo di arredi marmorei di buona fattura, opere dello scultore Pietro Pozzo e della sua scuola.\nNella prima met\u00e0 del XX secolo si completarono le decorazioni e gli affreschi dell'interno;\ndi recente si sono conclusi importanti lavori di restauro, che hanno interessato il tempio per circa vent'anni.\nArchitettura e opere d'arte.\nEsterno.\nLa Cattedrale si trova in posizione scenografica e dominante, al centro dell'abitato, su un'ampia piazza terrazzata, raggiungibile tramite una scalinata.\nLa facciata, dal coronamento curvilineo, \u00e8 incorniciata da due campanili gemelli, collegati da un terrazzino munito di una balaustra in pietra tufacea, sotto il quale si apre un portico con arco a tutto sesto. All'apice del prospetto \u00e8 collocata una statua di san Pietro.\nCoronano l'edificio le due cupoline in cima a ciascun campanile e la grande cupola che si eleva all'incrocio della navata col transetto\nInterno.\nL'interno del tempio \u00e8 a croce latina con una navata unica lunga 21\u00a0m e larga 10, scandita da paraste con capitelli ionici, con due cappelle per lato e ampio transetto i cui bracci sono lunghi 7,80\u00a0m. Il coro \u00e8 lungo 10\u00a0m e largo 7,40\u00a0m.\nCappelle e abside sono voltate a botte, la navata e il transetto sono voltati a botte, tranne nel punto in cui si incrociano, dove si eleva l'ampia e alta cupola ottagonale (36\u00a0m), ricoperta di decorazioni (1950-1962) e affreschi (1954), questi ultimi opera di Peppinetto Boy di Ales. Da sinistra il Martirio di S. Pietro, Medaglione di S. Gregorio Magno, la Gloria di S. Pietro, Medaglione di S. Ambrogio, il Martirio di S. Paolo, Medaglione di Sant'Agostino, la Gloria di San Paolo e Medaglione di San Girolamo. \nLa volta centrale \u00e8 alta 16\u00a0m e le due torri 26\u00a0m.\nLe volte sono ornate da affreschi (1907) di Giovanni da Ferraboschi di Bergamo, raffiguranti i fatti principali della vita dei santi Pietro e Paolo, su decorazioni con cassettoni in rilievo, a loro volta ornati con motivi classici, quali rosoni, foglie, motivi araldici (tiara papale e mitra vescovile), un cesto con lavorazione ad intreccio e facce grottesche. Le decorazioni pittoriche che ornano le pareti della Cattedrale compresi i finti marmi ad intarsio policromi realizzate alla fine del 1950 sono opera del decoratore Enrico Lorrai di Cagliari (1908-1995). I pavimenti sono stati quasi tutti rifatti, prima (1950-1962) durante l'Episcopato di Mons. Antonio Tedde e poi (1983-2003) durante gli episcopati di Mons. Gibertini e Orr\u00f9.\nNavata.\nNella navata sono poste la pila dell'acqua benedetta (1702), opera del marmista Efisio Mura di Cagliari, con al centro la statua di S. Pietro, a cui manca il braccio destro che teneva in mano una fiocina con la quale tentava di pescare uno dei tre pesci scolpiti in rilievo sul fondo della pila; il pulpito (1737) opera del marmista genovese Pietro Pozzo, con lo stemma del vescovo Mons. Giovanni Battista Sanna, in ricordo del quale si fece scolpire sul frontespizio lo scudo in cui l'elemento pi\u00f9 significativo \u00e8 il cinghiale rampante (da zanna che corrisponde al sardo \u201csanna\u201d) che poggia le zampe sul tronco di un albero fronzuto, sovrastato dal cappello episcopale, sormontato da un tornavoce (1907), opera di Peppico Garau di Ales su disegno di Ferraboschi di Bergamo; la credenza di marmo (1737), opera del \nmarmista genovese Pietro Pozzo con in alto lo stemma di Mons. Giovanni Battista Sanna.\nCripta.\nDal centro della navata, si accede ad un vano sotterraneo (1752) adibito anticamente a sepolcro dei Vescovi, dei Canonici, del clero e di alcuni laici. Di pianta rettangolare con volta a botte, costolonata completamente di materiale di riempimento ha 11\u00a0m. di lunghezza, 4,50\u00a0m. di larghezza e 3,50\u00a0m. di altezza. Presenta un'iscrizione (1752), sormontata da un disegno raffigurante due stinchi incrociati con berretta clericale, che reca queste parole: HlC ESPECTAMUS - DONEC VENIAT - IMMUTATIO NOSTRA - UT COLLOCET NOS DOMINUS - CUM PRINCIPIBUS POPULI SUI -1752.\nTransetto.\nNel braccio destro del transetto si trova l'altare del \"Santissimo Crocifisso\", con una scultura lignea del \"Crocifisso\", realizzata tra il XVIII e il XIX secolo. L'altare \u00e8 stato completamente dipinto sulla parete a met\u00e0 degli anni cinquanta con la tecnica del trompe l'oeil (inganna l'occhio) simulando vere colonne tortili, (trabeazione) e volute in marmo che mettono in risalto il paliotto dedicato alla Madonna del Rosario (1700) dal decoratore cagliaritano Enrico Lorrai (1908-1995) autore tra l'altro delle decorazioni pittoriche realizzate all'interno delle sagrestie dei Canonici e dei Beneficiati durante l'Episcopato di Mons. Antonio Tedde.\nAlla parete opposta, nel braccio sinistro del transetto, si trova l'imponente altare marmoreo dei marmisti Santino e Domenico Franco (1780), intitolato alla \"Madonna del Carmine\", con una pregevole pala del pittore Pietro Angeletti raffigurante l'apparizione della Beata Vergine del Carmelo a S. Simone Stock.\nPresbiterio.\nIl presbiterio, sopraelevato come nella cattedrale di Cagliari, \u00e8 cinto da una balaustra marmorea (1727), opera dei marmisti genovesi Pietro Pozzo e figli con un'iscrizione posta intorno al basamento dell'attuale balaustrata: \"HOC OPVS FAOVM FVIT JVSSV ILLVSTRIS CAPITVLI VSELLEN SEDE EPALI VACANTE POST OBITVM DN ISIDORI MASONES ET NIN EPISCOPI VSELLEN ANNO DNI 1727\u201d. La balaustra poggia su quattro leoni simboleggianti la Chiesa, con ai piedi l'aquila, simboleggiante l'Impero Romano e, quindi, il paganesimo (1727). Opera anch'essa dei marmisti genovesi Pietro Pozzo e figli, in ordine, da sin verso dx, il primo leone si presenta con un aspetto di calma, mentre tiene un'aquila che con le ali gli si divincola sotto i piedi; il secondo \u00e8 leggermente adirato, calpestando l'aquila che gli conficca un artiglio sulla zampa; il terzo ha uno sguardo e un atteggiamento infuriato mentre l'aquila gli si rivolta col becco; il quarto ha un'espressione soddisfatta e trionfatrice, mentre l'aquila giace uccisa ai suoi piedi.\nAl centro dell'area presbiterale si trova l'altare maggiore, opera di Giuseppe Massetti e Pietro Pozzo, su disegni dello Spotorno, con le statue dei santi Pietro e Paolo, mensa, tabernacolo, gradini e paliotto (1728) e nicchia e tronetto (1734). \u00c8 articolato in tre gradini inferiori di marmo bianco con motivi geometrici ad intarsio in marmi policromi. La mensa \u00e8 un trapezio che raffigura sullo specchio frontale i simboli di S. Pietro in marmo bianco scolpiti in rilievo. Ai lati, due grandi Angeli telamoni con ampia apertura alare e terminazione inferiore a voluta a ricciolo, aprono il ventaglio dei tre gradini dei candelieri. All'estremit\u00e0 di quello superiore troviamo il motivo decorativo delle testine angeliche alate. Nell'abside, rettangolare, si trova un interessante coro, con gli stalli dei Canonici (1646), opera degli intagliatori sassaresi Ambrogio Ziquina e Diego Manunta, in scelto noce carico di intagliature, che apparteneva alla Cattedrale intermedia, e il tronetto del Vescovo (1661) opera dell'artigiano Battista Cossu.\nOrgani a canne.\nSulla cantoria in controfacciata si trova l'organo maggiore, a trasmissione elettrica, con due tastiere e pedaliera.\nAi piedi del presbiterio \u00e8 collocato un organo positivo \"ad ala\" di scuola romana, fatto acquistare nel 1667 dal vescovo Brunengo (si tratta del pi\u00f9 antico strumento esistente in Sardegna). Restaurato da Fabio Lissia a Prato nel 2000 e riportato nella cattedrale il 29 aprile 2001, \u00e8 racchiuso entro una cassa in pioppo e abete. Lo strumento ha un'unica tastiera 45 tasti con prima ottava scavezza avente i tasti diatonici in faggio e cromatici in noce, con coperture in bosso ed ebano; \u00e8 privo di pedaliera. Si compone di sette registri per un totale di 315 canne di cui in castagno le prime 8 del principale e ricoperte in stagno nelle parti a vista, in lega di stagno le altre."}
{"id": "1143420", "revid": "81103", "url": "https://it.wikipedia.org/wiki?curid=1143420", "title": "Daouitherium", "text": "Daouitherium (\"bestia di Sidi Daoui\" dal nome del sito archeologico dove \u00e8 stata scoperta la specie) \u00e8 un genere estinto di proboscidati primitivi diffuso all'inizio dell'Eocene (Ypresiano) in Nordafrica.\nGli unici resti fossili di questo animale consistono in alcuni frammenti di mascella e denti reperiti nel bacino Ouled Abdoun, in Marocco.\n\"Daouitherium\" aveva all'incirca la taglia di un tapiro; \u00e8 l'animale di grossa taglia pi\u00f9 antico d'Africa ed uno dei Proboscidati pi\u00f9 antichi conosciuti."}
{"id": "1143421", "revid": "3082", "url": "https://it.wikipedia.org/wiki?curid=1143421", "title": "Flavio Ardaburio Aspare", "text": ""}
{"id": "1143424", "revid": "1086846", "url": "https://it.wikipedia.org/wiki?curid=1143424", "title": "Associazione Sportiva Ambrosiana-Inter 1941-1942", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1941-1942.\nStagione.\nL'Ambrosiana-Inter gioca una bruttissima stagione e chiude solo dodicesima in campionato a 3 punti dalla zona retrocessione, un punto sotto al Milano, alla Fiorentina e al , mentre in Coppa Italia esce ai sedicesimi di finale contro il . Il 3 aprile 1942 l'allenatore Fiorentini viene sostituito da Ferenc Molnar che esordisce sulla panchina nerazzurra il 26 aprile 1942 (gara con il Modena. Il Direttore Sportivo era Aldo Molinari."}
{"id": "1143431", "revid": "115628268", "url": "https://it.wikipedia.org/wiki?curid=1143431", "title": "Giurassico medio", "text": "Nella scala dei tempi geologici, il Giurassico medio, \u00e8 la seconda delle tre epoche in cui \u00e8 suddiviso il periodo Giurassico. Esso si estende cronologicamente da 175,6 \u00b1 2,0 a 161,2 \u00b1 4,0 milioni di anni fa (Ma). \u00c8 preceduto dal Giurassico inferiore e seguito dal Giurassico superiore.\nNella litostratigrafia europea le rocce di questo periodo sono note come \"Dogger\" (dal Dogger Bank, un banco sabbioso sottomarino nel mare del Nord) e questo aveva portato in passato a utilizzare questo nome anche per indicare l'epoca. La IUGS raccomanda tuttavia di tenere separati i due nomi in modo da distinguere le unit\u00e0 litostratigrafiche dal periodo di tempo.\nSuddivisioni.\nLa Commissione Internazionale di Stratigrafia riconosce per il Giurassico medio la suddivisione in quattro piani ordinati dal pi\u00f9 recente al pi\u00f9 antico secondo il seguente schema: \nDefinizioni stratigrafiche e GSSP.\nLa base del Giurassico medio coincide con quella del suo primo piano, l'Aaleniano, ed \u00e8 definita dalla prima comparsa negli orizzonti stratigrafici del genere ammonitico \"Leioceras\". Tale definizione del limite \u00e8 applicabile anche in Italia, sezione di Valdorbia, Scheggia, Umbria (6) (vedi Note)\nGSSP.\nIl GSSP, il profilo stratigrafico di riferimento della Commissione Internazionale di Stratigrafia per la base del Giurassico medio e dell'Aaleniano, \u00e8 localizzato circa 500 metri a nord del paesino di Fuentelsaz, nella provincia di Guadalajara, in Spagna.\nPaleogeografia.\nIn questa epoca la Pangea cominci\u00f2 a separarsi in Laurasia e Gondwana e si ebbe la formazione dell'Oceano Atlantico.&lt;br&gt; \nAttivit\u00e0 tettoniche erano presenti nella parte est della Laurasia poich\u00e9 la placca Cimmeriana continuava a collidere con la costa meridionale della Laurasia, chiudendo completamente l'Oceano Paleotetide. Una zona di subduzione della costa del Nord America occidentale contribuiva alla formazione delle Montagne Rocciose Ancestrali.\nForme di vita.\nVita marina.\nDurante quest'arco di tempo, la vita marina ebbe una notevole fioritura con una enorme proliferazione di ammoniti e bivalvi, che sono fossili guida di quest'epoca, tanto che vengono utilizzati nella definizione dei piani stratigrafici.&lt;br&gt; \nGli Ichthyosauria, bench\u00e9 comuni, sono ridotti in quanto a diversit\u00e0 mentre i grandi predatori marini, i pliosauri, crebbero fino alle dimensioni di un'orca o anche maggiori come nel caso dei \"Pliosauri\" o del \"Liopleurodon\"). \nI Plesiosauri divennero comuni in questo periodo, mentre fecero la loro comparsa i coccodrilli metriorhynchidae.\nVita terrestre.\nNuovi tipi di dinosauri si evolsero sulla Terra come i cetiosauri, brachiosauri, megalosauri e hypsilophodonti.\nDiscendenti dei Therapsida, i cynodonti andavano allora moltiplicandosi, insieme ai dinosauri, bench\u00e9 avessero le dimensioni di un toporagno; nessuno eccedeva le dimensioni di un tasso. Un gruppo di cynodonti, i Trithelodonti stavano diventando rari e possiamo considerarli estinti alla fine di quest'epoca. I Tritylodonti erano ancora comuni. \nI Mammaliformi, che si evolsero da un gruppo di cynodonti erano ancora rari e poco significativi a quel tempo. Fu in questa epoca che i \u201cveri\u201d mammiferi iniziarono la loro evoluzione.\nFlora.\nLe Conifere dominavano il Giurassico medio. Altre piante, come il ginkgo, le cicadi e le felci erano piuttosto comuni.\nNote.\n6. ^ Venturi F., Rea G., Silvestrini G., Bilotta M.,2010, Ammoniti, un viaggio geologico nelle montagne appenniniche. Porzi edit. Stampa Properzio, S.Maria degli Angeli (Assisi)."}
{"id": "1143433", "revid": "78273", "url": "https://it.wikipedia.org/wiki?curid=1143433", "title": "Avventura 3D", "text": ""}
{"id": "1143435", "revid": "30909", "url": "https://it.wikipedia.org/wiki?curid=1143435", "title": "Action game", "text": ""}
{"id": "1143443", "revid": "1543377", "url": "https://it.wikipedia.org/wiki?curid=1143443", "title": "Ypresiano", "text": "L'Ypresiano (in passato detto Cuisiano) \u00e8 il primo dei quattro piani in cui \u00e8 suddiviso l'Eocene nella scala dei tempi geologici. \nCopre il periodo compreso fra i 55,8 \u00b1 0,2 milioni di anni fa (Ma) e 48,6 \u00b1 0,2 milioni di anni fa, preceduto dal Thanetiano, l'ultimo piano del precedente Paleocene, e seguito dal Luteziano. \nEtimologia.\nIl nome di questo periodo proviene dalla citt\u00e0 di Ypres, (\"Ieper\" in fiammingo), situata nella regione delle Fiandre, in Belgio.&lt;br&gt;\nIl piano Ypresiano fu introdotto nella letteratura scientifica dal geologo belga Andr\u00e9 Hubert Dumont nel 1850 con una caratterizzazione diversa da quella utilizzata al giorno d'oggi.\nDepositi appartenenti a quest'epoca sono, ad esempio, i giacimenti fossiliferi del Pozzo di Messel, vicino a Darmstadt in Germania.\nPrima della sua definizione formale ed estesa a tutto il globo, nell'area mediterraneo il piano di riferimento stratigrafico per questo periodo era dato dallo Spilecciano, definito dalla sequenza del monte Spilecco, presso Bolca, nel Veronese\nDefinizioni stratigrafiche e GSSP.\nLa base dell'Eocene e del suo primo piano, l'Ypresiano, \u00e8 posizionata alla base dell'unit\u00e0 litostratigrafica in cui si registra l'inizio della cosiddetta \"Escursione dell'isotopo del Carbonio\" (CIE = \"Carbon Isotope Excursion\"), la forte anomalia negativa nei valori del \u03b413C.\nCome marcatori secondari si pu\u00f2 utilizzare la prima comparsa negli orizzonti stratigrafici dei foraminiferi delle specie \"Acarinina sibaiyaensis\" e \"Acarinina africana\", e del nanoplancton \"Discoaster anartios\". \u00c8 inoltre in correlazione con l'inizio del Massimo termico del Paleocene-Eocene.\nIl limite superiore, nonch\u00e9 base del successivo piano Luteziano, \u00e8 definito dalla prima comparsa dei foraminiferi del genere \"Hantkenina\" nei sedimenti fossili. \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, che originariamente era stato attribuito a una sezione tipo nelle vicinanze di Ypres, \u00e8 stato rivisto e localizzato nella sub-sezione DBH della sezione Dababiya, vicino a Luxor, in Egitto, dove si registra l'inizio della cosiddetta \"Escursione dell'isotopo del Carbonio\" (CIE = \"Carbon Isotope Excursion\").\nLe coordinate sono: latitudine 25\u00b030'N e longitudine 32\u00b031'52\"E.\nCaratteristiche.\nI primati fecero la loro comparsa durante questo periodo (55 milioni di anni fa circa), anche se recenti nuove scoperte paleontologiche sembrano anticipare la data della comparsa di questi animali fino a 90 Ma, quindi nel tardo Cretaceo.\nIntorno ai 55 milioni di anni fa si trova il \"Cantius frugivorus\", proto-proscimmia classificata nel sottordine Strepsirrhini, infraordine Adapiformes, famiglia Nothactidae, forma iniziale di primati, pi\u00f9 evoluta delle Plesiadapiformes, forse un antenato comune fra scimmie e proscimmie. \nIn Nordamerica si ha la presunta presenza dello Smilodectes gracilis, protoproscimmia classificata nel sottordine Strepsirrhini, infraordine Adapiformes, famiglia Nothactidae: probabilmente uno dei primi primati diurni finora conosciuti.\nIntorno ai 50 milioni di anni fa \u00e8 accertata, sempre in Nordamerica (Wyoming) la comparsa delle scimmie del genere \"Shoshonius\", classificate nel sottordine Haplorrhini, infraordine Omomyidae, famiglia Omomyidae, che condividono molte caratteristiche con gli attuali tarsi, ma anche con le pi\u00f9 evolute scimmie, tanto che qualcuno li ritiene antenato comune fra queste e i tarsi stessi."}
{"id": "1143446", "revid": "125477468", "url": "https://it.wikipedia.org/wiki?curid=1143446", "title": "Aleph", "text": "L\u1ea3leph \u00e8 la prima lettera dell'alfabeto fenicio e la prima lettera dell'alfabeto ebraico.\nCorsivo moderno.\nNella scrittura corsiva ebraica moderna il carattere \u00e8 scritto \"\".\nAntichit\u00e0.\nIn origine la sua forma assomigliava a una testa di bue stilizzata, \"aleph\" significava infatti \"bue\". L'\u05d0 deriva quindi dal glifo egizio: F2 e successivamente in seguito ad una rotazione della lettera, connessa col variare del senso della scrittura, le due \"corna\" del bue sono diventate le due \"gambe\" della A stampatello.\nEsegesi ebraica.\nNella scrittura ebraica le lettere venivano anche impiegate come cifre, e ad \"aleph\" spettava il valore numerico di 1.\nLe lettere presentano anche un forte significato simbolico: il \"Sefer haBahir\" afferma che essa esisteva gi\u00e0 prima dell'\"esistenza\" della Torah.\nDisegno della lettera ed esegesi mistica ebraica.\nUlteriori interpretazioni simboliche si basano su di un'analisi della forma della lettera. Graficamente l'aleph (nella sua grafia odierna, diversa da quella antica) si pu\u00f2 immaginare formato da due Yod connessi da un Waw.\nNel sistema numerico ebraico la Jodh vale 10 e la Waw vale 6. Dalla somma totale si ottiene il numero 26, che \u00e8 pari alla somma del valore numerico delle lettere che compongono il nome divino, YHWH; infatti la Yod come precedentemente detto vale 10 pi\u00f9 due He del valore di 5 e il Vav con valore di 6 (10+5+6+5 = 26).\nAleph rappresenta anche l'inizio (dell'alfabeto e della numerazione), e pertanto viene connessa ad Adam (\u00abuomo e donna li cre\u00f2\u00bb), la pi\u00f9 \"nobile\" creatura di Dio: il nome \"Adam\" inizia proprio con \"aleph\" (cfr. anche Messia).\nSimbologia.\nAnche nel \"Sefer haBahir\" viene paragonata al cervello, all'orecchio, ai dieci comandamenti e alla Sefirah Keter.\nAltre similitudini.\nLAlef ha come corrispondente greco l\"alfa\", e come corrispondente arabo l\"alif\". Da questa lettera si \u00e8 originata anche la A latina.\nDa un punto di vista analogico ed esoterico, l\"alef\" rappresenta l'Unit\u00e0 primordiale, il Principio che contiene in s\u00e9 il tutto come un seme l'intera pianta. Corrisponde al numero 1, mentre il valore numerico delle lettere \u00ab\"aleph\"\u00bb \u00e8 111, una sorta di tripartizione dell'unit\u00e0.\nIn quanto tale essa rappresenta il Capo, la Volont\u00e0 suprema, la Forza originaria ben espressa dal glifo del toro. Il rimando ad Adamo include anche il primo animale da questi nominato, cio\u00e8 Arih, il leone il cui epiteto comprende i termini \"ar\" (fuoco) + \"aih\" (fenice o aquila): questi tre simboli animali, insieme al volto del primo uomo, compongono il tetramorfo, ovvero l'espressione del potere sui quattro elementi e quindi su tutti i regni della natura, racchiuso nell\"aleph\".\nMatematica.\nIn matematica, si indica con formula_1 l\"i\"-esimo numero cardinale transfinito: in particolare con formula_2 si indica la potenza del numerabile. Infatti, secondo la teoria di Georg Cantor, la scrittura formula_2indica gli insiemi infiniti numerabili, come, ad esempio, i numeri naturali (formula_4); poi, se accettiamo l'ipotesi del continuo, formula_5 sta ad indicare gli infiniti con la stessa potenza dell'insieme dei numeri reali (formula_6), che corrisponde alla potenza dell'insieme delle parti di formula_4.\nCodifica Unicode per lettera e corrispondente simbolo matematico.\nNella codifica Unicode, in corrispondenza della lettera ebraica \u1ea3leph, \u00e8 presente anche un carattere che identifica il simbolo utilizzato in matematica, associato alla stessa lettera ma distinto dal carattere che identifica la lettera:\nLa differenza tra i due caratteri \u00e8 che, utilizzando un word processor, il simbolo non provoca l'inversione del senso di scrittura, che rimane quello da sinistra verso destra.\nCi\u00f2 accade per tutte le prime quattro lettere dell'alfabeto ebraico (vedere anche bet, gimel, daleth)."}
{"id": "1143450", "revid": "287204", "url": "https://it.wikipedia.org/wiki?curid=1143450", "title": "Luteziano", "text": " \nNella scala dei tempi geologici, il Luteziano \u00e8 il secondo dei quattro piani in cui \u00e8 suddiviso l'Eocene.&lt;br&gt;\nCopre il periodo di tempo compreso fra i 48,6 \u00b1 0,2 milioni di anni fa (Ma) ed i 40,4 \u00b1 0,2 Ma (milioni di anni fa).\n\u00c8 preceduto dall'Ypresiano e seguito dal Bartoniano. \nDefinizioni e GSSP.\nIl Luteziano deriva il nome da Lutetia Parisiorum, il nome romano dell'antico villaggio che diede poi origine alla citt\u00e0 di Parigi. Il piano Luteziano fu introdotto nella letteratura scientifica dal geologo francese Albert de Lapparent nel 1883.\nLa base del Luteziano \u00e8 rappresentata dalla prima comparsa dei foraminiferi del genere \"Hantkenina\".\nIl limite superiore, nonch\u00e9 base del successivo Bartoniano, \u00e8 dato dalla comparsa del nanoplancton calcareo della specie\" Reticulofenestra reticulata\".\nLa IUGS non ha ancora fissato il riferimento stratigrafico ufficiale, il GSSP. Sono tuttavia gi\u00e0 stati identificati due possibili candidati, entrambi localizzati in Spagna, e si \u00e8 in attesa di sottoporre le candidature per l'approvazione ufficiale.\nCaratteristiche.\nIn questo periodo (intorno ai 47 milioni di anni fa) si ha la scomparsa delle scimmie del genere Teilhardina, protoprimati classificati nel sottordine Haplorrhini, superfamiglia Tarsioidea, famiglia Omomyidae, ritenute le prime forme di primati conosciute, probabili antenate delle scimmie dell'infraordine Simiiformes (comprendenti tutte le scimmie, platirrine e catarrine), ma anche dei Tarsi.\nIntorno ai 45 milioni di anni fa si ha, in Cina la presunta datazione dei fossili di Eosimias sinensis, protoscimmia dell'infraordine Simiiformes, parvordine Catarrine, superfamiglia Eosimiidae, presunte antenate di tutte le scimmie del vecchio mondo (uomo compreso)."}
{"id": "1143451", "revid": "30909", "url": "https://it.wikipedia.org/wiki?curid=1143451", "title": "M.U.G.E.N.", "text": ""}
{"id": "1143452", "revid": "125419491", "url": "https://it.wikipedia.org/wiki?curid=1143452", "title": "Sportverein Wehen 1926 Taunusstein", "text": "La Sportverein Wehen 1926 Taunusstein, conosciuta anche come Wehen Wiesbaden, \u00e8 una societ\u00e0 calcistica della citt\u00e0 tedesca di Taunusstein, appena fuori Wiesbaden, nella regione dell'Assia. Milita nella 3. Liga, la terza divisione del calcio tedesco. Fino a luglio 2007 la squadra era nota con il nome di SV Wehen.\nIl 90% della societ\u00e0 \"FI Fu\u00dfball Invest GmbH &amp; Co. KG\" appartiene alla Brita GmbH attraverso la \"Hanvest Holding GmbH\". Il restante 10% \u00e8 della societ\u00e0 secondo la regola 50+1. Lo stadio \u00e8 il Brita-Arena di Wiesbaden.\nStoria.\nIl club \u00e8 stato fondato nel 1926 ed \u00e8 stato chiuso dai nazisti nel 1933 e fino al 1939 ha giocato amichevoli occasionali.\nNel 1946, dopo la seconda guerra mondiale, il club si ristabil\u00ec di sua volont\u00e0. Gest\u00ec subito una squadra titolari e una squadra riserve, competendo con la prima squadra nella divisione locale, la B-Klasse Wiesbaden. Nel 1955 la societ\u00e0 cre\u00f2 la squadra delle giovanili e successivamente cominci\u00f2 ad impiegare i giocatori pi\u00f9 talentuosi in prima squadra.\nIl club vinse il \"Hessenpokal\" (la coppa regionale) nel 1988, nel 1996 e nel 2000; queste vittorie consentirono al club di partecipare alla coppa nazionale. Nella stagione 2000/01 la squadra offr\u00ec buone prestazioni battendo il Stuttgarter Kickers (a quel tempo nella \"Zweite Bundesliga\") al primo turno 2-1 e perdendo poi con il 0-1 dopo i tempi supplementari al secondo turno.\nPer alcuni decenni il club milit\u00f2 tra la quarta e la sesta divisione, fino a quando non fu promossa in terza divisione alla fine degli anni ottanta. Retrocesse in quarta divisione nel 1995 ma ritorn\u00f2 prontamente nella \"Regionalliga\" nel 1997 e da quel momento in poi riusc\u00ec a stabilizzarsi nella serie in quanto non venne pi\u00f9 retrocesse in categorie inferiori. All'inizio del XXI secolo si conferm\u00f2 come squadra che ambisce alla promozione arrivando al terzo posto nel 2005 e nel 2006. Nel 2007 la squadra \u00e8 riuscita a conquistare la promozione nella \"Zweite Bundesliga\". Retrocessa nel 2009, il club rest\u00f3 in 3. Liga per altre dieci stagioni: giunto terzo nel 2018-2019, il Wehen Wiesbaden vinse lo spareggio contro la terz\u2019ultima di 2. Bundesliga, l\u2019, vincendo per 3-2 in trasferta dopo aver perso l\u2019andata per 2-1. Dopo aver totalizzato un solo punto nelle prime 7 giornate di campionato, il club vince per 2-0 contro l' per poi ripetersi il weekend seguente trionfando per 2-1 sul campo dello , appena retrocessa dalla Bundesliga. L'andamento altalente del club, che nel corso del campionato pass\u00f3 da pesanti sconfitte (come il 6-3 casalingo subito dall' o il 6-0 interno subito dal , diretta concorrente del Wehen Wiesbaden nella lotta per la salvezza) a importanti vittorie (come il 6-2 esterno contro l' o il 5-3 casalingo contro il ), porta il club a concludere il torneo al penultimo posto con 34 punti, sancendo cos\u00ec l'immediata retrocessione in terza divisione."}
{"id": "1143455", "revid": "30909", "url": "https://it.wikipedia.org/wiki?curid=1143455", "title": "MUGEN", "text": ""}
{"id": "1143457", "revid": "30909", "url": "https://it.wikipedia.org/wiki?curid=1143457", "title": "M.U.G.E.N", "text": ""}
{"id": "1143463", "revid": "226458", "url": "https://it.wikipedia.org/wiki?curid=1143463", "title": "Bartoniano", "text": "Nella scala dei tempi geologici, il Bartoniano (in passato detto Auversiano o Biarritziano) \u00e8 il terzo dei quattro piani in cui \u00e8 suddiviso l'Eocene.\nCopre il periodo di tempo compreso fra i 40,4 \u00b1 0,2 milioni di anni fa (Ma) ed i 37,2 \u00b1 0,1 Ma (milioni di anni fa).\n\u00c8 preceduto dal Luteziano e seguito dal Priaboniano.\nEtimologia.\nIl piano stratigrafico Bartoniano fu introdotto nella letteratura scientifica nel 1857 dallo studioso svizzero di stratigrafia Karl Mayer-Eymar.\nIl piano prende il nome dalla localit\u00e0 costiera inglese di Barton on Sea, un sobborgo di New Milton nell'Hampshire, dove affiorano i cosiddetti Barton Beds.&lt;br&gt;\nIl piano regionale Auversiano, in Francia, \u00e8 coevo con il Bartoniano e pertanto non pi\u00f9 usato.\nDefinizioni e GSSP.\nLa base del Bartoniano \u00e8 fissata alla comparsa del nanoplancton calcareo della specie \"Reticulofenestra reticulata\".\nIl limite superiore del Bartoniano, nonch\u00e9 base del successivo Priaboniano, \u00e8 dato dalla comparsa del nanoplancton calcareo della specie \"Chiasmolithus oamaruensis\", che forma anche la base della biozona nanoplanctonica NP18.\nLa IUGS non ha ancora definito il profilo stratigrafico di riferimento, il GSSP."}
{"id": "1143466", "revid": "287204", "url": "https://it.wikipedia.org/wiki?curid=1143466", "title": "Associazione Sportiva Ambrosiana-Inter 1940-1941", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1940-1941.\nStagione.\nL'Ambrosiana-Inter chiude seconda in classifica dietro al Bologna, in Coppa Italia i nerazzurri escono ai sedicesimi di finale perdendo 2-0 contro la ."}
{"id": "1143476", "revid": "287204", "url": "https://it.wikipedia.org/wiki?curid=1143476", "title": "Contea di Toole", "text": "La contea di Toole (in inglese Toole County) \u00e8 una contea del Montana, negli Stati Uniti. Il suo capoluogo amministrativo \u00e8 Shelby.\nStoria.\nLa contea di Toole venne istituita nel 1914 da parti delle contee di Hill e di Teton e deve il suo nome al primo governatore del Montana, \"Joseph K. Toole\".\nGeografia fisica.\nLa contea ha un'area di 5.040 km\u00b2 di cui l'1,79% \u00e8 coperto d'acqua. Buona parte del confine sud e disegnato dal fiume Maria's che scorre sul lato sud-est. Confina con le seguenti contee:\nConfina inoltre con la seguente provincia canadese:"}
{"id": "1143480", "revid": "22356", "url": "https://it.wikipedia.org/wiki?curid=1143480", "title": "Phosphatherium escuilliei", "text": "Il fosfaterio (Phosphatherium escuilliei) \u00e8 un mammifero erbivoro estinto appartenente ai proboscidati. Visse nel Paleocene superiore (Thanetiano, circa 58 - 56 milioni di anni fa) o forse nell'Eocene inferiore (Ypresiano, circa 56 - 54 milioni di anni fa) e i suoi resti fossili sono stati ritrovati in Marocco.\nDescrizione.\nQuesto animale era di piccole dimensioni e la sua lunghezza doveva essere di poco oltre i 60 centimetri; si suppone che fosse alto circa 30 centimetri, mentre il peso doveva essere di circa 17 chilogrammi. Possedeva un cranio basso, stretto e allungato, piuttosto sproporzionato in quanto era presente una lunga regione della scatola cranica ma un muso corto. Era presente un processo sopraorbitale sull'osso frontale. La cresta sagittale lungo il cranio era molto lunga, mentre le cavit\u00e0 nasali erano larghe e ampie, e suggeriscono che il naso esterno dell'animale fosse piuttosto grande (Ferretti e De Bruyne, 2010).\nUna delle caratteristiche principali di questo animale era il suo sistema muscolo-scheletrico aberrante. Le fauci arrotondate erano piuttosto diverse da quelle di altri proboscidati successivi come \"Moeritherium\", dotati di un muso allungato compatibile con le abitudini semiacquatiche. Inoltre, in \"Phosphatherium\" era presente un dimorfismo sessuale, soprattutto nella regione del muso: i vari esemplari differiscono soprattutto nel grado di inserzione per i muscoli della mascella superiore (Gheerbrant et al., 2005). \n\"Phosphatherium\" era sprovvisto di proboscide. La fila dentaria era lunga fino a circa il 45% della lunghezza totale del cranio. La dentatura era la pi\u00f9 primitiva tra i proboscidati (3.1.4.3/2.1.3.3), ed era caratterizzata da canini e primi premolari superiori ancora presenti. Gli incisivi inferiori centrali erano leggermente allargati, e non vi era diastema (spazio fra i denti) se non tra il primo e il secondo premolare superiore. La sinfisi mandibolare non era fusa, e le orbite erano in posizione avanzata. I denti superiori erano bilofodonti (dotati di due creste) con una debole centrocrista, che ricordava la condizione dilambdodonte degli Altungulata arcaici. Queste caratteristiche, insieme al processo coronoide verticale della mandibola, indicano affinit\u00e0 con i tetiteri. L'assenza di conuli sui molari e la presenza di una cresta sui molari superiori a unire ipocono e postentoconulo sono invece caratteristiche dei proboscidati primitivi.\nClassificazione.\nDescritto per la prima volta nel 1996 sulla base di frammenti di mascella ritrovati nel bacino di Ouled Abdoun in Marocco, \"Phosphatherium\" \u00e8 stato da subito considerato uno dei pi\u00f9 piccoli e primitivi fra i proboscidati. Inizialmente attribuiti al Paleocene superiore, i fossili sono poi stati ascritti con qualche dubbio all'Eocene inferiore. Ulteriori resti cranici pi\u00f9 completi hanno permesso di chiarire i rapporti di parentela di \"Phosphatherium\" con altri proboscidati primitivi. Inizialmente si pensava che questo animale fosse strettamente imparentato con \"Numidotherium\" nella famiglia Numidotheriidae, ma successivamente si \u00e8 preferito indicare una famiglia a s\u00e9 stante (Phosphatheriidae) per questa forma. \nPaleoecologia.\n\"Phosphatherium\" era probabilmente un animale dalla dieta varia: il pattern di usura dentaria osservato sui denti dei vari esemplari mostra lunghi solchi sui molari dei giovani; simili pattern si rinvengono anche in individui adulti, anche se in maggior densit\u00e0. Lo studio dell'usura dentaria suggerisce che \"Phosphatherium\" si nutrisse di cespugli e bassa vegetazione; sembra che gli adulti si nutrissero di materie maggiormente abrasive, e forse anche di insetti e piccoli animali. In generale, si suppone che \"Phosphatherium\" fosse un onnivoro brucatore, che determinava la sua dieta in base non solo alle preferenze alimentari ma anche alla disponibilit\u00e0 delle risorse (Calandra et al., 2010)."}
{"id": "1143482", "revid": "287204", "url": "https://it.wikipedia.org/wiki?curid=1143482", "title": "Letterfrack", "text": "Letterfrack (in gaelico irlandese \"Leitir Frac\") \u00e8 un centro abitato della contea di Galway, in Irlanda. La localit\u00e0, affacciata sulla graziosa Ballynakill harbour, \u00e8 conosciuta per essere situata nella celebre regione irlandese del Connemara, a poca distanza dall'Abbazia di Kylemore e per ospitare il centro direzionale del \"Parco Nazionale del Connemara\".\nGuglielmo Marconi condusse qui molti dei suoi esperimenti radiofonici e qui stabil\u00ec il suo ricevitore transatlantico duplex."}
{"id": "1143483", "revid": "2178", "url": "https://it.wikipedia.org/wiki?curid=1143483", "title": "Ballynakill harbour", "text": ""}
{"id": "1143484", "revid": "226458", "url": "https://it.wikipedia.org/wiki?curid=1143484", "title": "Teseo (missile)", "text": ""}
{"id": "1143494", "revid": "36426", "url": "https://it.wikipedia.org/wiki?curid=1143494", "title": "Archivio di Stato di Firenze", "text": "L'Archivio di Stato di Firenze \u00e8 il deposito delle carte e degli archivi documentali di propriet\u00e0 pubblica nella citt\u00e0 di Firenze e provincia. Si trova in un'isola tra piazza Beccaria, il viale della Giovine Italia, il viale Amendola e il viale Duca d'Abruzzo.\nStoria.\nFondato il 20 febbraio 1852 con un decreto del granduca Leopoldo II di Toscana col nome di \"Direzione centrale degli archivi di Stato\" raccolse inizialmente solo alcuni grandi archivi, fra cui l'archivio diplomatico cittadino, l'archivio delle Riformagioni, quello Mediceo, delle Regie Rendite, del Regio Diritto, delle Decime granducali, del Monte Comune, Demanio, Corporazioni religiose soppresse.\nCon l'Unit\u00e0 d'Italia si stabil\u00ec che nell'archivio di Stato confluissero tutti i documenti che non fossero pi\u00f9 di uso corrente, il che caus\u00f2 un vero e proprio sversamento di raccolte d'archivio dagli uffici amministrativi di questo istituto. Al problema del volume delle raccolte, conservate nel piano terra degli Uffizi, si aggiunsero i danni ingentissimi causati dall'Alluvione di Firenze. La necessit\u00e0 di provvedere una sede razionale e decorosa per un archivio oggetto delle attenzioni dei maggiori studiosi della comunit\u00e0 internazionale fece s\u00ec che alla fine degli anni ottanta venisse realizzata una nuova sede posta sui viali su piazza Beccaria.\nL'area della sede attuale, fortemente segnata dal progetto di Giuseppe Poggi legato all'espansione della citt\u00e0 negli anni di Firenze Capitale (1865-1871) e alla conseguente creazione dei viali, era stata lasciata vuota per aprire la visuale da piazza Beccaria e dal viale Gramsci verso la collina di San Miniato al Monte.\nQuesta area fu per\u00f2 occupata in epoca fascista per la costruzione della Casa della Giovent\u00f9 Italiana del Littorio, su progetto dell'architetto Aurelio Cetica nel 1938, e adibita dopo la guerra a vari usi, tra i quali quelli di palestra, piscina (piscina Oreste Muzzi, la prima piscina coperta di Firenze) e cinema (cinema Cristallo).\nLa necessit\u00e0 di provvedere a una nuova sede per l'Archivio di Stato (e la parallela necessit\u00e0 di acquisire nuovi spazi alla Galleria degli Uffizi per una pi\u00f9 razionale esposizione delle opere d'arte) port\u00f2 alla definizione di un progetto che prevedeva la demolizione del precedente edificio (decisione oggi oltremodo criticata per la qualit\u00e0 architettonica della preesistente struttura, da considerare tra gli episodi pi\u00f9 significativi del razionalismo in ambito cittadino) e la realizzazione di un nuovo fabbricato, su progetto fu affidato a Italo Gamberini e a un gruppo di architetti da lui diretto (Loris Macci, Rino Vernuccio e Franco Bonaiuti), con la collaborazione degli ingegneri Salvatore Di Pasquale, Francesco Lardani, Claudio Messina, Leonardo Paolini, Vittorio Varrocchi e dell'architetto Pier Francesco Tramonti. Completate le demolizioni tra il 1975 e il 1976 (con una sospensione per la rimozione di un ciclo di pitture murali voluta dalla Soprintendenza) e iniziate le opere di costruzione l'anno seguente, il complesso fu inaugurato ufficialmente il 4 febbraio 1989.\nDescrizione.\nLa sede.\nL'edificio, in cemento armato, \u00e8 interamente rivestito con lastre di pietra artificiale (lastre in cemento caricato con inerti colorati). Opera piuttosto discussa, fu definito \"triste costruzione\" da Antonio Paolucci.\nLa planimetria dell'edificio riprende la forma del lotto e si articola in due corpi longitudinali collegati da una strada assiale interna. Lungo il viale Amendola un corpo a gradoni ospita sei piani di per gli spazi di conservazione; nel corpo di fabbrica affacciato sull'altro viale un corpo sono ospitati uffici e laboratori; il prospetto \u00e8 caratterizzato dal percorso vetrato portato in facciata che doveva ricevere un attraversamento pedonale in quota su Viale Giovine Italia che non \u00e8 stato realizzato.\nLa grande sala studio si trova invece nel corpo d'angolo. Da precisare che la \"strada interna\" doveva, secondo le intenzioni del progettista, essere resa fruibile indipendentemente dall'edificio e non chiusa e di stretta pertinenza dell'Archivio.\nPatrimonio.\nL'archivio \u00e8 una miniera inesauribile (e in parte ancora inesplorata) di documenti dall'VIII secolo in poi (carte dell'abbazia di Passignano), di importanza fondamentale per gli studi storici, storico-artistici, linguistici, paleografici e diplomatici.\nIl patrimonio conservato dall'Archivio, che dispone anche di un deposito sussidiario a Sesto Fiorentino, \u00e8 ricco \"di 600 fondi, per un totale di oltre 75 km di documenti, dall'VIII secolo ai nostri giorni, delle pi\u00f9 diverse tipologie: carteggi, diplomi, codici miniati, statuti, disegni, carte nautiche e geografiche che recano iscritta la memoria storica delle vicende politiche, sociali, culturali e artistiche di Firenze e della Toscana e che fanno dell'Archivio di Stato di Firenze un punto di riferimento per ricercatori di tutto il mondo\" (dal sito internet ufficiale dell'Archivio di Stato).\nCustodisce anche gli archivi delle diverse realt\u00e0 industriali che si sono succedute nell'area fiorentina, alcune delle quali ancora esistenti: fra le prime la Fonderia delle Cure, la Superpila; fra le ultime, le Officine Galileo.\nSono inoltre da segnalare i cospicui fondi relativi all'architettura del Novecento in Toscana, frutto di lasciti dei principali architetti e ingegneri locali, tra i quali quello legato dalla famiglia dello stesso Italo Gamberini.\nLa scuola.\nPresso l'Archivio di Stato di Firenze \u00e8 attiva la Scuola di Archivistica, Paleografia e Diplomatica."}
{"id": "1143495", "revid": "56818", "url": "https://it.wikipedia.org/wiki?curid=1143495", "title": "Regno d'Israele", "text": ""}
{"id": "1143497", "revid": "56620", "url": "https://it.wikipedia.org/wiki?curid=1143497", "title": "Gatto ornato", "text": ""}
{"id": "1143502", "revid": "339392", "url": "https://it.wikipedia.org/wiki?curid=1143502", "title": "Osservanti Minori Francescani", "text": ""}
{"id": "1143508", "revid": "725642", "url": "https://it.wikipedia.org/wiki?curid=1143508", "title": "Phiomia", "text": "Il fiomia (Phiomia serridens) \u00e8 una specie estinta di proboscidato vissuta durante l'inizio dell'Oligocene (circa 30 milioni di anni fa) nell'attuale Africa settentrionale.\nDescrizione.\nQuesto animale misurava circa 2,5 metri al garrese e somigliava vagamente ad un attuale elefante, ma aveva una proboscide assai pi\u00f9 corta (come \u00e8 stato dedotto dalla forma dalle ossa nasali). Possedeva corte zanne sulla mascella, oltre che altre due zanne a forma di cucchiaio sulla mandibola; queste ultime avevano forma e probabilmente funzione analoghe a quelle di \"Amebelodon\" e \"Platybelodon\" del Miocene, ma di dimensioni inferiori."}
{"id": "1143509", "revid": "486946", "url": "https://it.wikipedia.org/wiki?curid=1143509", "title": "Graphic Novel", "text": ""}
{"id": "1143516", "revid": "125374635", "url": "https://it.wikipedia.org/wiki?curid=1143516", "title": "Microchip (identificazione animali)", "text": "Il microchip \u00e8 un circuito integrato applicato nel tessuto sottocutaneo di un cane, gatto, o di un altro animale. I microchip sono delle dimensioni circa di un chicco di riso e sono basati su una tecnologia passiva RFID.\nIl tatuaggio \u00e8 un altro metodo, oggi desueto, usato per l'identificazione degli animali, oppure dei collari cosi' detti \"collari intelligenti\".\nUsi e benefici.\n I microchip sono particolarmente utili in caso di smarrimento o rapimento degli animali domestici. Possono anche essere determinanti in caso di contenzioso sulla propriet\u00e0 degli animali.\nI rifugi e i centri di lotta al randagismo ricevono un enorme beneficio nell'applicazione dei microchip, che permettono una restituzione pi\u00f9 veloce ed efficiente degli animali ai loro legittimi padroni.\nOltre che dai rifugi, i microchip sono utili nei canili, agli allevatori, venditori, agli addestratori nei libri genealogici, nelle strutture veterinarie, nell'allevamento del bestiame.\nLe guardie zoofile, il servizio veterinario delle ASL e I veterinari Liberi professionisti sono forniti di un lettore di microchip.\nMolte nazioni utilizzano e richiedono un numero di microchip insieme alla vaccinazione, come prova che la vaccinazione e l'animale corrispondano.\nL'applicazione di microchip pu\u00f2 essere richiesta nell'ambito delle regole del CITES che regolamenta il commercio di molti animali rari.\nI medici veterinari possono applicare i microchip o ricercare un microchip applicato con il lettore ogni volta che l'animale \u00e8 portato a fare una visita clinica.\nComponenti di un microchip.\nI microchip sono apparecchi passivi, chiamati RFID e perci\u00f2 non contengono alcuna fonte di energia interna.\nI componenti di base sono tre: un chip al silicio (circuito integrato); un nucleo di ferrite circondata da un filo di rame; e un piccolo condensatore. Il chip contiene il numero di identificazione, pi\u00f9 i circuiti elettronici per trasmettere le informazioni al lettore. Il nucleo di ferrite \u2013 o di ferro \u2013 agisce come una radio antenna, pronta a ricevere il segnale del lettore. Il condensatore funziona da sintonizzatore, formando un circuito LC con l'antenna.\nQuesti componenti sono racchiusi entro una capsula di vetro biocompatibile, e sigillati ermeticamente per impedire l'ingresso di liquidi corporei.\nIl \"chip\" contiene al suo interno il numero d'identificazione, pi\u00f9 circuiti elettronici per trasferire tale informazioni allo scanner. Il nucleo di ferrite funziona come un'antenna radio, adatta a ricevere segnali dallo scanner.\nIn Canada, Europa, Asia e Australia, i microchip per animali adottano uno standard (11784/11785) fissato dalla International Organization for Standardization, o ISO, le cui specifiche indicano che devono operare alla frequenza di 134.2 kHz.\nLa superficie esterna della capsula \u00e8 trattata con microsolchi per facilitare l'ancoraggio nei tessuti sottocutanei ed impedirne la migrazione.\nIl microchip ha una dimensione esterna di circa mm 7 di lunghezza e di mm 1,25 di diametro, ed \u00e8 contenuto in un ago monouso, che pu\u00f2 essere applicato su una particolare siringa o altro iniettore che, per ottemperare alle basilari norme di igiene, \u00e8 sterile e monouso.\nIl microchip impiantato accompagner\u00e0 l'animale per tutta la vita. Agli animali non nuoce n\u00e9 fisicamente n\u00e9 psicologicamente.\nIl codice del microchip.\nIl codice numerico del microchip si compone di 15 cifre, le prime tre delle quali identificano la ditta produttrice, mentre le successive costituiscono una serie progressiva univoca per lo stabilimento.\nSito dell'impianto.\nIn cani e gatti, i chip sono di solito inseriti sotto la pelle alla base del collo, fra le scapole sulla linea dorsale. Nell'Europa continentale il microchip pu\u00f2 essere impiantato sul lato sinistro del collo. La posizione del chip pu\u00f2 facilmente essere individuata toccando dolcemente la cute in quell'area; la posizione rimane fissa dato che il dispositivo \u00e8 avvolto da strati sottili di tessuto connettivo che vi si formano dopo l'impianto."}
{"id": "1143521", "revid": "125410283", "url": "https://it.wikipedia.org/wiki?curid=1143521", "title": "Ludovica Albertoni", "text": "Il suo nome \u00e8 noto anche per il sepolcro che il Bernini le dedic\u00f2 nella Chiesa di San Francesco a Ripa: tale opera viene considerata uno dei capolavori della scultura barocca.\nBiografia.\nNata a Roma nel 1473 da un'illustre famiglia romana (era figlia del patrizio Stefano e di Lucrezia Tebaldi) nei pressi della attuale piazza di Campitelli, la piccola Ludovica rimase orfana del padre a soli due anni, successivamente venne affidata alle zie paterne che la educarono alla formazione culturale e cattolica. Superata l'adolescenza si spos\u00f2 con il nobile Giacomo de Citara, uomo dal carattere rude, da cui ebbe tre figlie. Durante gli anni del matrimonio Ludovica si avvicin\u00f2 al francescanesimo, frequentando anche la Chiesa di San Francesco a Ripa che si trovava vicino alla sua abitazione, oggi in parte inglobata nella Chiesa di Santa Maria in Portico in Campitelli dove \u00e8 possibile ammirare in bassorilievo che rappresenta una sua estasi. \nDopo circa dieci anni di matrimonio rimase vedova; era appena trentaduenne e nelle sue mani rest\u00f2 il patrimonio che le aveva lasciato il marito. Il fratello di costui, Domenico de Citara, amministratore dei beni, ag\u00ec contro il diritto di successione a favore di Ludovica e delle sue figlie, aprendo cos\u00ec una lunga e penosa causa. La giovane vedova si batt\u00e9 per ottenere l'eredit\u00e0 che le toccava, e dopo lunghi travagli vinse la causa. Una volta divisi i beni tra le figlie, Ludovica rinunci\u00f2 a tutti i suoi averi ed entr\u00f2 nel Terz'Ordine di san Francesco, passando il resto della sua vita ad assistere i bisognosi, soccorrendoli con cibo, vestiti e cure mediche. Prestava anche molto aiuto alle ragazze che vivevano emarginate e in difficolt\u00e0, donando loro una cultura e un lavoro. \nMemorabile la sua opera di soccorso durante il sacco di Roma da parte dei Lanzichenecchi (1527).\nLudovica Albertoni non solo viene ricordata per la sua carit\u00e0 e l'impegno apostolico di vivere nella sequela di Cristo, ma viene venerata anche dal popolo romano come mistica e avrebbe avuto numerose estasi ed episodi di levitazione.\nIntorno al 1532 si manifestarono in lei i segni della malattia che la port\u00f2 alla morte nel 1533, a sessant'anni.\nIl culto.\nDopo la morte la sua figura fu subito oggetto di devozione spontanea. Papa Clemente X ne approv\u00f2 ufficialmente il culto il 28 gennaio 1671. La motivazione della beatificazione \u00e8 da ricercare nei legami di parentela del papa Clemente X con Ludovica Albertoni: la famiglia Altieri, infatti, si era estinta nei Paluzzi Albertoni con il matrimonio della nipote del papa Laura Caterina con Gaspare Paluzzi Albertoni, che assunse il cognome e lo stemma Altieri. In questo modo Clemente X elev\u00f2 all'onore degli altari un'antenata della famiglia a cui affid\u00f2 la prosecuzione del suo casato. La commemorazione liturgica ricorre il 31 gennaio per il rito romano, il 3 febbraio nella forma 1962\nIl 17 gennaio 1674, in occasione della traslazione della sua salma nel sepolcro marmoreo della chiesa di San Francesco a Ripa, venne effettuata la prima ricognizione delle reliquie.\n\u00c8 compatrona, insieme a san Pietro, san Paolo, santa Francesca Romana, san Filippo Neri dell'Alma citt\u00e0 di Roma ed \u00e8 inoltre considerata patrona dell'Ordine francescano secolare di Roma."}
{"id": "1143527", "revid": "118137763", "url": "https://it.wikipedia.org/wiki?curid=1143527", "title": "Philippe Graton", "text": " \nTerzo figlio dell'autore di fumetti Jean Graton.\nReporter, sceneggiatore, fotografo. Molto presto, coltiva la passione per la scrittura e l'immagine. Il suo primo articolo viene pubblicato quando non ha ancora sedici anni. Autore di articoli, di una biografia di Jean-Claude Van Damme, sceneggiatore per la televisione (con Patrick Perret per Canal + e per il cinema (con Luc Besson). \nNel 1982, assieme al padre Jean Graton, fonda la casa editrice Graton \u00c9diteur che pubblica la famosa collana di album di \"Michel Vaillant\". A partire dal 1994 diventa anche lo sceneggiatore di questa serie a fumetti. Nel 1995 lancia i \"Dossiers Michel Vaillant\" dedicati alle storie vere di personaggi famosi legati al mondo dei motori o con la passione per le corse (Enzo Ferrari, Ayrton Senna, Steve McQueen, James Dean ecc.)\nDal 2000 al 2008 ripubblica le storie brevi disegnate dal padre, che vengono raccolte nella serie \"Palmar\u00e8s in\u00e9dit\" \nFotografo autodidatta, effettua dei reportage per Sygma (Corbis) nel Vietnam, Cambogia, Bosnia ecc.. Pi\u00f9 personale, il suo lavoro fotografico di osservazione del quotidiano produce un'opera documentaria originale."}
{"id": "1143536", "revid": "599013", "url": "https://it.wikipedia.org/wiki?curid=1143536", "title": "Beata Ludovica Albertoni", "text": ""}
{"id": "1143547", "revid": "1833487", "url": "https://it.wikipedia.org/wiki?curid=1143547", "title": "Serre di Rapolano", "text": "Serre di Rapolano \u00e8 una frazione del comune di Rapolano Terme, in provincia di Siena.\nIl borgo di Serre \u00e8 arroccato su una collina a ridosso di un varco che si apre tra la valle del Sentino e l'Ombrone.\nSin dall'antichit\u00e0 veniva estratto un travertino tra i pi\u00f9 pregiati: oggi le cave sono in parte dismesse. Il paese di Serre \u00e8 noto per la presenza dell'antica grancia, appartenuta all'ospedale Santa Maria della Scala. Oggi la grancia \u00e8 in parte visitabile.\nStoria.\nSerre sorse attorno ad una fortezza bizantina costruita assai probabilmente durante la guerra gotica (535-553).\nIl castello, insieme ad altre opere di ingegneria militare, controllava le vie di accesso al paese.\nIn seguito divenne un insediamento longobardo, e poi residenza di castellani imperiali.\nFederico Barbarossa ne rafforz\u00f2 le difese, e Federico II lo assegn\u00f2 come feudo alla famiglia Cacciaconti, che ne presero possesso dal 1234. Nel 1291 il possedimento fu diviso: Fazio e Cacciaconte rimasero proprietari delle Serre, ma la Repubblica di Siena gi\u00e0 accampava richieste sui possedimenti.\nDopo la battaglia di Benevento (1266), con il crollo della potenza sveva e la successiva sconfitta del partito ghibellino, i Cacciaconti riuscirono a sostenersi alle Serre fino al 1269, dopo stettero sulla difensiva ma nel 1271-1272 furono cacciati dal castello, che cadde sotto il dominio di Siena. Nel 1276 il vescovo di Cremona Cacciaconte Cacciaconti, riebbe per i suoi nipoti il possesso del castello, che per\u00f2 di l\u00ec a pochi anni torn\u00f2 ai senesi, ma sul Palazzo imperiale esercit\u00f2 il suo possesso l'ospedale di Santa Maria della Scala, forse in seguito ad un compromesso fra Siena e gli stessi Cacciaconti.\nL'ospedale di Santa Maria della Scala aveva delle propriet\u00e0 sia all'interno che all'esterno della cinta muraria. L'ospedale acquis\u00ec le rimanenti propriet\u00e0 dei Cacciaconti nel 1295, quando Ghino di Tacco cerc\u00f2 di impadronirsi del castello. Giovanni dei Cacciaconti, ultimo erede della famiglia, vendette il Cassero di Serraia e altri possedimenti al mercante senese Giovanni de' Rossi nel 1373.\nDe' Rossi intendeva vivervi con la moglie Ciambragina ed installarvi un laboratorio. La famiglia del mercante fu in seguito coinvolta in una congiura contro Siena e cacciata dalla citt\u00e0 nei primi anni del XV secolo. Il comune intanto era passato sotto la sovranit\u00e0 senese.\nAll'inizio del XIV secolo il comune era diviso in tre terzieri: il Terziere del Santo, con al centro la chiesa di San Lorenzo dedicata un tempo a san Michele Arcangelo, il Terziere di Mezzo e il Terziere del Poggio, che includeva la zona della grancia con il Mastio del Poggio.\nNella met\u00e0 del XVI secolo il paese fu colpito dalla Guerra di Siena: il conte di Santa Fiora, alleato dei fiorentini, distrusse la torre del Poggio, il possente mastio della cinta muraria. Il paese rimase comunit\u00e0 autonoma fino al 1776.\nLuoghi notevoli.\nPorta Serraia.\nL'antica porta che conduce nella valle di Serraia, verso est, \u00e8 detta porta Serraia. Si trova alla congiunzione tra il muro castellano e l'antico cassero; per questo era detta anche porta del Cassero. \u00c8 nota anche come porta Martini o Gori, per via della vicinanza con l'ottocentesco palazzo Gori Martini, per la cui costruzione si dovettero eseguire dei lavori di modifica sulla porta. \u00c8 sormontata da una loggia neogotica, che funge da passaggio per il transito tra il palazzo e il giardino; in passato, era parte del percorso delle sentinelle del castello.\nPiazza XX Settembre e la fortezza.\nSu una delle piazze principali del paese si affaccia la fortezza bizantina, che costituisce il nucleo pi\u00f9 antico dell'insediamento. La base della rocca sorge su uno sperone di roccia naturale, lavorato artificialmente dagli ingegneri bizantini fino a diventare un'ellisse 40 per 60 metri di base.\nLa roccia fu rivestita con un muro con base a scarpa, in massi di travertino squadrati e disposti a filaretto. Sotto la rocca si snodava la via dei Poveri, l'unica strada esistente che collegasse direttamente Siena ed Arezzo: la posizione strategica della fortezza, che poteva sbarrare il collegamento tra le due citt\u00e0, la rese molto ambita.\nL'ellisse della fortezza ha un andamento a spirale in modo da consentire l'accesso ai carri. La parte interna della spirale \u00e8 ancora oggi visibile.\nAll'epoca della sua costruzione, la rocca era accessibile tramite una sola porta carrabile, posta a met\u00e0 della rampa di accesso nella localit\u00e0 che da questa prese il nome di \"Il Cancello\". La porta sorge nel punto in cui l'ellisse di roccia tocca il muro castellano.\nAppoggiato al rivestimento, in cima alla rocca, sorge il Cassero, un edificio abitabile che fu dimora dei castellani imperiali ed in seguito dei Cacciaconti. L'arredamento medievale e parte della struttura originaria scomparvero in seguito alla trasformazione dell'edificio in un terrapieno adibito a giardino.\nIl palazzo Gori Martini.\nIl palazzo Gori Martini \u00e8 un palazzo ottocentesco costruito dalla ricca famiglia Martini. I Martini, di origine senese, acquisirono il Cassero nel 1500. Con l'estinzione della linea maschile dei Martini l'ultima erede, Giuditta, and\u00f2 in sposa ad un esponente della famiglia Gori. La famiglia prese nome di \"Gori Martini\", ed ebbe grande rilevanza nella vita sociale del paese, esprimendo anche un senatore.\nNella seconda met\u00e0 del XVIII secolo i possedimenti dei Gori Martini in Serre si ampliarono sensibilmente, e con essi la ricchezza della famiglia. Venustiano Gori Martini, nella seconda met\u00e0 dell'Ottocento, fece costruire un palazzo sui possedimenti dove si ergevano le case e la fattoria della famiglia, presso porta Serraia. La progettazione del palazzo, in travertino ed in stile neogotico, fu affidata al famoso architetto Augusto Corbi.\nLa facciata del palazzo porta due ordini di finestre, monofore al piano terreno e bifore al piano superiore. Il portone centrale \u00e8 affiancato da due busti di leoni e da una scalinata esterna. Il tetto riporta merlature di tipo guelfo.\nLa chiesa dei Santi Lorenzo e Andrea.\nOriginariamente sorta come chiesa privata, fu edificata accanto al Cassero dai Longobardi dopo la vittoria militare sui Bizantini. Nel Cassero i longobardi insediarono una loro arimannia, una specie di corpo militare di guardia ad un punto strategico e sotto il diretto controllo del re.\nLa chiesa fu intitolata dai longobardi a san Michele Arcangelo, detto \"sant'Angelo\". Col passare del tempo le popolazioni latine cattoliche, inizialmente insediatesi solo all'esterno del paese nell'area nord ovest, cominciarono ad essere accolte anche all'interno della zona fortificata. Queste popolazioni vivevano nella zona intorno ad un luogo di culto chiamato chiesa di San Lorenzo, e con l'inurbamento di questi gruppi il nome venne mantenuto per indicare anche la chiesa interna. A partire da XIII e XIV secolo la chiesa assume ufficialmente il nome di San Lorenzo.\nNel 1849 le fu affiancata la dedicazione a sant'Andrea, ripresa dall'antico oratorio che si trovava nell'omonima piazza. L'oratorio dovette essere demolito, e il nome fu trasferito alla chiesa.\nL'aspetto architettonico \u00e8 prevalentemente romanico, ma la struttura ha subito diversi interventi alla fine del XIX secolo. Nel 1890 venne concluso il campanile in travertino, mentre in epoca fascista (1928\u20131929) venne rifatta la facciata esterna in stile neo-romanico, che sopravvive a tutt'oggi. Sopra la parte absidale della chiesa \u00e8 ancora oggi visibile, guardando da porta di Serraia, l'antico campanile a vela.\nSull'architrave della porta di entrata \u00e8 scolpita la scritta \"A. D. MCMXXVII\"; nella lunetta un bassorilievo raffigura san Lorenzo.\nNella chiesa sono conservati alcuni affreschi risalenti al XIV-XV secolo, raffiguranti sant'Antonio abate e san Giovanni Evangelista, i profeti e Cristo benedicente\nVi sono inoltre una \"Crocifissione\", affrescata dall'artista senese del XIV secolo Luca di Tomm\u00e8, e alcune scene di madonne e mart\u00ecri risalenti al 1581 ed \u00e8 attribuite al pittore d'Armaiolo Tiberio Bill\u00f2.\nIn una piccola nicchia a destra degli affreschi \u00e8 posta la statua di legno di sant'Antonio abate, di scuola senese e risalente al XV secolo.\nUna delle cappelle fu costruita dai Cacciaconti a met\u00e0 del XIV secolo, con ingresso ad arco a sesto acuto e una volta a costoloni. Su di essa rimangono tracce di un antico affresco rappresentante il cielo stellato. L'opera pi\u00f9 importante \u00e8 il sarcofago di Cacciaconte dei Cacciaconti, morto, come dice la scritta, il 22 gennaio 1336, ritratto sul coperchio e sovrastato da angeli reggicortina.\nIl coperchio del sarcofago raffigurante una statua di Cacciaconte Cacciaconti nel 1583 fu spostato dalla cappella e murato all'esterno della chiesa, presso il cimitero, su ordine di monsignor Angiolo Peruzzi. Cacciaconte era venerato dal popolo come se fosse un santo. La statua rimase all'esterno fino al 1700, me in seguito (forse in occasione della costruzione del nuovo campanile), la statua fu ricollocata nella cappella.\nDel mausoleo faceva parte anche un piccolo marmo rappresentante il Cristo benedicente con due serafini, posto oggi in mezzo all'altare, sulla parete di fondo. Dopo la rimozione della statua di Cacciaconte, la statua del Cristo venne venerata dal popolo, e sorse la tradizione di baciargli il volto e soprattutto la mano destra benedicente.\nA. Bagnoli propone come autori del sepolcro Agostino di Giovanni e i suoi figli Domenico e Giovanni (quest'ultimo autore del Cristo benedicente).\nNella cappella si trova una tavola raffigurante santa Caterina da Siena dipinta da Giovanni di Lorenzo, databile verso il 1520 e proveniente dalla cappella di Santa Caterina del cimitero di Modanella. Sulla parete di sinistra vi \u00e8 un crocifisso ligneo di fine XIV secolo proveniente dall'antica chiesa di Sant'Andrea. A destra, due piccole tele seicentesche rappresentano il martirio di san Lorenzo e di san Sebastiano.\nLa cappella \u00e8 chiusa da una cancellata in ferro battuto, eseguita nel 1347 da Lotino di Toro, cos\u00ec come si legge nella scritta incisa nel ferro dallo stesso autore.\nLa cappella centrale \u00e8 illuminata da una vetrata policroma rappresentante la Vergine, opera del 1954 di Fiorenzo Joni da Siena. Sulla destra si notano due piccole mensole romaniche antropomorfe e, a sinistra un'acquasantiera rinascimentale.\nL'adiacente sagrestia fu fatta costruire, come si legge nella scritta dell'architrave, nel 1730, a cura del pievano Cardini.\nAgli angoli estremi della cappella centrale si notano due neri angeli lignei reggicandelabro, cinquecenteschi, scolpiti alla maniera del Beccafumi.\nDa parte opposta, rispetto alla cappella di Cacciaconte Cacciaconti e a quella ospitante il fonte battesimale, si aprono due cappelle riccamente decorate con stucchi barocchi. Quella pi\u00f9 vicina all'altare maggiore \u00e8 dedicata alla Madonna del Rosario. Una tela raffigura la Madonna col Bambino insieme a San Domenico e Santa Caterina da Siena. Dipinta alla maniera di Alessandro Casolani e V. Rustici, pittori senesi di fine XVI secolo, \u00e8 circondata dai misteri del Rosario (uno mancante), opera probabile dello stesso Casolani.\nAi lati si trovano altre due tele preziose: a sinistra la \"Nativit\u00e0 di Ges\u00f9\", forse di Astolfo Petrazzi (XVIII secolo) e, a destra, la \"Nativit\u00e0 della Madonna\", forse di Rutilio Manetti (XVIII secolo, scuola fiorentina).\nNell'altra cappella, dedicata a sant'Antonio da Padova, ci sono ai lati due tele: una con sant'Antonio da Padova che risana un infermo, l'altra con sant'Antonio in adorazione. Entrambe sono di Antonio Laghi e risalgono al 1734. In due nicchie, ai lati d'ingresso della cappella, ci sono due busti lignei policromi di scuola senese del XV secolo, raffiguranti san Cristoforo e san Lorenzo. La statua sull'altare rappresenta San Lorenzo ed \u00e8 moderna.\nVia del Cassero.\nLa via del Cassero, o via del Borgo Maestro, si snoda dalla chiesa e passa davanti alla fortezza, dirigendosi verso porta di Serraia e a porta di San Lorenzo. La via taglia in due l'abitato e le sue due parrocchie.\nSulla strada si affaccia il palazzo D'Elci\u2013Bizzarri, originariamente di propriet\u00e0 dalla famiglia comitale nobile D'Elci-Pannocchieschi e risalente alla met\u00e0 del XIII secolo. L'edificio \u00e8 formato da due corpi contigui, uno in pietra di chiara impostazione gotica ed un altro in laterizio con grande arco sovrastato da una graziosa loggetta, di epoca precedente.\nOltre il palazzo un vicolo si affaccia sulla strada. Il vicolo, oggi senza nome, portava alla fattoria Gori Martini, e nel Settecento era denominato vicolo delle Setaie per via dei laboratori di lavorazione delle sete di propriet\u00e0 della grangia. In seguito, venne denominato Borghino del Teatro, perch\u00e9 in fondo c'era l'ingresso al teatrino privato dei Gori, che veniva concesso in uso alla filarmonica locale.\nIl teatrino.\nIl teatrino, detto cos\u00ec proprio per le sue contenute dimensioni, fu ricavato da un edificio situato a ridosso della cinta muraria del paese, in locali adibiti un tempo a granaio, sopra un'oliviera. A volerne la costruzione fu il cavaliere Federigo Gori Martini che, con tutta probabilit\u00e0, lo fece edificare nello stanzone, un tempo granaio, dove ormai da anni si svolgevano rappresentazioni, concerti e feste danzanti.\nIl teatrino ha pianta semiellittica. Il loggiato ad un solo ordine ospita i palchetti, che si ispiravano alle ricche architetture dei teatri sei-settecenteschi. I palchetti erano sorretti da una sola fila di colonne delimitanti la platea dal corridoio circolare, e quello centrale, di fronte al palcoscenico, era riservato alla famiglia Gori Martini. Vi si chiamavano a recitare compagnie di prosa, vi si organizzavano spettacoli vari, veglioni mascherati, feste da ballo.\nNel secondo dopoguerra il teatrino fu utilizzato anche per i primi spettacoli cinematografici ma a quei tempi la Compagnia Filodrammatica e ancor pi\u00f9 la Filarmonica mostravano segni di disfacimento.\nQuando nel 1960 fu inaugurato il teatro delle Serre intitolato a Giuseppe Verdi, il piccolo teatro fu chiuso, dopo 100 anni dall'inaugurazione.\nL'edificio and\u00f2 incontro ad un progressivo degrado. Adibito a deposito di olive ed altre masserizie per la sottostante oliviera, and\u00f2 progressivamente in abbandono. L'edificio \u00e8 stato oggi riscattato dall'amministrazione comunale, che lo ha restaurato e riarredato.\nLa piazza.\nL'attuale piazza Medaglia d'oro Biagini, era nell'antichit\u00e0 nota semplicemente come \"la piazza\", e divenne in seguito la Piazza dell'Orologio. Qui si trovano la cappella di Piazza e l'antico Palazzo Comunale.\nLa cappella di Piazza \u00e8 forse il pi\u00f9 suggestivo fra gli edifici antichi del castello. \u00c8 una piccola loggia al lato sud del Palazzo Comunale e ricorda, nella sua posizione, la cappella di Piazza del Campo a Siena. \u00c8 sostenuta da tre pilastri per lato, due dei quali addossati al Palazzo. Il lato frontale che guarda la piazza \u00e8 caratterizzato da un arco a tutto sesto che si appoggia su due pilastri d'angolo mentre le arcate laterali sono a sesto acuto. La costruzione \u00e8 in laterizio ma i basamenti e i pilastri sono in travertino bianco, che crea un pittoresco contrasto con il rosso dei mattoni.\nSui lati della facciata ci sono due stemmi gentilizi: a sinistra lo stemma Capacci con testa di cinghiale e la scritta \"Curzio di M. Ascanio Capacci Podest\u00e0 l'anno 1602\", e a destra lo stemma Ascarelli a forma di scacchiera con la scritta \"Alfonso Ascarelli XXV\". Un bassorilievo rappresenta, al centro, sopra il grande arco, la lupa senese con i due gemelli, scultura realizzata in pietra arenaria, che riporta le diciture \"Non bene pro toto venditur libertas auro\" e \"Tempore Domini Christophori Nicholai Burgensi facta fuit AD MCCCCCXXVII\". Nella parte pi\u00f9 alta si osservano l'orologio e un campaniletto a vela.\nLa decorazione all'interno \u00e8 affidata ad affreschi con motivi tipici del tardo gotico senese. Nella volta \u00e8 dipinto il cielo di stelle, in mezzo al quale si apre un cerchio in cui \u00e8 rappresentato il Padre Eterno benedicente. Sulla parete di fondo sono dipinti, al centro, la vergine con il Bambino e due angeli, a sinistra i santi Fabiano e Sebastiano, e alla destra Bernardino e Macario, i quattro santi avvocati della comunit\u00e0. Queste sacre immagini erano oggetto di particolare venerazione. La cappella era dedicata alla Vergine e affidata alle cure della Fraternita di Santa Elisabetta.\nL'edificio rimase aperto fino alla seconda met\u00e0 del XVIII secolo, quando la cappella fu murata. In seguito alla soppressione della Fraternita si smise di celebrarvi le messe e i locali furono affittati come botteghe artigiane. La chiusura tuttavia permise la conservazione degli affreschi.\nDopo la prima guerra mondiale, quando si dovette affrontare il problema di costruire un decoroso monumento ai Caduti, fu avanzata la proposta di riaprire la cappella di Piazza, liberandola anche del piano superiore che vi era stata costruito dopo la chiusura. Terminati i lavori nel 1924, riapparve la piccola cappella con la sua volta con il cielo notturno e le figure quattrocentesche.\nLa cappella si appoggia al palazzo dell'antico Comune delle Serre. Si tratta di una costruzione della seconda met\u00e0 del XIV secolo, a due piani, che, dopo la soppressione del Comune delle Serre avvenuta nel 1777, fu smembrata e venduta a diversi privati cittadini.\nAl piano terra c'erano i magazzini, le cantine, le stalle, e persino una cappella chiamata cappella di Santa Elisabetta. Quando sul finire del XVI secolo la Compagnia di Santa Elisabetta si fuse con quella di San Rocco per dar vita a quella nuova di Santa Caterina, la cappella fu sconsacrata e affittata al Comune. Questa cappella aveva l'ingresso sulla piazza e probabilmente occupava il locale dove oggi c'\u00e8 il Bar Centrale.\nGli ingressi per l'accesso ai piani superiori erano due: uno sulla Piazza a destra della cappella di Santa Elisabetta, riservato al podest\u00e0 e alla sua famiglia; l'altro pi\u00f9 antico e riservato agli ufficiali e ai consiglieri del Comune, posto sulla via che separa il Comune dalla torre gotica che si erge di fronte al lato ovest della cappella di Piazza. Oggi quest'ingresso \u00e8 stato trasformato in una massiccia porta riquadrata in travertino con arco a tutto sesto.\nAl primo piano si trovavano le sale del tribunale, dei priori e del Minor Consiglio, oltre ad una stanza per la cancelleria e l'archivio. Una porta consentiva al podest\u00e0 di accedere comodamente all'appartamento privato. Al secondo piano c'era la sala superiore dove si riuniva il Consiglio generale nelle occasioni importanti e solenni. La sala si apriva su un ampio loggiato esposto al tramonto del sole, sormontato da una massiccia torre con il lato ovest aperto a formare la loggia mediante un grande arco a tutto sesto a cui era appesa la campana del Comune che con i suoi rintocchi annunziava i Consigli.\nL'ultima di queste campane scandisce ancora oggi le ore con il suo suono fesso dalla torretta dell'Orologio di Piazza. \u00c8 una campana di foggia semplice ma elegante, presumibilmente dei primi anni del Cinquecento. Riporta un'iscrizione dove si legge \"Magio di Giovanni dalla Istrada me fecit\".\nPorta di Sant'Andrea.\nLa piazza \u00e8 chiusa in parte da un muretto in pietra sotto il quale scende una ripida via che conduce verso la porta di Sant'Andrea.\n\u00c8 cos\u00ec chiamata perch\u00e9 da essa si usciva per andare alla chiesetta di Sant'Andrea Extra Moenia (\"fuori le mura\"). Nel corso dei tempi fu chiamata anche porta di Borgo o porta Sclavi, dal nome di una famiglia di vasai che l\u00ec accanto avevano la casa e la bottega.\nEssa \u00e8 costituita da un arco a tutto sesto in bozze di travertino ben lavorate, poggiate su due semplici spallette. L'unica decorazione \u00e8 costituita da una fila di mattoni inserita in alto fra due filaretti di pietra. Intatto e praticabile \u00e8 ancora il cammino di ronda. L'apertura interna \u00e8 sormontata da un arco ribassato, agli attacchi del quale sporgono due pietre stondate e forate, che servivano per la protezione dei cardini. Si notano ai lati i fori per inserire le spranghe. La porta \u00e8 originaria e pressoch\u00e9 intatta.\nDavanti alla porta di Sant'Andrea, in fondo ad una breve ma ripida discesa, \u00e8 ancora in piedi l'antiporto di Sant'Andrea, costituito da tre corpi di epoca diversa. La poderosa spalla di travertino addossata al muro, visibile all'interno, \u00e8 molto antica. Invece l'arco in laterizio \u00e8 pi\u00f9 tardo e fu ricostruito nella seconda met\u00e0 del Trecento o agli inizi del Quattrocento. Sopra l'arco, all'interno, \u00e8 visibile lo spazio del cammino di ronda. La parte alta merlata \u00e8 molto pi\u00f9 recente, forse della fine del XVI secolo. L'antiporto \u00e8 collegato alla Porta di Sant'Andrea da due muraglie: una \u00e8 costituita dal secondo antimuro di sud-est, l'altra \u00e8 un raccordo col \"rivellino\" del lato ovest (il rivellino \u00e8 un antimuro con terrapieno costruito come difesa esterna al muro castellano).\nDa Porta Sclavi, risalendo verso il centro storico subito sulla sinistra si trova via Val di Piazza.\nVia Val di Piazza.\nIl nome Val di Piazza fu dato solo nel XX secolo: il nome in origine era \"Valle Piatta\", nome che perfettamente si adatta alla conformazione di tale stretta via. Le tante case che sorgono sul lato occidentale del vicolo sono tutte costruite sull'originario muro castellano, che gi\u00e0 nel XIV secolo non era pi\u00f9 visibile tanto che la difesa rest\u00f2 affidata solo al fosso e all'antimuro del rivellino.\nLa via conduce alla Piazza di Sant'Andrea. Il nome \u00e8 dovuto all'omonima chiesa anticamente presente in questo slargo, abbattuta alla fine del XIV secolo perch\u00e9 pericolante. Nel Basso Medioevo il popolo delle Serre aveva voluto erigere, all'interno della cerchia muraria, una chiesa intitolata allo stesso santo al quale era stata dedicata la chiesetta romanica di Sant'Andrea, costruita, intorno all'anno 1000 alle falde del Poggio del Monte, detto allora Poggio di Sant'Andrea. Abbattuta la chiesa si realizz\u00f2 una piazza molto pi\u00f9 ampia di quella vecchia, costituita solo dal piccolo sagrato: al centro fu edificata nel 1909 una fonte d'acqua potabile. La fontana, in travertino, con quattro colonne ai lati, \u00e8 sormontata da un leone che regge uno scudo con lo stemma delle Serre.\nLa Scalinata di Santa Caterina e la Piazzetta della Misericordia.\nLa scalinata \u00e8 un passaggio che porta ad una piazzetta in leggera ascesa, lastricata in pietra serena; in seguito vi sono altri cinque gradini che portano al sagrato di travertino, in pi\u00f9 lieve pendenza. Sullo sfondo sorge la chiesa, costruita nei primi anni del XVII secolo, con un semplice portale ottocentesco in pietra arenaria, due finestre alte e un campanile a vela con due piccole campane, di forma rinascimentale.\nLa costruzione della chiesa fu patrocinata nel 1598 dal rettore dell'ospedale di Santa Maria della Scala Agostino Chigi: l'edificio fu appoggiato alla facciata di una cappella preesistente dedicata a Santa Elisabetta, fatta edificare ai tempi del rettore Lucarini Saracini. Tale cappella diventava cos\u00ec la sacrestia della chiesa di Santa Caterina. Nel 1882 la Compagnia di Santa Caterina fu trasformata in opera pia di misericordia e da allora la chiesa prese anche il nome di chiesa della Misericordia. La dedicazione alla santa senese \u00e8 dovuta alla reliquia del dito della santa, conservata in una teca d'argento di epoca settecentesca e particolarmente cara alla popolazione serrigiana.\nLa data di arrivo della reliquia \u00e8 ignota, e l'autenticit\u00e0 \u00e8 disputata. Su di essa si raccontano due leggende.\nLa prima leggenda popolare narra che la Santa durante i suoi viaggi abbia sostato a pregare alla Serre e che, dopo la sua morte, dal cielo sia caduto il suo dito, che fu conservato con grande venerazione. La chiesa fu costruita dove la santa aveva sostato in preghiera, poi fu sistemata la cosiddetta \"costa di Santa Caterina\", al centro dell'ultimo gradino, nel punto in cui era caduto il dito, fu incisa una croce.\nL'altra leggenda \u00e8 molto pi\u00f9 interessante: quando i fiorentini invasero lo stato di Siena, una volta giunti alle Serre si fermarono davanti alle imponenti fortificazioni; allora chiesero ai Rapolanesi da dove potevano entrare ed essi indicarono il cunicolo che portava alla Porticina di Pulceto, situata proprio sulle mura paesane. I nemici nottetempo penetrarono nel castello, e i Serrigiani, vistosi persi, mandarono a chiedere aiuto agli abitanti della campagna, che si radunarono sotto la guida di Bravaccio della Selva. Ci fu uno scontro sanguinoso che indusse i Fiorentini a venire ad un accordo. Bravaccio finse di volere la pace e per solennizzare l'evento propose una merenda che fu fatta su un colle vicino a Siena. Fiorentini e Serrigiani si misero a tavola alternati. Il pasto era costituito da tordi, e quando il cibo fu portato a tavola, Bravaccio grid\u00f2: \"A ciascuno il suo, ne tocca uno per uno!\". Mentre ogni fiorentino prendeva il suo tordo, veniva pugnalato dal serrigiano che gli stava accanto. I senesi chiesero allora alle Serre cosa volessero per ricompensa, e Bravaccio, feroce ma pio, avrebbe chiesto in compenso il dito di Santa Caterina.\nLa chiesa di Santa Caterina.\nAll'interno della chiesa si trova l'Orchestra, sostenuta da due semicolonne alle pareti e da due colonne piene in mezzo, sovrasta la porta di ingresso. la balconata ha fronte ondulata, e occupa l'intera larghezza della navata.: vi si accede dalla sagrestia. La navata riceve luce da un'unica grande finestra al centro della facciata. Poich\u00e9 la facciata \u00e8 esposta a mezzogiorno, l'interno della chiesa, a dispetto dell'unica fonte di luce, \u00e8 sempre luminoso.\nLa chiesa ha un'unica navata: il presbiterio, al quale si accede mediante due gradini sormontati da una bassa balaustrata, si estende per tutta la larghezza. Al centro del presbiterio l'unico altare aderisce alla parete di fondo. Esso \u00e8 inquadrato da decorazioni a stucco, con due colonne laterali rivestite di stucco dipinto a imitazione del marmo. Le colonne sostengono un timpano spezzato, che racchiude al centro una cornice con una figura che, a giudicare dalla caratteristica veste diaconale, rappresenta San Lorenzo. Sopra l'altare si trova una grande tela dei primi anni del XVII secolo, forse di Sebastiano Folli, che rappresenta Santa Caterina davanti al crocifisso nel momento di ricevere le stigmate. La santa \u00e8 sostenuta da due suore o ancelle mentre nel fondo si vede un'altra figura femminile che rappresenta probabilmente Sant'Elisabetta.\nA destra, sotto il crocifisso, \u00e8 rappresentato San Rocco, con bastone da pellegrino e il consueto cagnolino. Nella chiesa infatti erano state accolte le compagnie laicali di San Rocco e di Santa Elisabetta, di cui ogni anno si celebravano le feste. Ai lati dell'altare, sempre sulla parete di fondo, due riquadri rettangolari con lunetta, che contengono due dipinti e due piccoli sportelli figurati che chiudevano due reliquiari. Sullo sportello di sinistra \u00e8 rappresentato un guerriero in corazza, che raffigura San Maurizio, che fu in effetti un condottiero e del quale la Compagnia possedeva e possiede tuttora una reliquia. Nello sportello di destra \u00e8 raffigurata Santa Caterina che regge un libro aperto, forse a significare il fatto miracoloso che la Santa, del tutto illetterata, avrebbe imparato a leggere e a scrivere per miracolo divino. I due dipinti, rovinati anche da restauri infelici, sembrerebbero del XVII secolo.\nAi lati si osservano due tele, quasi certamente opera di Astolfo Petrazzi, che rappresentano due ottimi esempi di pittura caravaggesca. Il dipinto alla sinistra di chi guarda rappresenta Santa Caterina che dona il cuore al Redentore, quello a destra Caterina che dona il mantello a un povero. In entrambe le tele si vede a terra il mazzo dei gigli bianchi simbolo della Santa. I due dipinti sono di ottima fattura ma in cattive condizioni.\nAi lati, per tutta la profondit\u00e0 del presbiterio, si ammira la cantoria seicentesca, costruita per volont\u00e0 di Cesare Martini di Ottaviano, patrizio senese e Cavaliere dell'Ordine di Santo Stefano. Il coro porta infatti lo stemma gentilizio della famiglia Martini, uno scudo con croce dei Cavalieri di Santo Stefano, l'aquila e l'ariete. I due bracci della cantoria hanno sedili unici con davanti l'inginocchiatoio, mentre la spalliera \u00e8 divisa in quattro settori separati da cinque colonnette scanalate. Alle due estremit\u00e0, in alto, si appoggiano alla parete, due angeli porta-candelabro in legno dorato. Sotto l'angelo di destra, accanto alla porta della sagrestia, \u00e8 sospesa una lampada di ottone, simile nello stile ad un'altra pi\u00f9 piccola che pende al centro della sagrestia.\nNel 1668 ebbe inizio la decorazione delle pareti della chiesa con tele raffiguranti episodi della vita della Santa. I dipinti venivano offerti da comitati di maggiaioli o maggiaiole. Due sono datati 1668 e due 1673. Ignoto l'autore o gli autori, anche se alcuni sembrano della bottega del Nasini. Partendo dall'altare, alla sinistra di chi guarda, si susseguono secondo il seguente ordine:\nA questi si aggiungono i dipinti in sagrestia:\nLa sacrestia della chiesa era in origine una cappella autonoma dedicata a Santa Elisabetta, costruita intorno al 1570 in sostituzione di quella, divenuta ormai poco decorosa, che si trovava sotto il palazzo del podest\u00e0. Fu probabilmente il rettore Saracini che regal\u00f2 ai confratelli di S.Elisabetta l'area su cui erigere l'oratorio. Per abbellire la chiesa fu ordinata la tela del Salimbeni (1575) che tutt'oggi si pu\u00f2 ammirare sopra l'altare. \u00c8 un olio su tela che rappresenta Ges\u00f9 risorto che cammina tranquillo in mezzo a due discepoli sulla via di Emmaus. Tre viandanti dipinti a grandezza naturale camminano lungo una strada di campagna alla volta di Emmaus. Sullo sfondo la citt\u00e0 di Gerusalemme, sulla destra il brullo monte Calvario con le tre croci. In testa Ges\u00f9 indossa uno strano cappello a larga tesa, da campagnolo. L'orizzonte piuttosto basso accentua l'ampiezza del cielo al tramonto e l'occhio dell'osservatore guarda la scena dal basso verso l'alto, cos\u00ec il primo particolare che si osserva sono i piedi scalzi dei tre uomini in marcia.\nGli altri dipinti provengono da altre chiese. Dalla chiesa di Sant'Andrea Intra Moenia, demolita, provengono tele ad olio raffiguranti san Francesco da Paola che, inginocchiato su una nube, allarga le braccia (XVII secolo) e San Giuseppe e Sant'Andrea con la Vergine e il Bambino in cielo (XVII secolo).\nNel 1993 venne portato in questa sacrestia dalla cappella di San Rocco fuori le mura un olio su tela rappresentante San Rocco con molti altri santi: a sinistra in basso San Rocco inginocchiato con il bastone da pellegrino e un cagnolino. Accanto San Bernardino. In piedi, sopra la figura di San Rocco, appare il busto di San Sebastiano trafitto da frecce; in basso, all'orizzonte, il panorama della citt\u00e0 di Siena separa i due gruppi. Sulla destra Santa Caterina inginocchiata e dietro di lei, in piedi, Santa Elisabetta. In alto tra le nuvole la Madonna col Bambino. Il committente fu Ottaviano Martini cavaliere di Santo Stefano, l'opera \u00e8 databile fra il 1625 e il 1636.\nDa un'altra chiesa situata fuori le mura, detta della Madonna della Piaggia, proviene un dipinto di forma rotonda rappresentante un Dio Padre benedicente ed attribuito a Francesco Vanni (1563-1610). Notevole \u00e8 anche lo stendardo processionale: si tratta di una grande tela dipinta sulle due facce. In quella anteriore sono raffigurati San Rocco, Santa Caterina e San Sebastiano, il primo ben disegnato e illuminato da una luce delicata che fa risaltare le mani eleganti e le gambe snelle e ben proporzionate, gli altri due con contorni pi\u00f9 incerti e forme pi\u00f9 stereotipate. Vi \u00e8 anche una Madonna in cielo circondata da moltissimi angeli. Sul lato posteriore sono invece rappresentati i santi titolari delle due antiche parrocchie: San Lorenzo e Sant'Andrea, figure queste che appaiono dipinte in modo frettoloso e imperfetto. L'opera \u00e8 di Antonio Nasini e della sua bottega.\nLa Porta di San Lorenzo e il Palazzo Imperiale.\nFuori Chiesa di Santa Caterina, dopo aver ridisceso la scalinata, si trova la Porta di San Lorenzo, cosiddetta perch\u00e9 la via che ne esce conduceva alla chiesa di San Lorenzo Extra Moenia. Oggi viene chiamata \"Porta dell'Apparita\" perch\u00e9 dalla piazzetta antistante si gode la meravigliosa vista delle Crete Senesi, con la citt\u00e0 di Siena all'orizzonte. I cipressi che si trovano alla destra di chi osserva la linea dell'orizzonte, indicano la posizione dell'antica pieve di San Lorenzo, presso il podere omonimo, demolita dopo la seconda guerra mondiale perch\u00e9 pericolante.\nPorta e antiporto sono originali e il disegno e il materiale risultano identici a quelli della porta di Sant'Andrea. Fuori della cerchia muraria, nel tratto pianeggiante che va dalla Porta di San Lorenzo alla Porta di Sant'Andrea, c'era in antico un fosso pieno di acqua e la via era chiamata \"Via urli fovei\". Il fosso, resosi col tempo inutile, venne interrato: su di esso fu innalzato un muro di circa tre metri e lo spazio fra questo e il rivellino fu riempito di terra fertile.\nAccanto alla porta di San Lorenzo s'innalza una vasta costruzione piuttosto asimmetrica che, prima di essere trasformata in granaio fortificato dell'ospedale di Santa Maria della Scala di Siena, fu palazzo imperiale. Fu costruito in pi\u00f9 tempi all'epoca del Barbarossa, che per le sue discese in Italia avvert\u00ec la necessit\u00e0 di rafforzare i castelli che da sempre appartenevano all'Impero.\nLa cui parte pi\u00f9 antica del palazzo \u00e8 formata da un largo torrione e da un prolungamento pi\u00f9 basso poggiante sul muro castellano. Qualche decennio pi\u00f9 tardi furono aggiunti al corpo centrale due torrioni sporgenti oltre la cerchia muraria. Il palazzo, che pure all'esterno del muro di cinta appariva coi suoi torrioni un forte arnese da guerra, all'interno, aperto com'era sulla via, costituiva una sede pubblica ed ospitava la curia dei giudici imperiali e il presidio dei soldati mercenari in gran parte tedeschi.\nIl palazzo appartenne di diritto all'impero e, dopo il 1234, ai Cacciaconti. Questi ultimi ne avevano il godimento ma non la propriet\u00e0, rimasta almeno in teoria all'Imperatore. Dopo la partenza dei Cacciaconti, il palazzo venne assegnato all'ospedale (come risulta dall'estimo del 1318).\nI possedimenti ospedalieri e la Grancia.\nL'ospedale di Santa Maria della Scala, cos\u00ec chiamato perch\u00e9 a Siena sorgeva davanti alla scalinata del Duomo, era un vero e proprio potentato economico che si manteneva grazie alle elemosine e alle donazioni immobiliari di privati, che intendevano, cos\u00ec facendo, procacciarsi un posto in paradiso: la donazione era infatti effettuata \"pro remedio animae\". Il personale ordinario era costituito da frati e suore, e il matrimonio era ammesso solo se era avvenuto prima dell'ingresso in famiglia, altrimenti veniva imposto il celibato. Al momento dell'ingresso si doveva donare incondizionatamente tutti i propri beni, se se ne avevano, e la propria stessa persona, in cambio di vitto, vesti e alloggio. Frati, suore e oblati (coloro cio\u00e8 che, pur donando i beni alla Scala, se ne riservavano l'usufrutto oppure pattuivano che sarebbero stati assistiti e mantenuti per tutta la vita) vivevano all'interno dell'ospedale o nelle fattorie nelle quali venivano inviati. Anche il rettore, che era sempre un personaggio di riguardo, doveva donare tutto il suo patrimonio alla Scala.\nLe prime case e i primi terreni posti alle Serre o nella sua corte furono donati all'ospedale della Scala verso il 1270, ma nel 1297 a seguito di un'immensa donazione di Bernardino D'Alamanno Piccolomini, i possedimenti si ampliarono fino a dar loro la consistenza di una vera e propria grangia, cio\u00e8 di un luogo fortificato dove si raccoglievano i prodotti dei poderi che l'ospedale di Siena possedeva.\nBernardino D'Alamanno era uno speculatore ed un usuraio di Siena che, ad un certo momento, decise di impiegare una larga parte dei suoi immensi guadagni nell'acquisto di una fattoria, e la scelta cadde sul castello delle Serre e sulla sua fertile corte. Ad un dato momento della sua vita decise di farsi oblato dell'ospedale, cio\u00e8 di donare tutto al santa Maria della Scala.\nAll'inizio del XV secolo il cassero di Serraia aveva subito gravi danni da parte dei senesi durante le operazioni militari contro il ribelle Ugo de'Rossi; a seguito di queste distruzioni il governo di Siena concesse allo Spedale di Santa Maria della Scala di costruire un nuovo cassero, non volendo che il castello delle Serre restasse senza una valida fortezza. L'ospedale fu autorizzato a congiungere il palazzo con il mastio del Poggio, per costruire un edificio maggiore di quello vecchio e adatto a contenere grandi quantit\u00e0 di grano.\nAccanto alla facciata sud del palazzo, dove oggi \u00e8 l'ingresso al museo, si trova la grande porta sormontata da un muro altissimo, munito di bertesca per gettare olio bollente su eventuali assedianti. La porta, costruita ai tempi del rettore Paolo di Paolo Serfucci (1404\u20131410) fu abbellita nel 1629, durante il rettorato di Filippo Tondi, da una raffinata edicola dai contorni assai eleganti, all'interno della quale oggi si trova una finestrella ma in origine vi era un altorilievo con l'immagine della Madonna. Sotto l'edicola \u00e8 citata questa epigrafe:\nAll'interno, proprio di fronte alla porta, si apre il cortile che dava accesso all'abitazione del granciere, alle stalle, allo scrittoio e ad alcuni locali di produzione e conservazione. In fondo al cortile oggi si innalza un muro che lascia solo vedere le tracce di un portico con arcate in mattoni. A fianco del portico fu creata una piccola cappella dedicata a Santa Maria Maddalena: di essa sono rimaste tracce in una cantina conservante tracce di affreschi di epoche diverse (dal XIV al XIX secolo). Nel periodo del rettorato di Filippo Tondi (1519\u20131527) fu costruita la scalinata laterale che sorregge un loggiato a due arcate in laterizio, dove si trova una porta di semplice stile rinascimentale che dava l'accesso all'appartamento del rettore sito nel torrione mediano. Il tetto della loggia ostruisce in parte due finestre romaniche antichissime che risalgono all'epoca della costruzione del palazzo e che oggi sono visibili solo osservando il palazzo a met\u00e0 del passaggio coperto che unisce il primo al secondo cortile. Gli interventi di questo rettore sono ricordati da un'epigrafe posta sopra al loggiato murato di fondo, accanto agli stemmi dell'ospedale della Scala e del Tondi medesimo.\nAttraverso il passaggio coperto si giunge ad un secondo cortile con al centro un pozzo con vera in travertino della met\u00e0 del Settecento. Sulla destra il basamento della grande torre del Poggio alla quale si poteva accedere mediante un cammino di ronda sostenuto da archetti poggianti su tre mensole aggettanti l'una sull'altra. Tracce di questo antico cammino di ronda si possono ancora vedere nella loggetta d'accesso al capannone dei fieni. Alla torre si attacca il muro ad L che sale dal primo cortile. Un'epigrafe ricorda l'impresa edilizia:\nNel 1555, in uno degli ultimi episodi della guerra di Siena, il Conte di Santa Fiora fece abbattere parte del muro di cinta e la Torre del Poggio, della quale rimase in piedi solo la base. Il rettore Claudio Saracini decise nel 1575 di appoggiare sulla base della torre una nuova razionale costruzione ad uso della fattoria. Al piano terra fu costruito un grosso tinaio, con ingresso dal cortile in fondo al passaggio coperto, al primo piano il grande granaio, all'ultimo la vasta capanna dei fieno o capannone Nello stesso tempo fu costruita un'ascenderia per consentire il trasporto dei grani al piano del nuovo granaio. Il suo percorso a spirale \u00e8 ancora leggibile all'esterno e visibile all'interno dell'edificio.\nNel 1790 l'intera fattoria fu venduta e l'edificio fu diviso tra proprietari diversi. Nel corso del XIX e del XX secolo l'edificio serv\u00ec a nuovi padroni come cantina tinaio, granaio, magazzino ma in parte fu diviso in tanti piccoli appartamenti e affittato a poveri. Di recente gran parte del complesso \u00e8 divenuto propriet\u00e0 del Comune che ha proceduto a restauri e che ha realizzato nei suoi torrioni il Museo della Grangia. All'interno l'ambiente pi\u00f9 suggestivo \u00e8 il salone del Rettore: esso dovette ricevere una prima sistemazione nel XVI secolo, come indica una trave datata 1531, e un ulteriore ammodernamento nel 1629 quando, sotto il rettorato di Agostino Chigi, vi fu collocato il monumentale camino di forme barocche. Alle pareti grandi portali decorati da cornici in pietra con lo stemma dello Spedale di Siena. La sala \u00e8 impreziosita da un'edicola in pietra contenente tracce di un affresco trecentesco e da una nicchia incavata nel muro con ricca cornice in pietra lavorata.\nAi piani superiori eleganti stanze con affreschi ottocenteschi; nei locali pi\u00f9 in bassi un frantoio per le olive che ha funzionato fino agli anni settanta del XX secolo.\nLa Piazzetta della Torre e il Granaione.\nla Piazzetta sorge lungo una delle vie che si dipartono dalla grangia. Vi sorgeva la Torre del Poggio, il mastio del castello, ed il nome continu\u00f2 ad essere usato anche dopo la Guerra di Siena, quando il conte di Santafiora la fece abbattere.\nIn questa piazzetta \u00e8 l'ingresso al grande granaio (detto Granaione), ingresso fatto nel XIX secolo, esterno al perimetro dell'antica grangia. Il suo interno si presenta come un grande salone diviso in tre navate da pilastri e volte a vela in mattoni. Sopra il piano dell'antico granaio sono ben visibili dalla piazzetta i finestroni del capannone. Per stivare il fieno nella capanna in alto, i carri si accostavano alla base dell'edificio in questa piazzetta. Nella gola di una carrucola sporgente sopra uno dei finestroni della capanna veniva fatta passare una lunga fune che aveva a capo un uncino al quale veniva attaccati il fastello, l'altro capo veniva legato al giogo dei buoi che poi il contadino spingeva fino all'estremit\u00e0 della piazzetta lungo il fianco della Chiesa di Santa Caterina, e, mentre i buoi avanzavano, il fieno saliva e, giunto in cima, veniva spinto da un inserviente all'interno dove veniva steso ad asciugare.\nIl Pulceto e il borgo vecchio.\nCosteggiando tutto l'edificio del Granaione, lungo Via della Porticciola (oggi Via Gramsci), si attraversa il borgo fino ad arrivare ad una piazzetta, comunemente denominata \"Pulceto\": l\u00ec si trova un pozzo rinascimentale, e sulle case circostanti risaltano alcuni stemmi gentilizi: sopra un moderno cancello in ferro lo stemma a scacchiera della famiglia degli Ascarelli, sulla casa edificata in fondo alla discesa delimitante la piazzola del pozzo, altro stemma con il leone, della famiglia Pecci.\nIn fondo al vicolo, alla base di una scala che porta ad una graziosa loggia, sulle antiche mura \u00e8 ancora possibile vedere la sagoma di una piccola porta, che d\u00e0 forse il nome a tutta la via. Questa piccola porta conduce ad una scaletta esterna alle mura che scende nel bosco inglese creato nel XIX secolo dai Gori Martini, sulle antiche carbonaie del castello. Sembra che fu fatta aprire dai padroni per consentire agli operai addetti alla pulizia del parco di accedervi comodamente.\nTuttavia nei documenti del XVIII secolo tale porticina esisteva gi\u00e0: \u00e8 probabile che vi fosse un'altra porticina pi\u00f9 antica nello stesso punto o nei paraggi e che poi fosse stata richiusa. Da questa porticina, secondo la leggenda precedentemente citata, i Fiorentini sarebbero riusciti a penetrare nel castello, dopo essere venuti a conoscenza del passaggio per via del tradimento dei Rapolanesi.\nDi fianco alla piazzetta del pozzo di Pulceto, corre una viuzza oggi senza nome, chiamata un tempo \"Vicolo dei Sucinelli\" o anche \"della Scuola\", dato che in una delle case si trovava appunto la scuola del Cappellano della chiesa di Santa Caterina.\nIl nome dei \"sucinelli\" si riferisce al alcuni susini che un tempo sorgevano lungo la via, dove oggi si trova una fontana in travertino. Qui si trova anche la Fornaciaccia, il forno pi\u00f9 importante del paese.\nDa questa via si diparte la antica \"Via del Sale\" o \"Via Salaia\", cos\u00ec denominata perch\u00e9 vi si trovava la bottega del salaiolo. Nel Medioevo il salaiolo era stipendiato dal comune per trasportare in citt\u00e0 il sale dalla Maremma o da Volterra, per la vendita che era monopolio del Comune. Il salaiolo provvedeva a distribuirlo al prezzo stabilito dal Comune. L'accumulo e la distribuzione avvenivano nella stanza pubblica detta \"salaia\".\nNei pressi si trova anche Vicolo del Forno Vecchio, un vicolo stretto delimitato tra case collegate con archi di sostegno. Qui si trovava il vecchio forno ed un orticello. La piazzetta \u00e8 oggi senza nome ma si chiamava un tempo Piazzetta delle Logge, per le diverse graziose logge d'ingresso alle case.\nTornando in via Salaia, poco pi\u00f9 su ma dalla parte sinistra, si pu\u00f2 imboccare via del Poggiarello che ci porta in un piccolo borgo chiamato un tempo Borgo del Fortino: poche case costeggiano il muro castellano fino al cosiddetto \u201cTorrino del Grappolini\u201d, un baluardo rotondo assai antico la cui presenza nella cerchia muraria \u00e8 gi\u00e0 documentata nel XIII secolo. Le antiche case, l'arco di sostegno, i resti delle mura sopra le quali svettano i frondosi rami degli alti alberi del Bosco inglese rendono il luogo suggestivo.\nAl termine della via Salaia, si trova \"L'archino\", detto da qualcuno anche \"Il contapecore\". Il piccolo arco, a dispetto di ci\u00f2 che a prima vista potrebbe sembrare, non \u00e8 antico, e fu costruito nel XX secolo per dare sostegno statico alla canonica di San Lorenzo. Qui in passato su un'ala del sagrato di San Lorenzo sorgeva un antico oratorio dedicato alla Santa Croce e riservato alle sole donne. Agli inizi del Novecento minacciava di crollare e cos\u00ec fu demolito.\nTradizioni e folclore.\nLa Festa Di Ciambragina.\nTrattasi di una rievocazione storica organizzata dalla Pro Loco locale, prende il nome da Ciambragina, era costei la moglie di Giovanni de\u2019 Rossi, facoltoso mercante senese della seconda met\u00e0 del \u2018300, che per i suoi traffici si recava in tutte le pi\u00f9 industriose citt\u00e0 della Francia e nelle Fiandre, sedi di fiorenti mercati di stoffe, pellicce e cuoiame.\nIncontrata a Cambrai una splendida fanciulla, se ne innamor\u00f2, la spos\u00f2 e la port\u00f2 a Siena, dove essa fu chiamata Ciambragina, la donna di Cambrai.\nSaputo che i Cacciaconti, i potenti feudatari locali ormai in evitabile declino, avevano intenzione di vendere il loro cassero, il facoltoso commerciante lo acquist\u00f2: ricco com\u2019era di cantine, magazzini, stalle, cucine, munitissime sale d\u2019armi, ampie stanze da pranzo e camere dipinte, gli sembr\u00f2 il luogo ideale per farne la reggia della sua Ciambragina oltre che il laboratorio della sua arte. Dentro le stanze splendidamente arredate vi era un numero strabiliante di cassepanche e cofani ripieni di biancheria ma soprattutto di capi di vestiario maschile e femminile, ornati di perle e di pietre preziose, foderati di calde pellicce e drappi dorati, abiti sontuosi che Ciambragina e Gio- vanni indossavano durante le feste a Siena e anche nel castello delle Serre. La felicit\u00e0 dei giovani sposi dur\u00f2 poco. Giovanni de\u2019 Rossi infatti mor\u00ec improvvisamente a Napoli durante un viaggio intrapreso a motivo dei suoi traffici. Pochi mesi dopo la sua morte, nel cassero delle Serre, Ciambragina dava alla luce un figlio, a cui fu imposto il nome di Ugo Giovanni.\nCiambragina rimase padrona del cassero e fu signora delle Serre per circa trent\u2019anni, fino a quando, agli inizi del 400, il figlio Ugo Giovanni si ribell\u00f2 ai senesi, che dopo drammatiche vicende distrussero il cassero. La festa di Ciambragina rappresenta un viaggio nel tempo, nella storia e nella cultura del paese, che dal 1994, grazie all\u2019aiuto e all\u2019impegno dei propri paesani, attrae con questa manifestazione visitatori da tutta Italia."}
{"id": "1143550", "revid": "287204", "url": "https://it.wikipedia.org/wiki?curid=1143550", "title": "Amebelodon", "text": "Lamebelodonte (gen. Amebelodon) era un proboscidato primitivo appartenente al gruppo dei gomfoteride. Il nome Amebelodon significa \"denti simili a un'arma spuntata\".\nL'Amebelodon comparve per la prima volta nelle grandi pianure del Nord America nel tardo Miocene, circa 10 milioni di anni fa, e si estinse intorno ai 6 milioni di anni fa su questo continente. Riusc\u00ec a raggiungere l'Asia tramite lo stretto di Bering, e qui venne ritrovati giacimenti risalenti al Miocene, particolarmente in Cina.\nIl fossile pi\u00f9 recente di questo mammifero \u00e8 stato trovato in Nordafrica e risale a 5 milioni di anni fa.\nSpecie.\nTra le varie specie di \"Amebelodon\" c'era una differenza di taglia anche considerevole. Si andava dall\"Amebelodon floridanus\", che era la specie di minori dimensioni, essendo pi\u00f9 piccolo di un attuale elefante asiatico, fino all\"Amebelodon britti\", che raggiungeva un'altezza al garrese di 2,5 m ed un peso di circa 10 tonnellate, paragonabile a quello di un grosso mammut.\nBiologia.\nAl pari degli altri gonfoteri, l\"Amebelodon\" possedeva due paia di zanne, due sulla mandibola (simili alle zanne degli attuali elefanti) e due sulla mascella. Queste ultime si distinguevano per la loro relativa lunghezza ed il loro appiattimento, il che le rende simili a dei cucchiai: per questo motivo, si parla dell\"Amebelodon\" (e delle specie con caratteristiche analoghe, come \"Platybelodon\") come dell'\"elefante dalle zanne a cucchiaio\".\nA lungo si \u00e8 creduto che tali particolari zanne fossero usate per rimestare nelle paludi alla ricerca di materiale commestibile, ma recenti analisi sullo smalto dentario hanno rivelato che le zanne venivano utilizzate in una variet\u00e0 di altri modi, ad esempio per raschiare la corteccia dagli alberi.\nQuesto animale, infatti, era un erbivoro versatile, che poteva nutrirsi sia di piante tipiche di ambienti umidi che di ambienti secchi.\nL'Amebelodon viene generalmente rappresentato con una corta proboscide che non arriva alla punta delle zanne inferiori; questo animale era invece dotato di una \"proboscide\" lunga e flessibile, molto simile a quella degli attuali elefanti, e che probabilmente aveva un ruolo importante per la nutrizione dell'animale."}
{"id": "1143553", "revid": "1543377", "url": "https://it.wikipedia.org/wiki?curid=1143553", "title": "Peugeot Type 18 e 39", "text": "Le Type 18 e 39 erano due modelli di autovettura prodotte dal 1896 al 1902 dalla Casa automobilistica francese Peugeot.\nProfilo.\nIl 1896 coincise con la nascita ufficiale della Peugeot come costruttore di automobili. Per enfatizzare questo evento, la Casa francese decise di allargare la gamma proponendo una vettura familiare di classe leggermente superiore a quella delle Type 9, 10 e 12 presentate poco tempo prima. Il risultato fu la Type 18, una vettura che oggigiorno pu\u00f2 apparire minuscola, con i suoi 2.75 m di lunghezza, ma che all'epoca era considerata alla stregua di un'odierna limousine e che nonostante le sue ridotte dimensioni riusciva ad ospitare ben otto persone!!! Pertanto tale vettura si poneva al vertice della gamma Peugeot di fine secolo. La Type 18 fu prodotta in 26 esemplari fino al 1901.\nFu sostituita solo per l'anno 1902 dalla Type 39, pi\u00f9 lunga di 15 cm rispetto alla Type 18 e con passo maggioratodi ben 30\u00a0cm per favorire ulteriormente l'abitabilit\u00e0 interna.\nQueste furono le prime Peugeot a montare un motore costruito in casa e non pi\u00f9 di derivazione Daimler. Per la precisione, nella Type 39, tale motore aveva una cilindrata di 2042 cm\u00b3, mentre non \u00e8 noto il valore di cilindrata della precedente Type 18. In ogni caso, l'avvento dei primi motori Peugeot suscit\u00f2 una buona impressione nel pubblico, tanto che durante tra il 1896 ed il 1902, la produzione ammont\u00f2 a 120 esemplari, di cui 100 Type 39 prodotte nel solo 1902, unico anno di produzione di questo modello: un ottimo risultato all'epoca."}
{"id": "1143554", "revid": "287204", "url": "https://it.wikipedia.org/wiki?curid=1143554", "title": "Contea di Treasure", "text": "La contea di Treasure (in inglese Treasure County) \u00e8 una contea del Montana, negli Stati Uniti. Il suo capoluogo amministrativo \u00e8 Hysham.\nStoria.\nLa contea di Treasure \u00e8 stata istituita il 7 febbraio 1919.\nGeografia fisica.\nLa contea ha un'area di 2.549 km\u00b2 di cui lo 0,53% \u00e8 coperto d'acqua. Confina con le seguenti contee:"}
{"id": "1143560", "revid": "124772444", "url": "https://it.wikipedia.org/wiki?curid=1143560", "title": "Cassie", "text": "Biografia.\nNata nel 1986 a New London, nel Connecticut ; \u00a0da madre di origine afroamericana , messicana e delle Indie Occidentali e padre filippino.\nModella da quando aveva 14 anni, rappresentata dalla Wilhelmina Models. e attrice, \u00e8 nota soprattutto come cantante Rhythm and blues. Nel 2007 partecipa al video musicale di \"Stronger\" di Kanye West. Nel 2008 ha recitato nel film \"Step Up 2 - La strada per il successo e nel 2016 in Honey 3 - Il coraggio di ballare.\"\nCarriera musicale.\nIl suo primo album, \"Cassie\", fu pubblicato dalla Bad Boy Records l'8 agosto 2006. Ryan Leslie produsse la maggior parte delle canzoni dell'album. L'album debutt\u00f2 al quarto posto della Billboard 200 degli Stati Uniti, con 100.374 copie vendute nella prima settimana. Il primo singolo estratto dall'album, \"Me &amp; U\", raggiunse il terzo posto della classifica Hot 100 della rivista \"Billboard\".\n\"Electro Love\" doveva essere il secondo album della cantante statunitense Cassie, annunciato gi\u00e0 dal 2007, ma pi\u00f9 volte posticipato. Fra le collaborazioni presenti nell'album ci sono P.Diddy, Akon, Souldiggaz, Mario Winans e Pharell Williams. Non c'\u00e8 pi\u00f9 invece il produttore del primo album Leslie. Prima dell'uscita dell'album sono stati promossi tre singoli: \"Official Girl\" con Lil Wayne ad agosto 2008, \"Must Be Love\" con Diddy ad aprile 2009 e \"Let's Get Crazy\" con Akon ad agosto 2009. Tutti e tre i singoli si sono rivelati dei flop, in seguito ai quali Cassie ha perso il contratto con la Bad Boy Records.\nNel dicembre 2009 Cassie ha ottenuto un nuovo contratto con la Interscope Records. Nel settembre 2011, \u00e8 stata inclusa nel mixtape di \"\" con due nuove canzoni, \"Radio\", con Fabolous , e \"Make You a Believer\", con Jadakiss , annunciando l'uscita del nuovo singolo \"King of Hearts\" l'anno successivo, attraverso la Interscope Records (poi inclusa nella \"Bad Boy 20th Anniversary Box Set Edition\" ). Nel 2012, Ventura ha anche pubblicato un brano in collaborazione con Nicki Minaj , \" The Boys \", tra le apparizioni con altri artisti, e un altro singolo promozionale, \"Balcony\", con Young Jeezy, dopo aver rivelato di stare lavorando a un mixtape.\nNell'aprile 2013, Cassie ha pubblicato il suo mixtape di debutto \"RockaByeBaby ricevendo\" un'accoglienza positiva e il plauso della critica , che \u00e8 stato preceduto dal video di \"Numb\", con Rick Ross , e \"Paradise\", con Wiz Khalifa , Nello stesso anno, ha contribuito con una canzone, \"Indo\", alla compilation dell'etichetta discografica di Solange Knowles , \"Saint Heron\" .\nNel settembre 2016, \"Joint (No Sleep)\" \u00e8 stato rilasciato come parte della colonna sonora di \"Honey 3: Il coraggio di ballare\" , film in cui Cassie anche recita. Nell'agosto 2017, ha annunciato di aver firmato un contratto con Epic Records e Bad Boy con l'uscita di un singolo chiamato \"Love a Loser\". \u00a0Fu seguito da \"Don't Play It Safe\", prodotto da Kaytranada e destinato a precedere un progetto dei due.\nNell'estate del 2019, Cassie ha rivelato attraverso i social media che avrebbe rilasciato canzoni esclusivamente su piattaforme di streaming per alcune settimane, soprannominate \"Free Friday's\" , che hanno formato una playlist per celebrare il lancio della sua nuova etichetta indipendente Ventura Music. Ha dichiarato: \"#FreeFridays \u00e8 un gesto di libert\u00e0 che spero vi sia piaciuto e continuerete a goderne\".\nVita privata.\nCassie ha avuto una relazione durata 11 anni con P.Diddy dal 2007 al 2018.\nDopo la fine della storia con Diddy nel 2018, ha iniziato una relazione con l'addestratore e fitness trainer Alex Fine .\u00a0Nel giugno 2019, lei e Fine hanno annunciato che stavano aspettando il loro primo figlio insieme. \u00a0Nell'agosto 2019 \u00e8 stato riferito che la coppia si era sposata. Il 6 dicembre 2019 \u00e8 nata la prima figlia della coppia, Frankie Stone Fine. La seconda figlia della coppia, Sunny Cinco Fine, \u00e8 nata il 22 marzo 2021.\nDiscografia.\nAlbum.\nMixtape"}
{"id": "1143561", "revid": "1776051", "url": "https://it.wikipedia.org/wiki?curid=1143561", "title": "Cantone di Saint-Fran\u00e7ois", "text": "Il Cantone di Saint-Fran\u00e7ois \u00e8 un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille).\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni e una frazione di comune.\nComposizione.\nSituato sull'isola di Grande-Terre, prima della riforma del 2014 comprendeva la stretta penisola orientale dell'isola e il comune omonimo.\nDal 2015 i comuni appartenenti al cantone sono i seguenti: "}
{"id": "1143570", "revid": "15756", "url": "https://it.wikipedia.org/wiki?curid=1143570", "title": "Lara Croft", "text": "Lara Amelia Croft, meglio nota come Lara Croft, \u00e8 un personaggio immaginario, protagonista della serie di videogiochi \"Tomb Raider\", da cui sono stati tratti film e fumetti. Si hanno due \"Lara Croft\" caratterizzate in maniera radicalmente diversa, la prima \u00e8 una donna adulta fredda e sarcastica ideata da Toby Gard e protagonista dei videogiochi iniziati con \"Tomb Raider (1996)\", la seconda \u00e8 una giovane ragazza ancora insicura ed empatica ideata da Rhianna Pratchett e protagonista della trilogia \"reboot\" a videogiochi iniziati con \"Tomb Raider (2013)\".\nNel 2006 le fu assegnata una stella nella \"Walk of Game\", e fu inserita anche nel \"Guinness World Record\" come \"L'eroina dei videogame pi\u00f9 famosa al mondo\". In Inghilterra, il tratto di circonvallazione interna tra Osmaston Road e Burton Road a Derby \u00e8 stato chiamato \"Lara Croft Way\". La cittadina inglese di Derby, in cui \u00e8 situata la via, \u00e8 stata sede della Core Design, software house che cre\u00f2 i primi capitoli della serie Tomb Raider nel 1995\nStoria di Lara Croft.\nNel corso degli anni la saga ha cambiato casa sviluppatrice e ha pertanto subito diverse rivisitazioni. Sono state create tre serie di videogiochi \"Tomb Raider\", di cui la prima serie (della casa Core Design) e la seconda serie (della casa Crystal Dynamics) non sono separate in maniera necessaria o chiara, c'\u00e8 anzi una coerenza di riferimenti ai primi giochi anche nella seconda serie. La Lara Croft di queste due serie, ideata in prima istanza da Toby Gard, \u00e8 una donna adulta (ufficialmente nata nel 1968) caucasica, fisicamente bellissima, dal carattere determinato, dotata di durezza, freddezza e sarcasmo. Nella versione in lingua inglese dei giochi parla inglese britannico.\nLa terza serie (di casa Crystal Dynamics) iniziata dal 2013 ha invece comportato una revisione completa del personaggio di Lara Croft, trasformato sia nella biografia che nel carattere e nell'aspetto fisico. Questa nuova Lara Croft, concepita da Rhianna Pratchett, \u00e8 una ragazza giovane (nata nel 1992) di bellezza media e con lineamenti tendenzialmente asiatici, caratterialmente fragile e insicura (almeno al principio del gioco) e priva dell'asprezza e del sarcasmo della Lara originale. Nella versione in inglese dei giochi parla un inglese dall'accento indefinito.\nLara Croft originale di Toby Gard.\nBiografia originale.\nLara Croft nasce in Inghilterra, ad Abbingdon, il 14 febbraio 1968. Sin dall'et\u00e0 di tre anni, Lara riceve un'istruzione privata dentro le mura di casa, seguita da un precettore, e a undici frequenta l'istituto femminile di Wimbledon.\nAll'et\u00e0 di sedici anni, alla Gordonstoun School, Lara nota una copia del National Geographic con un rispettabile archeologo in prima pagina: Werner Von Croy, il quale teneva anche delle conferenze nella scuola di Lara. L'interesse di Lara verso l'archeologia sorprende Von Croy al punto che decide di fare un'escursione con lei in Cambogia. Il padre di Lara non era molto propenso a spedirla in quei luoghi, ma alla fine decide di accettare e scrive una lettera all'archeologo, sotto insistenza della giovane ragazza. La spedizione, purtroppo, si conclude con un tragico incidente che coinvolge Von Croy danneggiandogli una gamba.\nAll'et\u00e0 di ventun'anni, Lara ha un incidente aereo sulle montagne dell'Himalaya, che la vede costretta a sopravvivere alle pi\u00f9 ostili condizioni, per poi giungere due settimane dopo nel villaggio di Tokakeriby. La sua esperienza la trasforma radicalmente, divenendo la rinomata archeologa avventuriera attualmente conosciuta.\nNegli otto anni seguenti, Lara inizia a girare il mondo, e acquisisce una conoscenza da autodidatta sulle antiche civilt\u00e0 intorno ad esso. La sua famiglia, per\u00f2, essendo contraria al suo nuovo stile di vita, la disereda, sperando invano che Lara torni sotto il talamo familiare e sposi un aristocratico suo coetaneo, il conte di Farrington. Lara continua a scrivere per finanziare i suoi viaggi, ma non mostra il minimo interesse nel ricoprire e svolgere il suo rango di aristocratica.\nLara diviene famosa per aver scoperto diversi siti archeologici di profondo interesse e conosciuta per aver sconfitto un vero e proprio Bigfoot nel Nord America, si costruisce da sola la propria fama pubblicando libri di viaggio e dettagliate riviste sulle sue spedizioni.\nBiografia rivisitata da Crystal Dynamics.\nLara Croft \u00e8 una Contessa inglese di undicesima generazione. Alla famiglia Croft sono stati concessi sia il titolo che i diritti delle immaginarie Abbingdon e Surrey, dal Re Edoardo VI nel 1547. Le tenute Croft sono composte da tre differenti manieri, due dei quali sono mantenuti dal National Trust; il terzo \u00e8 la casa di Lady Lara Croft.\nElla \u00e8 un'aristocratica molto riservata, ma spesso al centro di intensi dibattiti sia sul campo scientifico che politico, inclusa la stampa popolare. Idealizzata e disprezzata in egual misura, i viaggi intrapresi dalla donna sono oggetto d'interesse da parte del pubblico.\nLara Croft nasce nel Buckinghamshire presso il Surrey's Parkside Hospital, ed \u00e8 la figlia unigenita dell'archeologo Lord Richard James Croft, il conte di Abbingdon, e della contessa Amelia De Mornay. Tra i tre e sei anni frequenta un collegio femminile, dove si osservano subito le doti della bambina.\nA nove anni, Lara viene coinvolta in un incidente aereo nell'Himalaya, durante il quale sua madre scompare in circostanze misteriose. La bambina rimane nel luogo per dieci giorni attraversando i monti dell'Himalaya, considerati tra i pi\u00f9 ostili ambienti del pianeta. Giunta a Katmandu, Lara arriva presso una locanda dove contatta il padre e lo informa dell'accaduto. Nei sei anni seguenti, Lara segue suo padre viaggiando intorno al mondo da uno scavo archeologico a un altro. Durante questo periodo, apprende in prima persona il mestiere dell'archeologo.\nQuando Lara compie diciassette anni, suo padre Richard scompare durante una spedizione in Thailandia. Ricerche pi\u00f9 estese sia dalle autorit\u00e0 che da Lara stessa ritrovano resti umani che tuttavia non potevano essere identificati. Dal momento che il corpo di Lord Croft non viene mai ufficialmente ritrovato, Lara non poteva ereditare il titolo Croft direttamente, e divenuta maggiorenne, la ragazza disputa una battaglia legale contro lo zio paterno, Errol Croft, sul controllo delle tenute di Abbingdon.\nAlla fine, Lara vince la causa e prende possesso della sua eredit\u00e0, che la porta tuttavia ad essere ufficiosamente estraniata dai restanti parenti prossimi della sua famiglia paterna, ma la cosa non sembra preoccupare Lara, che pu\u00f2 finalmente condurre una vita libera ed indipendente. Negli anni a seguire, Lara organizza numerose spedizioni.\nRiguardo ai numerosi viaggi della giovane contessa sono state scritte numerose biografie e libri, alla quale attribuiscono delle folli e fantastiche prodezze alle sue gesta, che vanno dalla scoperta di dinosauri viventi nel Congo all'infiltrarsi nell'Area 51 nel Nevada. La versione ufficiale dalla tenuta Croft su queste opere \u00e8 stata semplicemente la seguente: \"...questi libri sono delle totali sciocchezze: sono degli sgraziati trash, racconti di totale finzione.\"\nLara Croft di Rhianna Pratchett.\nNella nuova serie iniziata con \"Tomb Raider (2013)\", completamente separata rispetto alle due serie precedenti, la scrittrice Rhianna Pratchett si \u00e8 occupata della trama del gioco e del seguito, nonch\u00e9 di una totale riscrittura della biografia di Lara Croft, trasformata sia nell'aspetto fisico che nel carattere.\nQuesta Lara \u00e8 ancora dubbiosa ed inesperta, con una grande passione per l'ignoto ed il mistero, che la spingono a cercare delle spiegazioni razionali su ogni cosa. Affascinata dall'archeologia, la ragazza decide di andare oltre le semplici fantasie e di lanciarsi in imprese archeologiche.\nDovr\u00e0 far fronte alla fama dei suoi genitori e al suo titolo nobiliare, verso il quale la ragazza ha degli obblighi. Lara sogna s\u00ec di affermarsi, ma vuole dedicarsi alla sua passione nel mondo che le \u00e8 pi\u00f9 congeniale. Lara respinge l'invito di prescrizione inviatole da Cambridge e s'iscrive ad un'universit\u00e0 meno prestigiosa per immergersi in una esperienze di vita pi\u00f9 essenziale e meno agiata. Tale esperienza accresce interiormente la ragazza, molto di pi\u00f9 di quanto lo sarebbe stata se avesse percorso il pi\u00f9 agevole e proficuo itinerario scolastico scelto dai genitori, oltre che a rafforzare il forte senso di impegno personale.\nCompiuti ventuno anni, Lara finisce gli studi universitari e s'imbarca sulla nave di salvataggio Endurance, capitanata da Conrad Roth, un ex-soldato della marina britannica noto per la sua propensione ad interpretare a proprio favore, o anche violare, la legge pur di intraprendere le sue spedizioni e accaparrarsi le rarit\u00e0 su cui ha posato gli occhi.\nLara si integra con l'equipaggio, e la posizione di ragazza pi\u00f9 giovane e inesperta le fa guadagnare l'affetto, ricambiato, di pi\u00f9 di una persona. Questa prima avventura, il cui oggetto \u00e8 la ricerca del reame perduto di Yamatai - guidato dalla leggendaria regina Himiko - doveva essere un momento determinante nella nascente carriera di Lara, un'occasione per la ragazza di lasciare il proprio segno con una scoperta memorabile. Tuttavia, prima di giungere fino alle coste giapponesi, la spedizione viene bruscamente portata fuori rotta da una violenta tempesta che spezza letteralmente in due la Endurance, lasciando la giovane Croft, impreparata ad un simile evento, alla deriva di un'isola all'interno del Triangolo del Drago, una misteriosa regione situata agli antipodi del Triangolo delle Bermuda, che si rivela essere proprio l'ubicazione di Yamatai. Lara si ritrova inevitabilmente ad affrontare situazioni estreme, cos\u00ec come a dover maturare in fretta per fronteggiare al meglio quelle avversit\u00e0 che pi\u00f9 di una volta la opprimeranno.\nCapitoli\nDai bozzetti del 1995 alla Lara Croft del 2010.\nCore Design ed Eidos Interactive, nel 1995, avevano bisogno di creare un videogioco tutto nuovo con un personaggio ben distante dallo stereotipo del \"macho\" tipico di quel periodo.\nToby Gard ide\u00f2 allora per la prima volta una protagonista femminile, un'archeologa armata di due pistole, dall'aspetto accattivante caratterizzato da una lunga treccia ed un body in lycra color verde acqua. Il nome originale era Laura Cruz, poi modificato in Lara Croft.\nIl fisico maggiorato di Lara fu un errore del disegnatore, che aument\u00f2 del 150% il volume del seno del personaggio. Il team di sviluppo per\u00f2, vedendo il bozzetto, rimase positivamente impressionato dalle nuove misure, tanto che esse diventarono quelle definitive. Esse per\u00f2 a partire dal titolo Legend, saranno rese meno prorompenti e pi\u00f9 umane.\nQuando usc\u00ec, il primo videogioco della serie fece scalpore. Del tutto imprevedibile fu l'abbandono di Toby Gard dal progetto subito dopo l'uscita del primo episodio. L'apice della serie si ebbe con il terzo episodio, dal quarto in poi le vendite iniziarono a calare, mantenendosi comunque alte.\nIl crollo si ebbe con l'uscita del sesto episodio (', 2003) che deluse le aspettative di molti giocatori. Secondo il documentario della GameTap (contenuto nel DvD extra del videogioco ), Core Design cominciava ad essere stanca di produrre videogiochi sempre nuovi di Lara Croft sin da \"Tomb Raider III\", perch\u00e9 ci\u00f2 comportava uno stressante ed incessante impegno dei team creativi, mentre i fan diventavano sempre pi\u00f9 esigenti. Infatti era stato deciso di farla morire definitivamente in ' (quarto episodio), ma Eidos li costrinse a continuare, nonostante tutto. Nel quinto episodio il logorio creativo si avverte pesantemente, e durante la produzione del sesto (\"The angel of Darkness\") non vennero rispettate le scadenze. Il crollo finanziario e l'atteggiamento degli sviluppatori portarono Eidos Interactive ad affidare il marchio di Tomb Raider alla Crystal Dynamics, gi\u00e0 ideatori delle due saghe parallele di Legacy of Kain e di molti altri videogiochi, licenziando definitivamente la Core Design da ogni progetto.\nIl recente \" (2006) vede il ritorno di Toby Gard nel team di sviluppo dell'ultima avventura videoludica di Lara Croft.\nPer celebrare, poi, il decimo anniversario di Tomb Raider, la Crystal Dynamics ha realizzato un remake del primo episodio della saga, sotto il nome di \", uscito in tutta Europa il 1\u00ba giugno 2007.\nIl nuovo capitolo, \"\", \u00e8 uscito il 18 novembre 2008 in America e il 21 dello stesso mese in Europa. Per testimonial del nuovo capitolo \u00e8 stata scelta la ex ginnasta professionista \"Alison Carroll\".\nVerso la fine dell'estate del 2009 hanno iniziato a girare per il web immagini di un nuovo capitolo della saga, che vede una pi\u00f9 giovane Lara impegnata a combattere contro una sorta di non morti, che sempre stando ad alcune dicerie sul network, il gioco dovrebbe essere ambientato in una remota regione del Giappone. Tuttavia, la Crystal Dynamics non ha ne confermato o smentito nulla al riguardo, ma si parla comunque della partecipazione di Toby Gard al progetto.\nNella fine del 2010 sono state svelate ulteriori notizie al riguardo, ed \u00e8 stato reso ufficiale che il brand di Tomb Raider subir\u00e0 un secondo reboot (riavvio della saga), e che il progetto passer\u00e0 ad un'altra casa produttrice, la Square Enix, gi\u00e0 famosa per la saga videoludica di successo \"Final Fantasy\", che mira, a differenza della Crystal Dynamics, a dare svolta decisamente pi\u00f9 tetra e cupa alla saga.\n2013-2017: critiche alla nuova Lara Croft di Rhianna Pratchett.\nLa nuova Lara Croft ideata da Rhianna Pratchett lanciata insieme alla nuova serie di videogiochi del 2013, \u00e8 stata oggetto di varie critiche da parte della comunit\u00e0 videoludica, per via del cambiamento cos\u00ec drastico rispetto al personaggio originale. La stessa Rhianna Pratchett in un'intervista ha ammesso di aver voluto \"umanizzare Lara Croft\", rendendola una \"giovane, inesperta\", costretta a sopravvivere piuttosto che impegnata in avventure per divertimento. Ha anche ammesso di aver voluto trasformare la Lara Croft originale perch\u00e9, secondo lei, era pensata \"per i maschi\".\nDiversi commentatori della scena videoludica hanno visto nella trasformazione del personaggio da donna spericolata, intelligente, determinata e \"che uccideva perch\u00e9 le piaceva\", in una ragazzina dalle \"curve ridotte [...] zigomi rialzati per farla apparire un'adolescente vulnerabile, che passa la maggior parte del tempo a gridare e piangere\", che \"cade, \u00e8 colta da panico, \u00e8 colpita e quasi assaltata sessualmente\", \"dubbiosa\" ed \"dispiaciuta nell'uccidere\", l'\"indebolimento\" se non la totale distruzione del personaggio.\nSuccesso e riconoscimenti.\nSin dal 1996\", Tomb Raider\" fece subito successo in tutto il mondo gi\u00e0 il primo giorno di vendita; il successo della serie non \u00e8 dovuto solamente al forte senso di avventura e di azione, ma grazie anche alle fattezze della protagonista.\nDal 1996 ad oggi \"Tomb Raider\" ha sempre suscitato curiosit\u00e0 nei confronti dei media, anche al di fuori di riviste di console e pc, ma soprattutto quando la rivista \"The Face\" (gossip &amp; moda) mise in copertina Lara Croft.\nInsomma si \u00e8 creato un intero brand intorno a Tomb Raider &amp; Lara Croft, anche quando Visa &amp; Lucozade (che poi cambi\u00f2 in Larazade), usarono il volto di Lara Croft per pubblicizzare Carte di Credito &amp; Bevande. Anche gli U2 si interessarono a Lara e commissionarono a Eidos del materiale esclusivo da proiettare sui maxischermi durante il loro PopMart Tour.\nFino ad oggi, Lara Croft \u00e8 la protagonista assoluta dei videogioco e soprattutto del franchise.\nRetrospettivamente, la rivista \"Famits\u016b\" ha classificato YoYo come la diciottesima eroina pi\u00f9 famosa dei videogiochi degli anni '90.\nInoltre nel 2006 il Guinness dei primati ha riconosciuto Lara Croft come \"l'eroina dei videogiochi pi\u00f9 famosa del mondo\".\nInformazioni di base.\nQui di seguito, l'elenco dei videogiochi distribuiti sinora con abbinata la descrizione della trama.\nSerie principale.\n\"Tomb Raider (1996)\".\nLara intraprende la sua prima grande avventura nel 1996, quando la proprietaria di un'importante societ\u00e0 industriale, Jacqueline Natla, incarica Lara di ritrovare lo Scion, un artefatto che pare avere un nesso con il leggendario regno di Atlantide. Lara abbandona le sue ricerche in Himalaya e si reca in Per\u00f9, dove secondo alcune indagini sarebbe situata, tra le montagne, la tomba del Qualopec (primo regnante di Atlantide), nella quale \u00e8 custodito lo Scion.\nQuando lo recupera, Lara si imbatte in Larson, subordinato di Natla, che cerca di ucciderla nel tentativo di sottrarle l'artefatto. Lara lo neutralizza e si accorge del doppio gioco della donna. Si infiltra nel suo ufficio, dove trova un manoscritto medievale e, esaminandolo, apprende di avere solo una parte dello Scion e che il secondo pezzo era stato sepolto nelle fondamenta del monastero di St. Francis Folly, in Grecia.\nGiunta sul luogo, Lara capisce di non essere sola. Questa volta a farle compagnia c'\u00e8 Pierre Dupont, un archeologo rivale francese in cerca dell'artefatto, anch'egli al soldo di Natla. Raggiunto il mausoleo di Tihocan (secondo regnante), Lara apre il sarcofago ma lo trova vuoto. Appare Pierre che, in possesso del secondo pezzo, cerca di prendere quello che ha Lara.\nTra i due avviene una colluttazione, Pierre cerca di scappare ma all'uscita del mausoleo trova due centauri di pietra animati che senza battere ciglio lo uccidono brutalmente.\nLara si ritrova a fronteggiarli e, una volta sconfitti, congiunge i due pezzi dello Scion. In seguito alla ricongiunzione dei pezzi Lara ha una sorta di sogno nella quale appare la valle dei re, il luogo in cui si trova il terzo pezzo. Seguendo questo indizio Lara si reca dunque in Egitto.\nGiunge nel tempio di Khamoon nel quale trova il terzo pezzo dello Scion. La ricongiunzione di tutti e tre i pezzi scaturisce un'altra visione, nel quale Lara vede il dio Tihocan condannare all'eterno imprigionamento la terza regnante di Atlantide, Natla, per avere mutilato il figlio Qualopec ed aver cercato, attraverso l'utilizzo delle armate atlantidee, di sopraffare gli altri dei e far nascere una nuova era. Quando Lara rinviene dalla visione, viene derubata dello Scion da Natla stessa, che lascia ai suoi subordinati, Kold e Kid, il compito di ucciderla.\nLara scappa e li pedina furtivamente fino ad un'imbarcazione, entro cui si infiltra. Lo yacht attracca su quella che e conosciuta come \"L'isola perduta\" (sulla quale Natla ha organizzato una spedizione), che custodisce all'interno di un vulcano le rovine di una piramide atlantidea. Lara si imbatte nuovamente in Larson e avviene uno scontro a fuoco nel quale Lara ha la meglio e lo uccide. Avviene un secondo scontro con Kold e Kid che termina con la morte dei due.\nAppena Lara \u00e8 quasi arrivata sulla cima, incontra un alter ego (creato probabilmente da Natla) che ripete le sue stesse mosse. Lara attiva una leva che apre un meccanismo dove c'\u00e8 la lava dunque l'alter ego cade proprio l\u00ec e affonda nelle fiamme, mentre Lara raggiunge una sala dove \u00e8 stato messo lo Scion.\nGiunta l\u00ec Lara d\u00e0 un'occhiata al bulbo sotto la sporgenza e l\u00ec incontra Natla che cerca di convincerla ad aiutarla nel suo progetto. Per\u00f2 Lara rifiuta distruggendo lo Scion e facendo cascare la dea nella lava. Mentre Lara pensa che sia morta uccide il torso che \u00e8 uscito dal bulbo e si prepara a fuggire perch\u00e9 senza il potere dello Scion la piramide esploder\u00e0.\nLara raggiunge una stanza ed ha una sorpresa: ritrova Natla tramutatasi in una creatura avvolta dalle fiamme. Lara cerca di uccidere la dea immortale e ci riesce, stordendola, e riesce a fuggire dall'isola che esplode.\nIn \"Tomb Raider Unfinished Business\", Lara ritorner\u00e0 in Egitto per scoprire il segreto della Dea Gatto Bastet e torner\u00e0 ad Atlantide per distruggere un alveare che potrebbe infestare il mondo.\n\"Tomb Raider II: Starring Lara Croft\".\nNel 1997, Lara si mette sulle tracce del Pugnale di Xian, e si reca in Cina, presso la Grande Muraglia. Giunta in una sorta di tempio nascosto in una montagna, Lara si imbatte in alcuni uomini armati che l'attaccano a vista. Lara estrae le sue pistole senza battere ciglio e si difende dall'attacco, poi chiede all'unico sopravvissuto cosa essi vogliano da lei. L'uomo spiega di essere al servizio del boss mafioso Marco Bartoli, anch'egli in cerca del pugnale, e detto ci\u00f2 l'uomo ingerisce del veleno e muore.\nLara decide quindi di incontrare di persona Bartoli e parte per Venezia, dove l'uomo si \u00e8 rifugiato. Presso un teatro abbandonato, luogo in cui si nasconde Bartoli, Lara ha modo di trovare le informazioni circa gli spostamenti dell'uomo nelle sue ricerche sul Pugnale, secondo le quali il manufatto si trova nel relitto di una nave, situato nel mezzo del Mare Adriatico.\nLara si infiltra quindi in un aereo diretto nel luogo, ma viene scoperta e stordita dagli uomini di Bartoli. Quando si sveglia, Lara si accorge di essere disarmata ed imprigionata nell'impianto Offshore, una petroliera di propriet\u00e0 del mafioso situata in mare aperto. Liberatasi dalla sua prigione e recuperato il suo equipaggiamento, Lara esplora l'impianto e vi trova un monaco anch'egli imprigionato, che le rivela alcune cose sull'artefatto che cerca, ma poco prima che possa dargli ulteriori indicazioni, sopraggiunge Bartoli, che uccide il monaco, e costringe Lara alla fuga in un piccolo sottomarino, con il quale si reca in profondit\u00e0 nei mari del luogo, dove trova il relitto della nave delle ricerche di Bartoli, il relitto della Maria Doria, affondata decenni addietro. Lara vi trova il Serafo, un manufatto che consente l'accesso alla camera che custodisce il Talion, che \u00e8 la chiave per aprire il meccanismo del Pugnale di Xian.\nLara attraversa le pendici del Tibet e giunge presso il monastero dei Barkhang, che da secoli proteggono il Talion. Una volta ottenuta la chiave, Lara ritorna in Cina, grazie al Talion riesce ad estrarre il pugnale, ma il pavimento sotto di lei collassa facendola scivolare nelle catacombe della Muraglia. Ritornata in superficie, Lara affronta Bartoli, tramutatosi in un dragone dopo essersi trafitto con il Pugnale. Lara approfitta di un suo momento di debolezza per estrarglielo dal petto e lo uccide. Ritornata a casa, Lara riceve una visita inaspettata da parte dei membri superstiti del clan Bartoli e li uccide uno ad uno a colpi di fucile.\nSempre nello stesso anno, Lara si dirige in Alaska in cerca della Maschera di Turnasuk, che secondo una leggenda \u00e8 dotata di poteri rigeneratori (\"Tomb Raider 2 Gold\", un'edizione speciale del gioco in esclusiva per pc, con cinque livelli bonus). Anche questa volta gli imprevisti non mancano e l'archeologa si ritrova a fare i conti con dei mercenari anch'essi interessati alla reliquia. La caccia alla Maschera \u00e8 incalzante e trascina Lara dalle fondamenta di alcune miniere russe fino alla citt\u00e0 di Las Vegas, dove infine la ottiene.\n\"Tomb Raider III: Adventures of Lara Croft\".\nNel 1998 uno scienziato scozzese, Mark Willard, raggiunge Lara in India e le propone di aiutarlo a cercare gli altri artefatti simili a quello che lei ha appena trovato, la pietra Infada. La sua prima meta \u00e8 un atollo sconosciuto dell'Oceano Pacifico, dove trova ci\u00f2 che resta di una squadra di mercenari ed ottiene, dopo aver sconfitto uno stregone di nome Puna, il Pugnale Ora.\nSi reca allora in Inghilterra, in cerca dell'Occhio di Iside, in possesso di una spietata donna d'affari, Sophia Leigh, che provvede a impegnare Lara con alcuni dei suoi sicari. Per i bassifondi della citt\u00e0, Lara conosce dei reietti che vivono nelle fogne, auto proclamatisi \"I Dannati\". Il loro capo, spiega a Lara che essi erano una volta dei dipendenti della multinazionale della signora Leigh, sottoposti ad esperimenti illegali ed infine gettati nelle fogne, dopo essere stati dati per morti. Lara viene aiutata dai Dannati, in cambio di un piccolo favore, e raggiunge cos\u00ec l'ufficio di Leigh, con la quale cerca di contrattare per l'artefatto, ma invano e tra le due inizia uno scontro mortale. Lara ha la meglio ed ottiene l'artefatto.\nProsegue il suo viaggio nel Nevada, dove nella base militare dell'Area 51, sono in corso delle ricerche sul terzo artefatto ambito da Lara, chiamato dagli scienziati l'\"Elemento 115\". Servendosi di un quad, Lara riesce a superare la barriera elettrificata che confina la base, ma il brusco impatto con il suolo la fa cadere dal veicolo e perde i sensi. Dei militari che passano da quelle parti la trovano, e convinti che si tratti di una terrorista (visto che \u00e8 armata), la portano in un centro di reclusione annesso alla base. Lara si risveglia in una cella dalla quale esce con uno stratagemma, recupera le sue armi e, furtivamente, scappa dalla prigione. Va allora verso i laboratori, dove all'interno di una sottospecie di Ufo trova l'artefatto.\nSi reca allora nell'Antartide, dove un fenomeno misterioso trasforma alcuni ricercatori in mutanti dall'alito tossico. Lara raggiunge la baita nel quale alloggia Willard, che improvvisamente l'attacca e le sottrae la valigia contenente gli artefatti, poi scappa. Senza perdere un istante, Lara lo insegue e lo raggiunge nelle viscere di un cratere, dove grazie agli artefatti, Willard si trasforma in un gigantesco mostro. Lara lo affronta e lo sconfigge, mentre recupera uno ad uno gli artefatti, risale in superficie e fugge a bordo di un elicottero.\nViene poi a conoscenza dell'esistenza di un quinto artefatto, la Mano di Rathmore e si infiltra del castello del defunto Willard in Scozia, per ricavare delle informazioni (\"Tomb Raider 3 The Lost artifact\", altra edizione speciale in esclusiva per pc). Segue una pista che la porta in alcune catacombe a Parigi, dove con sua sorpresa trova la signora Leigh con cui ha un'altra lotta, per poi recuperare l'artefatto.\nNel 1999 Lara parte per l'Egitto dove aveva appena scoperto il presunto luogo di sepoltura del dio egizio Seth. Giunta in una camera mortuaria situata all'interno di una sfinge, Lara trova un sarcofago con le sembianze del dio, dal quale estrae l'Amuleto di Horus. Nell'istante seguente del liquame rosso fuoriesce dal sarcofago e scorre lungo dei solchi. Lara apprende soltanto poco tempo dopo di aver commesso un grave errore: estraendo l'Amuleto dal sarcofago, che fungeva da talismano protettivo, aveva liberato Seth dal suo sonno eterno, scatenando cos\u00ec una sorta di apocalisse sulla Terra.\nScopre successivamente che l'unico modo per fermarlo \u00e8 quello di assemblare l'armatura di Horus, sparsa per le varie parti di Egitto, ed invocarlo per far s\u00ec che egli combatta Seth e lo riconfini nell'aldil\u00e0. Per Lara inizia dunque una disperata corsa contro il tempo alla ricerca dei pezzi dell'armatura. Ma ad ostacolarla \u00e8 il suo ex mentore Von Croy, anch'egli alla ricerca del manufatto in possesso di Lara, che posseduto dal dio malefico la pedina scagliandole contro i suoi mercenari.\nLara stringe i denti e uno ad uno recupera tutti i pezzi dell'armatura, poi si dirige verso una piramide dove dovr\u00e0 effettuare il rituale d'invocazione. Giunta sul luogo, Lara riassembla l'armatura e posiziona l'Amuleto. Poco prima che lei riesca ad invocare il dio arriva Seth, che manda in frantumi l'armatura e getta l'Amuleto nell'acqua. Lara tempestivamente si tuffa e lo recupera e non potendo affrontare Seth in quanto egli \u00e8 un dio e dunque immortale, fugge. Arriva verso un cancello che reca una cavit\u00e0 della sagoma dell'Amuleto, e avvalendosi di esso riesce ad imprigionare Seth nella piramide. Scatta dopo un paio di secondi una sorta di meccanismo di auto distruzione della piramide e Lara affretta il passo.\nStanca e stremata, Lara si dirige verso l'uscita, ma in prossimit\u00e0 della soglia il pavimento cede ai suoi piedi e per non precipitare si aggrappa a una sporgenza. All'esterno della piramide appare Von Croy che le tende la mano per afferrarla ma Lara, convinta che sia ancora posseduto da Seth, rifiuta il suo aiuto e, ormai senza pi\u00f9 forze, lascia la presa e precipita nel vuoto. Von Croy, sentendosi responsabile dell'accaduto, avvia delle ricerche sul luogo nel tentativo di liberarla o, eventualmente, ritrovarne il corpo.\nA una settimana dalla scomparsa di Lara, nella sua residenza si tiene un ricevimento funerario in onore dell'archeologa, data ormai definitivamente per morta. All'esterno della magione viene persino installato un monumento commemorativo che la raffigura. Al ricevimento prendono parte alcuni degli amici pi\u00f9 intimi di Lara, tra i quali il prete Dunstan e Charles Kane che, riuniti da Winston, iniziano a discorrere sulle imprese compiute dalla donna.\nIl primo racconto inizia da Kane, che parla di una delle prime imprese della donna, la ricerca della Pietra Filosofale, nella quale Lara viene braccata per le strade di Roma dai suoi soliti acerrimi rivali, i predoni Larson e Dupont, anch'essi interessati al manufatto. Seguono poi gli altri aneddoti.\nUn secondo di Kane, che assist\u00e9 Lara durante l'inseguimento del boss mafioso russo Sergei Mikahilov, e del ammiraglio Yarofev, diretti presso un'imprecisata meta nelle profondit\u00e0 del Oceano Atlantico alla ricerca del relitto di un sottomarino tedesco risalente alla seconda guerra mondiale, dove vi \u00e8 un particolare artefatto conosciuto come Lancia del Destino.\nQuello di Padre Dunstan, che diretto presso il villaggio abbandonato di un'isola della costa irlandese per compiere un esorcismo, si ritrov\u00f2 come \"assistente clandestina\" una diciassettenne Lara, da poco rimasta orfana e temporaneamente residente insieme a Winston.\nInfine, quello di Winston, che narra dell'incursione di Lara presso il grattacielo della corporazione di Von Croy, per sottrargli l'artefatto Iride, che era gi\u00e0 stato anni addietro motivo di astio tra i due. Nel frattempo, in Egitto, Von Croy rinviene dalle macerie lo zaino di Lara.\nSebbene ancora oggi non sia ancora chiaro il come, Lara sopravvive all'incidente in Egitto e nel 2003 si reca a Parigi dove riluttante accetta un appuntamento da parte di Von Croy, che disperato la supplica di raggiungerlo. Tra i due avviene un'accesa discussione e subito dopo, nella confusione si sente un colpo di pistola. Lara si accorge che il suo ex mentore giace al suolo in un lago di sangue e subito dopo riecheggia l'altoparlante di un elicottero che la invita a uscire allo scoperto.\nLara, braccata dalle autorit\u00e0 francesi, \u00e8 costretta a fuggire, e sulle istruzioni lasciategli da Von Croy prima della sua morte si reca da un'amica dell'uomo, Margot Carvier, curatrice del Museo del Louvre che, nonostante la sua diffidenza nei confronti di Lara, le d\u00e0 il diario di Von Croy su istruzione di quest'ultimo stesso, che le aveva lasciato questo compito nel caso gli fosse accaduto qualcosa.\nLeggendo il diario Lara apprende di un complotto di natura esoterica da parte di una misteriosa setta di alchimisti, l'ordine dei Cabal, che attraverso dei dipinti mistici, i dipinti Obscura, intendono far risorgere i nephilim, creature per met\u00e0 umane e per met\u00e0 angeliche, ma in questo caso malvagie.\nCostretta a mantenere un basso profilo in quanto \u00e8 ricercata dalla polizia, Lara si aggira per i ghetti parigini in cerca di informazioni. Si imbatte nel mafioso Louis Bouchard che gli spiega di un susseguirsi di strani avvenimenti che negli ultimi tempi hanno portato alla morte di diverse persone. A Lara non rimane che recarsi al Louvre e attingere informazioni dagli studi di madame Carvier, anch'essa morta di recente in circostanze misteriose.\nViene a conoscenza dell'esecuzione di alcuni scavi archeologici che si svolgono in prossimit\u00e0 del museo, che sembrano avere un nesso con le tavole, e si reca sul posto. Rinviene da questi scavi uno dei dipinti e seguendo alcuni indizi si dirige a Praga.\nQui Lara conosce il misterioso Kurtis Trent, membro della setta Lux Veritatis, nemici giurati dell'ordine dei Cabal, e, a seguire, diversi membri di quest'ultima che cercano di ostacolare i due. Tuttavia alla fine, onde porre un fine alle loro azioni, non le resta che eliminare il loro leader, Pieter Van Eckhardt. Dopo un duro scontro con questi, Eckhardt viene definitivamente eliminato da Joachim Karel, suo braccio destro. Karel inizia una conversazione con Lara, rivelando la sua vera natura: egli \u00e8 l'ultimo superstite della razza dei Nephilim ed \u00e8 stato lui stesso ad uccidere Werner, sotto le sembianze di Eckhardt, controllandolo segretamente per far rivivere la propria razza. Karel, infine, propone a Lara di far parte del suo progetto, la quale rifiuta prontamente per poi iniziare una dura battaglia con il Nephilim. Lara esce vincitrice dallo scontro e riesce anche ad eliminare il Dormiente, il Nephilim che il Cabal voleva far tornare in vita.\nDopo essere riuscita in questa impresa, Lara torna indietro a controllare lo stato di Kurtis, impegnato nella lotta contro il mostro Boaz, ma rinviene solamente il Chirugai, la sua speciale arma, in una pozza di sangue. Raccogliendolo, lo strano congegno si attiva, e Lara si incammina verso la zona che indica.\nLara inizia ad interessarsi al mito di Re Art\u00f9 relativo alla leggendaria lama Excalibur, e si reca in Bolivia, presso delle misteriose rovine di un tempio. Ad attenderla ci sono dei mercenari, che a quanto pare sono incaricati di eliminarla. Lara si fa strada verso il tempio a colpi di pistola. Nel tempio sono presenti le stesse iscrizioni rinvenute diversi anni prima durante una spedizione in Per\u00f9, e, raggiunto un misterioso altare a lei familiare, trova James W. Ruthland, il mandante della sua eliminazione che lei conosce di fama. Fallito l'intento di eliminarla, l'uomo fugge a bordo del suo elicottero. Rutland accenna ad Amanda Evert, che Lara credeva e ancora crede morta nella tragedia di Para\u00ecso. Lara capisce dunque di non essere l'unica persona interessata a trovare la spada, e decide di proseguire le sue ricerche con pi\u00f9 cautela. Si d\u00e0 appuntamento con Anya Imanu, sua amica dai tempi dell'universit\u00e0 e si dirige a Paraiso.\nAnche qui la donna trova un particolare \"comitato di accoglienza\" sempre al soldo di Rutland, che la tiene impegnata per diverso tempo. Liberatasi dei mercenari, Lara raggiunge quel che rimane del sito archeologico nel quale molti anni addietro, alcuni dei suoi amici avevano trovato la morte, e vi si addentra. All'interno di esse, scopre con sua grande sorpresa che non vi \u00e8 alcuna traccia dei resti della sua amica Amanda Evert, il che porta Lara a convincersi del fatto che questa non fosse morta, e che abbia taciuto la sua sopravvivenza in quanto aveva scoperto qualcosa che non voleva rivelare a nessuno. Lara continua ad esaminare in luogo, e trova all'interno di un intricato enigma un frammento della lama dell'ipotetica Excalibur. Intanto, Alister e Zip scoprono che un altro frammento della medesima lama \u00e8 in possesso di un certo Shogo Takamoto, un noto esponente della Yakuza con il quale Lara aveva gi\u00e0 avuto a che fare in passato. A lei non resta dunque che recarsi a Tokio, dove tra l'altro \u00e8 stata invitata ad un party organizzato dal suo amico, uno storico d'arte locale chiamato Nishimura.\nDopo un breve colloquio tra Lara e Nishimura, la festa viene bruscamente interrotta dall'arrivo di Takamoto stesso e delle sue guardie, che venuto a conoscenza dell'arrivo della donna e delle sue intenzioni, si mobilita per ucciderla. Lara si fa strada tra le guardie del corpo che occupano la struttura e raggiunge Takamoto, con il quale ha uno scontro a fuoco, ma nonostante egli si avvale dei poteri di un pezzo di Excalibur, Lara lo uccide e recupera la punta della lama. Nel frattempo Alister e Zip svolgono altre ricerche e trovano delle informazioni su un incidente avvenuto in Kazakistan durante gli anni '40, presso un laboratorio segreto russo che svolgeva alcuni esperimenti su un misterioso materiale, probabilmente un pezzo di Excalibur.\nLara raggiunge il luogo, ma ancora una volta \u00e8 preceduta da Rutland ed i suoi mercenari. Lo scontro con questi ultimi \u00e8 inevitabile, ma essendo i mercenari in netta maggioranza Lara \u00e8 costretta ad escogitare un espediente per seminarli, e con l'ausilio di una moto, raggiunge un treno diretto nella vecchia base dove si erano tenuti gli esperimenti. \u00c8 in una delle aree del luogo che Lara si ritrova a faccia a faccia con la vecchia amica Amanda, anch'essa interessata ad Excalibur. Tra le due avviene un breve dialogo, nel quale riemergono vecchi dissapori. Lara cerca di far ragionare Amanda, ma la donna non ha alcuna intenzione di ascoltarla, raggiunge la sala degli esperimenti ed evoca una strana entit\u00e0 da un misterioso artefatto trovato anni prima durante l'incidente a Para\u00ecso, che distrugge il ponte conducente alla suddetta sala ed impedisce a Lara di raggiungerla.\nLa donna \u00e8 costretta dunque a trovare una via secondaria, che la porta, durante il tragitto, a scoprire molte pi\u00f9 cose circa il misterioso materiale ivi custodito, che si tratta effettivamente di un pezzo di Excalibur. Riuscita finalmente a raggiungere la sala, Lara viene attaccata dall'entit\u00e0 di Amanda, che cerca di recuperare l'artefatto. Avvalendosi di alcune bobine di Tesla, Lara riesce a neutralizzare temporaneamente l'entit\u00e0 e a recuperare un'altra parte di Excalibur, per poi fuggire. Seguendo le istruzioni trovate nella vecchia base, Lara si reca presso un vecchio museo abbandonato in Inghilterra, dentro il quale si cela l'ipotetica tomba di R\u00e8 Art\u00f9 e dei Cavalieri della Tavola Rotonda.\nIl luogo, fatiscente e pericolante, cela nelle sue fondamenta le rovine di una necropoli medievale, dove Lara trova presso una cava semi-sommersa sotterranea un mausoleo, dentro il quale sono tumulati quelli che sembrano i suddetti cavalieri e R\u00e8 Art\u00f9 stesso, che impugna tra le mani l'elsa di Excalibur. Lara lo recupera e ritorna nella sua magione, dove insieme ad Alister analizza i vari frammenti, e si accorge che ne manca un ennesimo pezzo, la cosiddetta chiave di Ghalali, che si scopre essere la spilla che la madre indossava il giorno in cui scomparve nel incidente aereo. Il che comporta dover ritornare sul luogo dell'incidente.\nRecatasi di nuovo in Nepal, nel punto in cui giacciono i rottami del jet, Lara ritrova il pezzo mancante, e giunta presso un tempio ricompone la spada, e fatto ci\u00f2, fa ritorno in Bolivia presso l'altare visto in precedenza e cerca di inserirvi Excalibur, ma in quel preciso istante fanno irruzione i mercenari di Ruthland e Ruthland stesso. Lara ha la meglio su di lui e il suo esercito, e si confronta contro Amanda e la sua entit\u00e0, dopodich\u00e9 inserisce la spada nell'altare, che, una volta attivata, genera un portale temporale nel quale vede la madre. Lara capisce che ci\u00f2 che sta accadendo al di l\u00e0 del portale non \u00e8 altro che l'episodio vissuto da piccola, nel quale la madre scomparve. Cercando di evitare di fare ci\u00f2 di nuovo, intima alla madre di non toccare la spada ma Amanda, grazie ad una falsa premessa, riesce a farla estrarre, facendo esplodere il portale. Lara inizia una furiosa conversazione con Amanda, la quale le rivela che la madre si trova ad Avalon, per poi stordirla. Contattati Zip e Alister, Lara si prepara alla ricerca di Avalon e della madre.\n\"Tomb Raider: Anniversary\" \u00e8 un remake del primo \"Tomb Raider\", il quale era stato sviluppato da Core Design, con diverse aggiunte e modifiche al gameplay e grafica migliorata.\nNuovo Messico. Una struttura cristallina si apre e una sconosciuta creatura alata racchiusa all'interno vola via. Nel 1996 in India Lara Croft viene assunta da Jacqueline Natla attraverso una presentazione di Larson, un archeologo. Natla ha trovato la posizione di Vilcabamba, la leggendaria citt\u00e0 dove si sarebbero rifugiati gli ultimi Inca in fuga dagli Spagnoli ed in cui si celerebbe la tomba di Qualopec, re degli Inca, nonch\u00e9 membro del trimumvirato di Atlantide e che, nella sua tomba si dovrebbe trovare uno dei tre pezzi del leggendario Scion, un mistico artefatto i cui frammenti erano condivisi dai tre leggendari sovrani dell'antica citt\u00e0; vuole che Lara lo ritrovi per lei.\nLa protagonista accetta sia per il desiderio di riscattare suo padre (che aveva passato la vita a cercare Vilcabamba), sia per quello di comprendere il mistero dello Scion. Accompagnato da una guida peruviana, si reca sulle montagne del Per\u00f9, dove dovrebbe trovarsi l'ingresso alla citt\u00e0. L'uomo che l'accompagna, per\u00f2, fa crollare la scala e Lara prende un'altra strada per raggiungere la porta di Vilcabamba. Arrivata sul posto la aspetta la guida, la quale le dice che in qualche modo dovr\u00e0 aprire la porta tramite un marchingegno che riesce a sbloccarla.\nPurtroppo per\u00f2 dalla porta escono dei lupi che sbranano l'uomo e che attaccano Lara, la quale, per\u00f2, riesce a ucciderli. Entrata all'interno della grotta scopre qualcosa di incredibile: la leggendaria \"valle perduta\" dove affronta le pi\u00f9 spaventose creature mai esistite sulla terra, come il maestoso T-Rex e i temibili Velociraptor. Dopo aver affrontato dinosauri e numerosi trabocchetti di astuzia letale, raggiunge Vilcabamba dove trova la salma di Qualopec e nella sua tomba trova il primo pezzo di Scion. Recuperato l'artefatto, Lara fugge dalla tomba crollante, all'esterno trova Larson pronto a rubarle il frammento del manufatto guadagnato con fatica.\nDopo avergli dato una sonora lezione, Lara riesce a prelevargli preziose informazioni e scopre che un altro archeologo \u00e8 stato assunto e mandato da Natla a cercare il secondo pezzo. Questo stimola Lara a fare una retata all'ufficio della Natla's Technologies per cercare pi\u00f9 informazioni, dove una breve visione di un filmato sul proseguimento delle ricerche la dirige a St. Francis' Folly, un monastero che si trova in Grecia; qui gareggia contro Pierre DuPont, il rivale conosciuto come cacciatore di tesori senza scrupoli. Superate strutture architettoniche come il Palazzo di Mida e il Colosseo, arriva nella Tomba di Tihocan, il secondo membro del triumvirato, e recupera anche il secondo manufatto, ma le viene sottratto da Pierre che, furbescamente, per non incorrere nei pericoli da Lara affrontati aveva atteso che lo reperisse.\nTuttavia, la profanazione dell'antica tomba desta alcune guardie simili a centauri, che uccideranno facilmente Pierre e fronteggeranno la protagonista. Lara, dopo aver trovato il frammento di Tihocan ed aver avuto una strana visione causata dall'unione delle due reliquie, parte alla ricerca del terzo manufatto, nascosto in Egitto. Dopo essere entrati nientemeno che nella sfinge ed in un santuario al suo interno, ottiene l'ultimo pezzo, unisce i frammenti ed ha una visione (finalmente chiara e comprensibile) che la porta indietro nel tempo. Qui vede i re di Atlantide riunirsi in consiglio e condannare il terzo sovrano, ovvero Natla stessa. Quest'ultima venne punita ed espulsa dal sacro ordine per aver scatenato gli eserciti di Atlantide contro gli altri sovrani nel tentativo di far iniziare la cosiddetta Settima Era utilizzando i poteri dello Scion; fu per questo imprigionata nella struttura cristallina da cui sarebbe stata poi liberata dall'esplosione di Los Alamos.\nAppena termina la visione, Lara, prima di poter reagire, vede Natla rubarle dalle mani l'artefatto completo. La protagonista le domanda che cosa sia la Settima Era, ma Natla taglia corto ed ordina ai suoi scagnozzi di ucciderla. Lara riesce a scappare tuffandosi in un fiume, dunque segue a ruota Natla con la sua moto. Questa cambia mezzo e parte con i suoi gorilla in barca, ma Lara riesce a raggiungerla e ad entrarci furtivamente. L'imbarcazione attracca nei pressi di una piccola isola montuosa, che nasconde le rovine di un'antica piramide Atlantidea, dove Natla sta praticando degli scavi. All'interno Lara incontra Larson che le impedisce di proseguire tra le miniere. In un crescendo di contrasti interiori, lui viene infine assassinato (primo uomo ucciso da Lara).\nAlle porte della Grande Piramide affronta gli ultimi due scagnozzi di Natla, Kid e Kold, che muoiono nel combattimento e il suo alter ego. Infine, dopo essere arrivata nella cima della piramide superando marchingegni tanto elaborati quanto mortali, raggiunge Natla che \u00e8 riuscita, grazie al potere dello Scion, a riattivare la piramide e riportarla alla luce; grazie ad essa Natla ha inoltre intenzione di ricostruire le armate di Atlantide (creature senza pelle generati dalla struttura stessa) causando l'estinzione della razza umana e l'inizio della Settima Era, e propone a Lara di unirsi a lei, diventando cos\u00ec una dei nuovi immortali alla guida di Atlantide ed accedendo alla conoscenza contenuta nello Scion (scopo principale che ha portato sia Lara che suo padre a cercarlo). L'archeologa per\u00f2 rifiuta distruggendo l'artefatto e sconfiggendo (apparentemente) Natla.\nAlla fine Lara fugge dalla piramide che, senza il potere del manufatto, crolla su se stessa ed inizia ad eruttare lava (la quale sembra essere una delle fonti di energia che le permettono di funzionare), tuffandosi in mare e salendo sulla barca: osservando l'esplosione Lara guarda le sue mani (prima oggetto di rimorsi per avere ucciso un essere umano, poi di gratificazione personale per aver distrutto un oggetto che avrebbe potuto porre fine all'umanit\u00e0 intera); quindi si mette al timone e si lascia alle spalle l'isola in rovina.\nLara si reca nel Mediterraneo per trovare il guanto della divinit\u00e0 scandinava Thor, che dovrebbe consentirle di raggiungere Avalon e ritrovare la madre. Appena preso l'artefatto per\u00f2, alcuni mercenari glielo sottraggono e cercano di intrappolarla nei fondali, ma Lara riesce a scappare e raggiunge la nave dalla quale sono venuti. Qui Lara rivede Amanda Evert e inaspettatamente, Jacqueline Natla, in combutta con Amanda per ottenere gli artefatti di Thor. Natla le rivela che la madre fu condotta a Helheim, dove tuttora \u00e8 relegata, dopodich\u00e9, le due fuggono a bordo di un elicottero. Su indicazioni di Natla, Lara si reca in Thailandia, presso un sito archeologico precedentemente distrutto dal padre, nel quale perse la vita, dove scopre che egli riusc\u00ec a trovare uno degli artefatti e lo nascose presso la sua abitazione.\nUna settimana dopo, Lara torna presso la sua magione e scopre l'ufficio segreto del padre nascosto nelle fondamenta del edificio, dove rinviene il secondo guanto di Thor. Appena risalita presso il piano principale per\u00f2, Lara sente un'esplosione e la sua residenza va in fiamme. Una volta nel salone Lara vede Zip e Winston sulla porta principale. Zip cerca di sparare a Lara, confondendola con una persona, che ha fatto esplodere la villa e ha rubato la pietra spettrale di Amanda. Fa allora irruzione il suo \"alter ego\", che la colpisce e spara ad Alister, uccidendolo.\nNon potendo fare altro, Lara si reca a sud del\u00a0Messico\u00a0per trovare il Mejingjord, la cintura di Thor, per trovare poi il martello\u00a0Mj\u00f6llnir\u00a0nell'Isola di\u00a0Jan Mayen. Si reca successivamente nel Mar Andman, dove hanno trasferito Natla, che infine raggiunge. Ma per progredire, Lara \u00e8 costretta a fare un patto con Natla: se lei gli d\u00e0 il martello in cambio Natla dar\u00e0 i rituali a Lara per Helheim. Lei accetta e la libera. Recatasi presso il Mar Glaciale Artico alla ricerca di Natla,\u00a0vi trova il Mejingjord, che consente a Lara di impugnare il Mj\u00f6llnir ed eseguire il rituale per Helheim, dove infine, apparentemente, trova sua madre, e la chiama urlando commossa a squarciagola.\nSfortunatamente, nel istante in cui la madre si gira, si rivela essere diventata una sorta di creatura non morta priva di senno, che si avventa su di Lara per attaccarla. A Lara ormai non resta che difendersi e sconvolta, le spara, facendola cascare in un pozzo colmo di Eitr, un liquame luminescente mortale. Poco dopo, arriva l'alter ego che cerca di attaccarla, e in quell'istante arriva Amanda (costretta ad una temporanea alleanza), che la neutralizza gettandola nel Eitr, e aiuta Lara per consentirle di uccidere Natla, prima che distrugga il mondo tramite la Serpe di Midgar, un canale vulcanico sotterraneo che attraversa tutto il pianeta. Lara raggiunge la dea, le scaglia contro il martello e\u00a0Natla cade nell'Eitr con la Serpe di Midgar.\nIntanto Lara e Amanda fuggono da Helheim e si ritrovano in Nepal, presso l'altare che anni prima, intrappol\u00f2 sua madre. Lara raccoglie Excalibur, ritrova i suoi disegni da bambina, si gira verso l'altare e d\u00e0 un ultimo saluto alla madre, per poi tornare a casa.\nSerie reboot.\n\"Tomb Raider (2013)\".\nDopo l'acquisizione della Eidos da Square Enix, \u00e8 stato ufficializzato il nono capitolo della serie.\nIl nono capitolo della serie \u00e8 stato sviluppato della software house Crystal Dynamics. Il videogioco \u00e8 stato messo in commercio il 5 marzo 2013 per le console Xbox 360, PlayStation 3 e Pc.\nNel luglio 2010, in un'intervista al sito Eurogamer.net, Karl Stewart, uno sviluppatore della software house, intervistato sullo spin-off \"Lara Croft and the Guardian of Light, \"afferma che i concept art trapelati nell'estate 2009 sono appartenenti a \"Tomb Raider 9\", che \u00e8 in sviluppo, ma per il suo annuncio bisogner\u00e0 ancora attendere un po' di tempo.\nNel dicembre 2010, Square Enix registra il marchio \"A Survivor Is Born\" di cui apre anche un sito. La rivista Games Master nel numero dello stesso mese, annuncia che\" Tomb Raider 9\" sar\u00e0 rivelato sul numero di gennaio 2011.\nSempre a dicembre, sulle pagine di GameInformer, viene annunciato ufficialmente il nono capitolo, chiamato semplicemente \"Tomb Raider\" e come spiegato dagli stessi sviluppatori, \u00e8 un \"reboot\", ovvero la serie di \"Tomb Raider\" ripartir\u00e0 da capo con questo nono capitolo che mostra una giovane Lara Croft sperduta all'interno del Triangolo del Drago, a sud del Giappone.\nLa trama \u00e8 ancora una volta incentrata sul passato di Lara: non ci sar\u00e0 una Lara matura e forte, poich\u00e9 dovr\u00e0 ancora maturare la sua esperienza di spericolata archeologa-avventuriera. Lara, ormai ventunenne e laureata, decide di imbarcarsi sulla nave Endurance, capitanata dal cacciatore di tesori freelance Conrad Roth, per portare a termine una scoperta archeologica che potrebbe rivelarsi sensazionale. Sulle tracce del mitico impero perduto di Yamatai, la nave ed il suo equipaggio vengono colti nottetempo da una terribile tempesta. La Endurance si spezza letteralmente in due e Lara finisce in preda alle onde che la porteranno sull'inospitale e sconosciuta isola.\nLe voci di Lara.\nParte importante della caratterizzazione di Lara Croft \u00e8 dovuta al suo accento inglese, utilizzato dalle doppiatrici che l'hanno interpretata nelle sue avventure.\nIn italiano invece Lara Croft \u00e8 sempre stata doppiata da Elda Olivieri, dal secondo episodio in poi (essendo il primo rimasto in lingua inglese anche nella versione distribuita in Italia). Dal 2013, in onore del reboot della serie, Lara Croft viene doppiata da una nuova doppiatrice italiana: Benedetta Ponticelli.\nNella sua incarnazione cinematografica interpretata da Angelina Jolie, Lara Croft \u00e8 doppiata da Silvia Tognoloni.\nDal primo episodio di \"Tomb Raider\" ad oggi, si sono susseguite molte modelle che, tramite servizi fotografici, interviste e ospitate in programmi televisivi, hanno pubblicizzato ogni capitolo del gioco.\nDiscografia.\nRhona Mitra presta la voce a Lara Croft per l'incisione di due album e di un singolo, prodotti da Dave Stewart.\nAltri media.\nCinema.\nIl personaggio ha avuto tre trasposizioni cinematografiche, di cui le prime due con interprete Angelina Jolie e una terza e quarta con interprete Alicia Vikander.\nIl primo film, \"\", diretto da Simon West, ebbe successo, con un incasso di 275 milioni di dollari, ma non fu comunque esente dalle critiche.\nIl secondo film, \"Lara Croft: Tomb Raider - La culla della vita\", diretto da Jan de Bont, \u00e8 considerato invece un flop, con 156 milioni di dollari di incasso a fronte di un budget di 95 milioni. La Jolie aveva dichiarato di non voler pi\u00f9 vestire i panni dell'intrepida archeologa.\nNel film reboot, la cui anteprima europea \u00e8 stata diffusa il 6 marzo 2018, una giovane ed avventurosa Lara Croft \u00e8 interpretata da Alicia Vikander. In questa nuova incarnazione del personaggio, il film riporta lo spettatore alle origini della storia, proponendo una trama che ripercorre a grandi linee quella del reboot videoludico di pochi anni prima. Nel film, Lara inizia il suo viaggio alla ricerca di se stessa, in un sentiero che la porter\u00e0 a riscoprire il suo passato e a diventare la famosa ed esperta archeologa celebre in tutto il mondo."}
{"id": "1143574", "revid": "22356", "url": "https://it.wikipedia.org/wiki?curid=1143574", "title": "Sinomastodon", "text": "Sinomastodon (\"mastodonte cinese\") \u00e8 un genere estinto di proboscidati (in particolare appartiene alla famiglia dei gomfoteridi), vissuto nel tardo Miocene ed all'inizio del Pleistocene. I suoi fossili sono stati rinvenuti nell'Asia orientale (Cina, Giappone) ed in Indonesia.\nGli appartenenti alla famiglia erano assai simili agli attuali elefanti, con una taglia che andava dai 3,6 ai 5,3 m. Sono noti vari esemplari cinesi, tra i quali il pi\u00f9 conosciuto \u00e8 il \"S. hanjiangensis\", vissuto nel Miocene superiore e nel Pliocene nella provincia dello Shanxi. Ne \u00e8 stato ritrovato uno scheletro incompleto di un esemplare adulto di 5,3 metri, comprendente denti, mascelle, zanne e altri elementi. Un altro reperto fossile della stessa specie apparteneva a un individuo adulto di 30 anni, alto 207 cm e del peso di 2,1 tonnellate.\nLa specie giapponese \"S. sendaicus\", descritta nel 1924 a partire da resti di dentizione ritrovati in giacimenti del Pliocene \u00e8 stata assegnata a questo genere, come pure il \"S. bumiajuensis\" (precedentemente conosciuto come \"Tetralophodon\") risalente al Pliocene, dell'isola di Giava.\nSpecie.\nSono note le seguenti specie:"}
{"id": "1143577", "revid": "98657295", "url": "https://it.wikipedia.org/wiki?curid=1143577", "title": "Sinomastodon hanjiangensis", "text": "Questa specie di Sinomastodon \u00e8 la pi\u00f9 conosciuta, in quanto i suoi resti vengono rinvenuti con maggiore frequenza rispetto a quelli dei congeneri.\nVisse dal tardo Miocene all'inizio del Pleistocene in quella che attualmente \u00e8 la provincia cinese dello Shanxi.\nFinora di questo animale \u00e8 stato rinvenuto uno scheletro incompleto di un adulto (della lunghezza di 5,3 m), completo di mascella, mandibola, denti, e zanne."}
{"id": "1143578", "revid": "1534172", "url": "https://it.wikipedia.org/wiki?curid=1143578", "title": "Provincia di Nan", "text": " \nNan \u00e8 una provincia della Thailandia facente parte del Gruppo regionale della Thailandia del Nord. Si estende per 11.472\u00a0km\u00b2, ha 477.086 abitanti ed il capoluogo \u00e8 il distretto di Mueang Nan. La citt\u00e0 principale \u00e8 Nan.\nSuddivisione amministrativa.\nLa provincia \u00e8 suddivisa in 15 distretti (\"amphoe\"). Questi a loro volta sono suddivisi in 99 sottodistretti (\"tambon\") e 848 villaggi (\"muban\").\nGeografia fisica.\nLa provincia, circondata da montagne, \u00e8 situata nella vallata del fiume Nan. Confina con la provincia laotiana di Sanyabuli (nord e est), con le provincie di Phayao e Phrae (ovest), e con la provincia di Uttaradit (sud).\nStoria.\nNan \u00e8 stata per secoli un regno indipendente, con poche relazioni con \nl'esterno, data la sua particolare posizione geografica tra le montagne.\nIl primo regno, con capitale intorno alla citt\u00e0 Mueang Pua, \u00e8 stato \ncreato nel tardo XIII secolo. I suoi governanti, la dinastia Phukha, \nseppur collegati con i fondatori di Vientiane, hanno poi stabilito \ncontatti con il regno di Sukhothai.\nNel XIV secolo, la capitale fu trasferita nella sede attuale a Nan.\nVerso la fine del XIV secolo, Nan divenne uno dei nove principati \nsettentrionali Thai-Lao, che comprendevano Lan Na Thai (ora Lanna) e le \ncitt\u00e0-Stato che fiorirono per tutto il XV secolo, come Chiang Klang (La \ncitt\u00e0 di mezzo), Chiang Mai (La Citt\u00e0 Nuova) e Chiang Thong (La Citt\u00e0 \nd'Oro), che \u00e8 l'odierna Luang Prabang.\nNel 1778 divenne parte del regno del Siam. Nel 1893 il regno del Siam ha\n dovuto cedere la parte orientale di Nan all'Indocina francese (la \nprovincia di Nan si estendeva sino al fiume Mekong, nell'attuale \nprovincia laotiana di Sanyabuli).\nDa visitare.\nNan Il Museo Nazionale, la casa in legno di Teak del \"Re di Nan\", le vecchie mura, il lungo-fiume Nan.\nI Templi: Wat Phumin, Wat Phra That Chae Haeng, Wat Phra That Chang Kham, Wat Hua Khuang, Wat Suan Tan, Wat Phaya Phu, Wat Phra That Khao Noi\nThung Chang - Nove villaggi di minoranze etniche H'Mong, Lua, Khamu e Thai Lue. Le grotte Tham Pha Pueng (la pi\u00f9 profonda della Thailandia), Tham Pha Daeng e Tham Phu Hua Lan. La vetta Doi Pha Phueng. Le cascate Tad Mok e Phukham. Il fiume Nan, con l'antico ponte di legno. Il tempio Wat Thueng Phueng con il Buddha del XIII secolo. Il giardino botanico di Mani Phruek, con villaggi etnici.\nSong Kwae - Parco Nazionale Tham Sakoen\nChiang Klang - Cascata Tad Man\nHuay Khon (Chaloem Phra Kiat) - Il mercato di frontiera Thai-Lao. Il campo di battaglia Hauy Kon Khao (guerriglia comunista ai tempi del Vietnam). Il progetto agro-turistico Phu Phayak, con nelle vicinanze il Museo Comunista. La sorgente del fiume Nan\nBo Kluea - Parco Nazionale Khun Nan, antiche saline di montagna\nPua - Parco Nazionale Doi Phu Kha\nNong Bua - Tempio Wat Nong Bua. Il villaggio etnico Thai-Lue\nMae Charim - Parco Nazionale Mae Charim, rafting sul fiume Wa\nBan Luang - Villaggi di minoranze etniche\nNa Noi - Canyon Sao Din. Il Parco Nazionale Si Nan. Il Parco Nazionale Khun Sathan\nNa Muen - villaggio di pescatori Pak Nai\nArtigianato e prodotti locali.\nProdotti tessili, strumenti musicali, argento, intarsi in legno, artigianato delle minornze etniche.\nLa provincia, e soprattutto il distretto di Thung Chang, \u00e8 famosa per la produzione di arance \"Som Si Thong\" (arance dorate).\nManifestazioni.\nSul fiume Nan, si tiene la tradizionale gara annuale di barche \"lunghe\". In ottobre/novembre.\n2014: dai primi di ottobre iniziano le selezioni per la fase finale. Semi-finali il 21-22 ottobre. Le finali, dal 24 al 26 di ottobre, sul lungofiume nel centro della citt\u00e0 di Nan."}
{"id": "1143581", "revid": "123235769", "url": "https://it.wikipedia.org/wiki?curid=1143581", "title": "Monti della Tolfa", "text": "I Monti della Tolfa sono una serie di colline di origine vulcanica che fanno parte dell'Antiappennino Laziale, delimitati a ovest e a sud dalla costa tirrenica compresa tra Civitavecchia e Santa Severa, a est dai Monti Sabatini e a nord dal fiume Mignone e dai Monti Cimini.\nGeografia fisica.\nOrografia.\nI rilevi pi\u00f9 alti sono:\nIdrografia.\nI fiumi che attraversano il territorio, e che sfociano sul mare Tirreno, sono, seguendo il litorale da Nord verso Sud:\nDi questi i pi\u00f9 importanti sono il Mignone ed il Rio Fiume. Il Mignone nasce sui monti Sabatini, ed attraversa il territorio dei Monti della Tolfa da Est a Ovest segnando il confine settentrionale di questi. Il Rio Fiume nasce dalla confluenza di numerosi torrenti che scaturiscono nell'area compresa fra il Monte Tolfaccia e il Monte Acqua Tosta.\nGeologia.\nI monti della Tolfa sono costituiti prevalentemente da trachiti formatesi a seguito delle intense attivit\u00e0 di vulcanesimo acido che hanno interessato la zona di Tolfa, Cerveteri e Manziana tra l'Eocene e l'inizio del Pleistocene. Queste attivit\u00e0 hanno originato nel territorio tre settori con caratteristiche morfologiche assai differenti:\nMinerali.\nA partire dal pleistocene le rocce sedimentarie e ignee del territorio dei Monti della Tolfa sono state interessate da fenomeni di trasformazione che hanno portato alla formazione di vari tipi di minerali. Questi fenomeni sono il risultato di una notevole circolazione di fluidi nel basamento sedimentario e della presenza di elevate variazioni termiche causate dall'esistenza in profondit\u00e0 di masse magmatiche che hanno fatto da \u201cmotore\u201d per la circolazione dei fluidi. I risultati finali di questi processi di mineralizzazione portano a risultati (minerali) diversi a seconda della natura delle rocce interessate e dalle condizioni chimico-fisiche dell'ambiente in cui sono avvenuti questi processi.\nQuesti processi hanno quindi formato nel territorio ricchi di giacimenti di caolino e di altri minerali quali: blenda, galena, pirite, alunite e cinabro. Un altro minerale presente sul territorio \u00e8 la wavellite, molto raro in Italia e la cui presenza, oggi definitivamente confermata nel territorio di Allumiere, riveste una grande importanza dal punto di vista scientifico.\nAlunite a allume.\nParticolarmente rilevanti sono i giacimenti di alunite, da cui si estrae l'allume.\nL'allume \u00e8 un sale che in passato rivestiva una notevole importanza per varie lavorazioni, fra cui quelle delle industrie tessili in cui era usato come fissatore per i colori e nella lavorazione della lana, delle industrie della carta, nella lavorazione delle pelli e in medicina per le sue capacit\u00e0 emostatiche.\nLa scoperta di giacimenti di questo minerale avvenne intorno al 1460, ad opera di un funzionario dello Stato Pontificio, Giovanni da Castro, che osservando la presenza sul territorio di piante di agrifoglio, gi\u00e0 riscontrato in Turchia, che allora era il luogo di principale produzione della sostanza, ebbe l'intuizione che poteva esserci nel terreno presenza di alunite. La scoperta iniziale avvenne nei pressi dell'attuale frazione di Allumiere, La Bianca.\nLo sfruttamento industriale dei giacimenti ebbe inizio nel 1462 e prosegu\u00ec per oltre tre secoli seguendo la tecnica dello scavo a cielo aperto, ed alterando quindi pesantemente la fisionomia del paesaggio che anche oggi rivela le spaccature ed i crateri praticati per l'estrazione del materiale.\nDopo il 1500 la produzione dell'allume entr\u00f2 in una fase di intenso sfruttamento; gli impianti di produzione vennero spostati ai piedi del Monte delle Grazie, venne costruito uno stabilimento per la lavorazione del minerale con tanto di acquedotto e un villaggio per gli operai. Il complesso venne chiamato \"Le allumiere\" e diventer\u00e0 successivamente l'attuale paese di Allumiere.\nNei duecento anni successivi le cave di Monti della Tolfa divennero le pi\u00f9 importanti d'Europa, vennero aperte molte nuove cave in varie localit\u00e0 del territorio: nella zona del Castagneto, lungo la strada che porta alla localit\u00e0 Le Cave, abbiamo i siti della Cava Grande, della Gregoriana, della Cavetta e della cava Clementina. Alle pendici dei monti del Castagneto, che risulter\u00e0 poi la zona con i pi\u00f9 ricchi giacimenti di alunite, si annoverano la cava Castellina, la Cava dei Romani e la cava Rotella.\nNel 1725 venne avviata l'estrazione da una nuova cava, oggi conosciuta come Cavaccia, che risulter\u00e0 essere la cava pi\u00f9 grande. Gli scavi alterarono profondamente il territorio creando nella montagna una sorta di canyon con pareti verticali di oltre 50 metri d'altezza. Oggi il luogo non \u00e8 pi\u00f9 come appariva allora, in quanto in questi ultimi anni vi sono stati degli interventi di risanamento del territorio che hanno parzialmente riempito il canalone.\nNegli anni successivi le sorti delle cave andarono peggiorando per due motivi: dapprima la scoperta di importanti giacimenti in Spagna fecero perdere alle cave di Allumiere il monopolio europeo, poi nel 1788, con la scoperta dell'allume artificiale, le cave precipitarono in una profonda crisi.\nNel 1815, per recuperare competitivit\u00e0 abbassando i costi, si pass\u00f2 ad un nuovo metodo di scavo: lo scavo in galleria. Questo sistema presentava notevoli vantaggi: migliore sfruttamento dei filoni per via del minore materiale di scarto ed estrazione continua non pi\u00f9 condizionata dagli eventi meteorologici.\nTra il 1850 ed il 1870 vennero scavati vari pozzi un po' su tutto il territorio. I pi\u00f9 importanti sono: Il Pozzo Gustavo (presso il monte Urbano), la galleria Cesarina (in direzione della Cavaccia), le miniere di Santa Barbara, quella di Val Perella e quelle in direzione della Cava Grande. Nel 1868 vennero scoperti tre nuovi giacimenti sul versante ovest della localit\u00e0 Le Cave: sono i siti della Provvidenza, della Trinit\u00e0 e della Nord.\nNel 1870 il territorio pass\u00f2 dallo Stato Pontificio allo Stato italiano. Lo stabilimento di produzione venne trasferito a Civitavecchia, ma oramai la produzione era notevolmente diminuita a causa della minore richiesta di mercato per l'allume di rocca. Successivamente lo stabilimento e i siti d'estrazione passarono alla Societ\u00e0 Montecatini, ma oramai la richiesta era talmente diminuita che l'estrazione risultava altamente antieconomica, pertanto nel 1941 la societ\u00e0 chiuse gli impianti e cess\u00f2 la produzione di allume, che era durata quasi 500 anni.\nSiti archeologici.\nDiversi i siti archeologici presenti nella zona:\nProtezione.\nI Monti della Tolfa si trovano nella \"Zona a Protezione Speciale\" (ZPS) del \"Comprensorio Tolfetano-Cerite-Manziate\" (IT6030005) che occupa un'area di circa nei territori dei comuni di Allumiere, Barbarano Romano, Blera, Bracciano, Canale Monterano, Cerveteri, Civitavecchia, Manziana, Monte Romano, Oriolo Romano, Santa Marinella, Tarquinia, Tolfa, Vejano e Vetralla."}
{"id": "1143584", "revid": "729019", "url": "https://it.wikipedia.org/wiki?curid=1143584", "title": "Sinomastodon sendaicus", "text": "Il Sinomastodon sendaicus costituiva il rappresentante giapponese del genere \"Sinomastodon\"; fu scoperto ed ascritto a una nuova specie nel 1924, in base ad analisi approfondite su materiali dentali trovati in depositi giapponesi databili al Pliocene."}
{"id": "1143586", "revid": "327773", "url": "https://it.wikipedia.org/wiki?curid=1143586", "title": "Sinomastodon bumiajuensis", "text": "Il Sinomastodon bumiajuensis \u00e8 una delle specie di gomfoteridi appartenenti al genere Sinomastodon; fu inizialmente ascritto al genere \"Tetralophodon\", e come tale classificato fino a quando analisi approfondite dei reperti fossili non ne hanno accertato la parentela con le altre specie di \"Sinomastodon\".\nVisse nel tardo Pliocene, nell'attuale isola di Giava."}
{"id": "1143587", "revid": "767487", "url": "https://it.wikipedia.org/wiki?curid=1143587", "title": "Tetralophodon", "text": "Il tetralofodonte (gen. Tetralophodon) era un proboscidato primitivo, vissuto nel Miocene superiore. I suoi fossili sono noti soprattutto in Europa, Nordamerica e Asia.\nUn antenato degli elefanti.\nGrande all'incirca quanto un elefante asiatico odierno, il tetralofodonte \u00e8 spesso raggruppato nella grande famiglia dei gonfoteriidi, o mastodonti a quattro zanne. In effetti, come molti membri della famiglia, anche il tetralofodonte possedeva due zanne ulteriori sporgenti dalla mandibola, e l'aspetto generale del corpo richiamava quello del genere pi\u00f9 noto, \"Gomphotherium\". Alcune caratteristiche, principalmente riguardanti la dentatura, sembrerebbero porlo vicino all'origine degli elefanti attuali. I molari, in particolare, sono pi\u00f9 evoluti e specializzati rispetto a quelli degli altri gonfoteri. Alcune tra le specie pi\u00f9 note di tetralofodonte sono T. longirostris, T. punjabensis e T. atticus. Altre specie, come T. bumiajuensis, sono state poi ascritte ad altri generi (ad es. \"Sinomastodon\")."}
{"id": "1143596", "revid": "1305772", "url": "https://it.wikipedia.org/wiki?curid=1143596", "title": "Discografia degli Avenged Sevenfold", "text": "La discografia degli Avenged Sevenfold, gruppo musicale heavy metal statunitense, \u00e8 costituita da sei album in studio, uno dal vivo, una raccolta, una colonna sonora, due EP e 19 singoli, pubblicati tra il 2001 e il 2018. Ad esso vanno inoltre conteggiati due DVD e 19 video musicali."}
{"id": "1143597", "revid": "124135244", "url": "https://it.wikipedia.org/wiki?curid=1143597", "title": "Tsai Chin (attrice)", "text": "Biografia.\nFiglia di Zhou Xinfang, attore dell'opera di Pechino, e sorella di Michael Chow, attore e proprietario di una famosa catena di ristoranti, si \u00e8 sposata e ha divorziato due volte e ha trascorso la maggior parte della sua vita a Shanghai.\n\u00c8 stata la prima attrice cinese ad entrare nella Royal Academy of Dramatic Art. A Londra ha recitato in una versione scenica di \"Il mondo di Suzie Wong\" di Richard Mason.\n\u00c8 famosa soprattutto per aver recitato accanto a Christopher Lee nei cinque film prodotti dalla Towers of London e dedicati al personaggio di Fu Manchu, interpretando il ruolo di Lin Tang, la figlia dello scienziato pazzo.\nCantante.\nHa registrato inoltre due LP per la Decca:\nQuest'ultimo contiene un mix di ballate e canzoni pop e \"quirky\", tra cui alcuni successi della met\u00e0 degli anni sessanta, come \"Yeah Yeah!\" e \"Little Boxes\", rese popolari dal cantante folk Pete Seeger. L'album contiene anche \"Daisy Bell\", in cui Tsai Chin imita per scherzo l'accento londinese.\nDoppiatrici italiane.\nDa doppiatrice \u00e8 sostituita da:"}
{"id": "1143599", "revid": "32698", "url": "https://it.wikipedia.org/wiki?curid=1143599", "title": "Permittivit\u00e0 del vuoto", "text": ""}
{"id": "1143601", "revid": "122999666", "url": "https://it.wikipedia.org/wiki?curid=1143601", "title": "Yellow Productions", "text": "La Yellow Productions \u00e8 una casa discografica francese fondata nel 1993 dal DJ e produttore Bob Sinclar e DJ Yellow.\nL'etichetta \u00e8 stata un veicolo promozionale per il suo fondatore con la quale ha pubblicato alcune hit di successo come \"The Beat Goes On\", \"Kiss My Eyes\" o anche \"Love Generation\" e i successivi \"Floorfillers\" ispirati al reggaeton con citazioni house anni novanta, ma \u00e8 stato soprattutto un punto di riferimento per gran parte della scena house francese, grazie all'uscita di lavori di nomi come Dimitri from Paris, DJ Gregory, Shazz e artisti stranieri tra cui Julius Papp. Il lavoro della Yellow \u00e8 stato particolarmente apprezzato dagli addetti ai lavori e dal grande pubblico grazie alla sempre riuscita miscela di house, musica tribale, latina e jazz."}
{"id": "1143602", "revid": "75447", "url": "https://it.wikipedia.org/wiki?curid=1143602", "title": "Etichetta (musica)", "text": ""}
{"id": "1143606", "revid": "7", "url": "https://it.wikipedia.org/wiki?curid=1143606", "title": "Spogliarellista", "text": ""}
{"id": "1143609", "revid": "72396", "url": "https://it.wikipedia.org/wiki?curid=1143609", "title": "Provincia di Phayao", "text": "La provincia di Phayao si trova in Thailandia e fa parte del gruppo regionale della Thailandia del Nord. Si estende per 6.335\u00a0km\u00b2, ha abitanti (2020) e il capoluogo \u00e8 il distretto di Mueang Phayao, dove si trova la citt\u00e0 principale Phayao.\nSuddivisione amministrativa.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 68 sottodistretti (\"tambon\") e 632 villaggi (\"muban\").\nAmministrazioni comunali.\nNon vi sono citt\u00e0 maggiori, i soli due comuni della provincia che hanno lo status di citt\u00e0 minore (\"thesaban mueang\") sono Phayao e Dok Khamtai, che a tutto il 2020 avevano rispettivamente e residenti. Tra i comuni di sottodistretto (\"thesaban tambon\"), il pi\u00f9 popoloso era Tha Wang Thong, che aveva residenti."}
{"id": "1143610", "revid": "324090", "url": "https://it.wikipedia.org/wiki?curid=1143610", "title": "Lago Balqa\u0161", "text": "Il lago Balqa\u0161 (in kazako: \"\u0411\u0430\u043b\u049b\u0430\u0448 \u041a\u04e9\u043b\u0438\"), altres\u00ec scritto secondo la traslitterazione dal russo: Balcha\u0161 (da \"\u041e\u0437\u0435\u0440\u043e \u0411\u0430\u043b\u0445\u0430\u0448\") o Balkhash, \u00e8 un lago del Kazakistan sud-orientale, il pi\u00f9 grande per estensione dell'Asia centrale. Fa parte del bacino endoreico che include il mar Caspio.\nStoria.\nDal 103 a.C. all'VIII secolo, il Balqa\u0161 fu sotto il controllo dei cinesi, che lo chiamarono Pu-Ku o Bu-Ku. A partire dall'VIII secolo la regione a sud del lago, tra di esso e i monti Tian Shan, venne indicata come i \u00abSette Fiumi\u00bb (\"Jetisu\" in turco, \"Semirechye\" in russo). Questa fu la regione in cui i turchi e i mongoli nomadi mischiarono la propria cultura con quella dei popoli sedentari dell'Asia centrale. Durante la dinastia cinese Qing (1644-1911), il lago form\u00f2 la regione pi\u00f9 nord-occidentale dell'Impero. \nNel 1864 il lago e le aree adiacenti vennero cedute alla Russia imperiale in base a quello che i cinesi consideravano un trattato ineguale, il trattato Sino-Russo sui confini nord-occidentali. Con la dissoluzione dell'Unione Sovietica nel 1991, il lago divenne parte del Kazakistan.\nCaratteristiche.\nIl lago attualmente ricopre 16.996\u00a0km\u00b2, ma, come il lago d'Aral, si sta prosciugando a causa della deviazione delle acque dei fiumi che lo alimentano. Il lago ha una profondit\u00e0 media di 5,8\u00a0m e una massima di 25,6\u00a0m. La met\u00e0 occidentale del lago \u00e8 formata da acqua dolce, mentre quella orientale \u00e8 salata. La profondit\u00e0 media della parte orientale \u00e8 1,7 volte inferiore rispetto all'altra.\nIl bacino idrografico del Balqa\u0161 comprende sette fiumi; il pi\u00f9 importante tra questi \u00e8 l'Ili, che incrementa le acque profonde del lago, mentre il Karatal provvede ad incrementare quelle superficiali e sottosuperficiali. Le acque dell'Ili provengono dalle precipitazioni (soprattutto nevose) dei monti della regione cinese del Xinjiang. Il bacino del Balqa\u0161 \u00e8 endoreico - cio\u00e8 non ha emissari - e il lago soffre gli stessi problemi degli altri laghi endoreici.\nEconomia.\nLe acque dell'Ili e del Balqa\u0161 sono di vitale importanza economica per il Kazakistan. L'Ili fornisce energia idroelettrica alla citt\u00e0 di Kaptchagayskoye e le sue acque vengono utilizzate per l'irrigazione agricola e a scopi industriali. Il Balqa\u0161 incrementa una locale industria della pesca."}
{"id": "1143611", "revid": "1442080", "url": "https://it.wikipedia.org/wiki?curid=1143611", "title": "Stegomastodon", "text": "Stegomastodon \u00e8 un genere estinto di proboscidati, diffuso in Nord e Sud America fra il Pliocene ed il Pleistocene.\nGli appartenenti a questo genere misuravano in media 2,70 m al garrese per un peso di 6 tonnellate: dovevano somigliare molto a una versione pi\u00f9 massiccia degli odierni elefanti, coi quali condividevano un'altra caratteristica, quella di avere un unico paio di zanne, a differenza di molti altri gomfoteridi.\nQueste zanne potevano misurare fino a 3,5 m di lunghezza e tendevano ad incurvarsi verso l'alto nella parte terminale.\nI molari degli \"Stegomastodon\" erano ricoperti di smalto, inoltre la loro superficie era ricca di bitorzoli e scanalature, il che creava una vasta superficie masticatoria sul dente: ci\u00f2 lascia supporre che gli \"Stegomastodon\" si nutrissero d'erba."}
{"id": "1143621", "revid": "124413983", "url": "https://it.wikipedia.org/wiki?curid=1143621", "title": "Associazione Calcio Ponte San Pietro", "text": "LAssociazione Calcio Ponte San Pietro \u00e8 una societ\u00e0 calcistica italiana con sede nel comune di Ponte San Pietro, in provincia di Bergamo.\nFondata nel 1910, nella stagione 2019-2020 milita nel girone B della Serie D, quarto livello del campionato italiano di calcio.\nStoria.\nLa fondazione e i primi anni.\nLa societ\u00e0 fu fondata nel 1910 su iniziativa di alcuni studenti sanpietrini e di un gruppo di giovani operai svizzeri impiegati alla ditta Legler di Ponte San Pietro, la quale aveva lasciato il territorio elvetico e si era trasferita da poco in Italia. Essa prese il nome di Societ\u00e0 Sportiva Vita Nova; il primo presidente fu Matteo Legler, gi\u00e0 proprietario della summenzionata ditta, che successivamente fece costruire e don\u00f2 al comune di Ponte San Pietro lo stadio atto ad ospitare le partite casalinghe della squadra (che successivamente gli fu intitolato).\nDagli anni 1920 alla Serie C.\nNei primi anni d'esistenza il club partecipa a tornei provinciali gestiti dall'U.L.I.C., frequentati esclusivamente da ragazzi che non hanno compiuto 21 anni. Non essendoci in palio n\u00e9 particolari trofei, n\u00e9 tantomeno promozioni, a fine campionato i vertici sociali offrivano una \"bicchierata\" a tutto il gruppo alla trattoria del paese. La Prima Categoria era destinata alle squadre pi\u00f9 smaliziate, mentre in Seconda Categoria venivano inserite le squadre appena nate, ma tutte avevano gli stessi limiti di et\u00e0: dai 14 anni compiuti ai 20 non compiuti all'inizio del campionato. Non esistevano promozioni tra la Seconda e la Prima Categoria, n\u00e9 tra la Prima Categoria U.L.I.C. e la Terza Divisione della F.I.G.C., perch\u00e9 il calcio giovanile era a s\u00e9 stante e i ragazzi, dopo aver compiuto i 20 anni, dovevano partire per la leva militare obbligatoria.\nLa Vita Nova ebbe vita breve, dopo pochi anni dalla ricostituzione, fece in tempo a disputare due campionati provinciali, quindi scomparve. Stessa identica fine tocc\u00f2 al \"Gruppo Sportivo Fascista\" e ai \"Giovani Calciatori\", tutti di Ponte San Pietro, cos\u00ec come Nino Filippini Fantoni scrisse sul primo numero di \"Bergamo Sportiva\", pubblicato a Bergamo nel gennaio 1927 (in Biblioteca Maj in Citt\u00e0 Alta a Bergamo). Questi (in seguito caporedattore sportivo del giornale fascista \"Voce\", e poi dell\"Eco di Bergamo\") scrisse:\nIl regime fascista port\u00f2 la nuova societ\u00e0 (come tante altre in Italia) sotto l'Opera Nazionale Dopolavoro, con la nuova denominazione di Societ\u00e0 Sportiva Pro Ponte. Curati da Carlo Stumpf, i giovani ragazzi crebbero nei campionati giovanili del Comitato U.L.I.C. di Bergamo, e dopo la maggiore et\u00e0 la societ\u00e0, ormai pronta, si iscrisse ai Campionati Regionali Lombardi. Proprio perch\u00e9 poteva attingere sempre ad un cospicuo numero di giovani, super\u00f2 indenne lo scoglio delle chiamate alle armi di chi dovette partire per l'Africa Orientale e la squadra gioc\u00f2 anche negli anni in cui molte altre dovettero chiudere i battenti.\nNel 1939 la Pro Ponte vince il campionato di Seconda Categoria, e in seguito viene promossa per la prima volta nel campionato di Serie C, in cui giocher\u00e0 anche la stagione successiva. Negli anni della Serie C prender\u00e0 parte ad altrettante edizioni della Coppa Italia, ma venendo sempre eliminata nel Primo Turno, rispettivamente per mano del (2-0) e del Casalini Brescia (3-2).\nLa Serie B.\nDopo la Seconda guerra mondiale la societ\u00e0 riacquista la vecchia denominazione di Vita Nova e la possibilit\u00e0 di giocare nella Serie C. Durante il campionato 1946-47 la squadra si dimostra forte e competitiva ma alla fine si ritrova solo al secondo posto, preceduta dalla Melegnanese di soli due punti e costretta a effettuare un'altra stagione in Serie C. Inaspettatamente per\u00f2, la Melegnanese viene accusata di illecito sportivo e condannata all'ultimo posto in classifica con conseguente retrocessione. Per la Vita Nova \u00e8 un fatto straordinario, poich\u00e9 cos\u00ec ottiene il diritto di disputare le finali per l'accesso alla Serie B.\nLe finali si conclusero il 10 agosto 1947, quando sul neutro di Seregno la Vita Nova pareggi\u00f2 0-0 con il dopo aver precedentemente sconfitto il Mortara per 4-3 all'Arena di Milano.\nLa Vita Nova a questo punto fu promossa in Serie B per l'anno successivo (1947-48). Questo campionato non fu per\u00f2 radioso. La squadra infatti raggiunse il 15\u00ba posto, totalizzando 25 punti e venendo conseguentemente retrocessa in Serie C, anche per via della ristrutturazione dei campionati attuata in quella stagione.\nGli anni 1950.\nQuesto periodo vide la squadra bergamasca mutare la propria denominazione ufficiale in Unione Sportiva Ponte San Pietro, durante l'assemblea straordinaria del 25 luglio 1950.\nIn questo decennio la squadra inizia a dare i segni del lento declino che la attende; nel 1950 raggiunge il 6\u00ba posto in Serie C ma \u00e8 dietro l'angolo un'altra ristrutturazione dei campionati, infatti due anni dopo il club termina quello che sar\u00e0 il suo ultimo anno nella terza serie al 10\u00ba posto, e viene prontamente retrocesso nella neonata IV Serie, nella quale rimarr\u00e0 fino al 1960 salvo una parentesi di due anni dal 1956 al 1957 in Promozione.\nNel 1960 la societ\u00e0 si classifica all'ultimo posto e viene retrocessa in Prima Categoria, ponendo cos\u00ec fine al periodo di gloria che durava dagli anni trenta, d'ora in avanti per un lungo periodo la squadra militer\u00e0 tra i dilettanti, e rivedr\u00e0 la Serie D solo due volte.\nLa seconda met\u00e0 del XX secolo.\nGli anni 1960.\nA partire dal 1961 inizia il lungo girovagare del Ponte nei vari campionati dilettantistici minori, sono rare infatti le sue apparizioni in Serie D.\nLa prima si manifesta nel 1963, quando partecipa senza successo agli spareggi per la promozione, la quale per\u00f2 \u00e8 centrata dalla squadra cinque anni dopo, nel campionato 1968-69, in cui si classifica terz'ultima e viene subito retrocessa.\nFuori dal campionato l'unica nota positiva \u00e8 datata 28 giugno 1970, quando a Forte dei Marmi il Ponte conquista la Coppa Italia Dilettanti battendo all'ultimo minuto dei tempi supplementari i cugini bergamaschi del Leffe per 1-0, con rete di Pelizzoli.\nGli anni 1980.\nDopo tanti altri anni trascorsi nelle serie minori, nel 1983 il Ponte raggiunge la Serie D; finalmente sembra essere un anno buono per la societ\u00e0 che a fine campionato si classifica quarta con 36 punti nel girone lombardo assieme a squadre come Caratese, Abbiategrasso, , Lecco, , , e Leffe. I bergamaschi, cos\u00ec, possono iniziare a sperare per l'anno successivo a un primo posto con conseguente promozione in Serie C2.\nL'anno seguente per\u00f2 accade l'inaspettato, la squadra viene trasferita dal girone lombardo, in cui era tra le pi\u00f9 forti, a quello veneto-emiliano in compagnia di Chievo, San Lazzaro, Rovigo, Suzzara e , dove si classifica al penultimo posto con soli 20 punti, retrocedendo e ritornando a vagare nelle serie minori, sino a toccare la Promozione all'inizio degli anni novanta.\nGli anni 1990 e la risalita.\nDopo la retrocessione in Promozione il Ponte subisce un profondo miglioramento e in soli quattro anni ottiene due promozioni fino a ritrovare, nel 1995, la tanto agognata Serie D, grazie al gruppo base di giocatori che erano in Prima Categoria.\nLa permanenza in questa serie sar\u00e0 di quattro anni, la pi\u00f9 lunga in tempi recenti, riuscendo a raggiungere gi\u00e0 al primo campionato un 4\u00ba posto nel 1995-96.\nLa fortuna che ha accompagnato la squadra per\u00f2 si esaurisce velocemente e anno dopo anno scende sempre di pi\u00f9 in classifica fino al 1998-99, quando finisce all'ultimo posto e viene retrocessa in Eccellenza.\nGli anni 2000.\nDal 2000 al 2008 il Ponte San Pietro ha militato esclusivamente nei gironi dell'Eccellenza Lombardia, piazzandosi sempre a met\u00e0 classifica.\nA inizio 2007 per la squadra si apre uno spiraglio per una possibile promozione in Serie D; infatti, il 6 gennaio vince la Coppa Italia d'Eccellenza della Lombardia per 2-1 contro il Corsico. Ci\u00f2 le consente di partecipare alle fasi nazionali della Coppa Italia Dilettanti, in cui \u00e8 nel Girone A con la Novese e la Sestrese e, in caso di vittoria della coppa, verrebbe promossa in Serie D, potendo cos\u00ec alleggerire il suo impegno in campionato, cos\u00ec come accaduto nel 1970.\nA fine marzo, comunque, il Ponte San Pietro viene eliminato dalla competizione assieme alla Novese, contro la quale nella prima partita aveva pareggiato 1-1. A passare ai quarti \u00e8 dunque la Sestrese, che batte per 4-1 la squadra bergamasca.\nAd aprile 2007 il Ponte San Pietro ha concluso il campionato in 8\u00aa posizione, con 48 punti in classifica, fallendo per un altro anno il tentativo di entrare nei play-off.\nDurante l'estate del 2007 la societ\u00e0 si fonde con il \"Football Club Isola\" di Terno d'Isola e Chignolo d'Isola, le due squadre uniscono cos\u00ec la loro struttura che prende il nome di Associazione Calcistica Ponte San Pietro-Isola, comunemente noto anche come Pontisola. Il presidente diviene Marziale Bonasio, al suo fianco il presidente onorario Livio Galbusera.\nAl termine della stagione 2008-2009 la squadra ritorna in Serie D, conquistata dopo un campionato culminato con lo spareggio contro il Seregno, deciso da una rete di Paolo Zirafa, alla 27\u00aa rete stagionale. Nella prima stagione di Serie D, dopo un avvio condito dall'esonero di Marco Bolis, l'allenatore che ha riportato i sanpietrini in Serie D), il Ponte San Pietro-Isola, guidato da Corrado Verdelli, raggiunge il terzo posto, per poi essere eliminata nelle semifinali dei play-off.\nPer la stagione 2010-2011 la societ\u00e0 sceglie per la panchina Fabrizio Cesana, e, salutato il capitano Paolo Zirafa, firma per l'attacco l'ex professionista Andrea Mussi. La squadra lotta per le posizioni alte della classifica e raggiunge le semifinali di Coppa Italia di Serie D con il Perugia. Stesso epilogo nella Serie D 2011-2012, dove la squadra arriva nuovamente seconda ed esce alla terza fase dei play-off contro i veneti del Legnago.\nIl 4 agosto 2012 il Ponte San Pietro-Isola, partecipante al primo turno della Coppa Italia, supera il , squadra che giocava in casa e di tre categorie sopra il Ponte San Pietro-Isola: dopo essere passato in svantaggio per 3-1 nel primo tempo e aver subito un'altra rete nel secondo, la squadra riesce a rimontare tre gol fissando il risultato sul 4-4 alla fine dei novanta minuti. La vittoria viene centrata segnando il quinto gol nei tempi supplementari, che fissa il risultato finale sul 4-5. Il Ponte San Pietro-Isola verr\u00e0 poi eliminato al turno successivo dal . Un altro 2\u00ba posto arriva nella stagione 2012-2013, seguito nella stagione successiva da una qualificazione ai play-off. Arriva poi un 2\u00ba posto nella stagione 2012-13, seguito da una qualificazione ai play-off in quella successiva.\nIl 7 settembre 2013 il Ponte San Pietro-Isola si guadagna l'opportunit\u00e0 di sfidare la nazionale azzurra grazie alla vittoria della Coppa Disciplina 2012-13, venendo per\u00f2 battuta da l'Italia di Prandelli per 3-0, in gol Diamanti e doppietta di Osvaldo (entrambi su rigore).\nNella stagione 2013/2014 il Ponte San Pietro-Isola raggiunge il prestigioso traguardo della finale di Coppa Italia di Serie D eliminando Montichiari (1-4), Piacenza (1-0), Pro Piacenza (1-0), Pordenone (2-0) e Gozzano in semifinale (2-0 andata, 0-0 ritorno). La finale si disputa a Firenze il 3 aprile 2014 contro il Pomigliano e vede il Ponte San Pietro-Isola due volte in vantaggio (1' autorete di Rea, 73' Salandra) e due volte raggiunto (21' Romano, 90' Panico su rigore): i calci di rigore premiano per\u00f2 la squadra campana, che vince 5-4 e conquista il trofeo.\nDurante l'estate 2018 il Ponte San Pietro-Isola diventa il primo \"Centro Formazione Atalanta\" riconosciuto ufficialmente grazie alla sottoscrizione di un accordo di collaborazione tra i rispettivi settori giovanili. \nNella stagione 2018/2019 il Pontisola affronta il suo decimo campionato consecutivo in Serie D. \nDurante l'estate del 2019 la societ\u00e0 modifica la propria denominazione in Associazione Calcistica Ponte San Pietro, riportando cos\u00ec lo storico nome del Ponte San Pietro nel calcio dilettantistico italiano: la matricola di affiliazione alla Figc rimane quella storica del 1910, cos\u00ec come al vertice della societ\u00e0 restano i presidenti Marziale Bonasio e Livio Galbusera."}
{"id": "1143626", "revid": "1442080", "url": "https://it.wikipedia.org/wiki?curid=1143626", "title": "Jozaria", "text": "Jozaria \u00e8 un genere estinto di antichi proboscidati vissuti nella prima met\u00e0 dell'Eocene e i cui resti fossili sono stati rinvenuti nella Kuldana Formation a kohat, in Pakistan.\nSolo un esemplare appartenente alla specie \"Jozaria palustris\" \u00e8 stato riportato alla luce finora. Le tracce geologiche nel luogo della scoperta indicano chiaramente che questi animali vivevano in zone piuttosto umide e acquitrinose.\nProbabilmente, si nutrivano di vegetazione acquatica di consistenza soffice."}
{"id": "1143627", "revid": "1305772", "url": "https://it.wikipedia.org/wiki?curid=1143627", "title": "Gimme Shelter", "text": ""}
{"id": "1143628", "revid": "205250", "url": "https://it.wikipedia.org/wiki?curid=1143628", "title": "Gennaro Auricchio", "text": "Biografia.\nIl nonno possedeva una piccola azienda di latticini a San Giuseppe Vesuviano che produceva il gi\u00e0 noto provolone. Gennaro Auricchio vi inizia a lavorare negli anni trenta (aprendo uno stabilimento a Cremona) e lo far\u00e0 per tutta la vita salvo che per un breve periodo, negli anni quaranta, in cui fu dapprima arruolato nell'esercito e poi catturato dai tedeschi.\nNegli anni cinquanta rimise in sesto l'azienda di famiglia diffondendo in tutto il mondo il provolone piccante: la Auricchio, di cui egli fu per pi\u00f9 di quarant'anni consigliere d'amministrazione, divenne rapidamente leader nel suo settore. Il 21 dicembre del 1992 ne divenne presidente e, in questa veste, continu\u00f2 l'espansione dell'impresa acquisendo nel 1997, dalla Nestl\u00e9 Italia, la divisione prodotti ovini della Locatelli, oltre al marchio Locatelli per gli Stati Uniti.\nDalle dimensioni iniziali di piccola impresa a conduzione familiare, la Auricchio ha raggiunto un capitale sociale di 6 milioni di euro e conta oltre 350 dipendenti.\nOnorificenze.\nGennaro Auricchio \u00e8 stato nominato Cavaliere del lavoro nel 2001 dall'allora presidente della Repubblica Carlo Azeglio Ciampi. In quello stesso anno fu nominato Cremonese dell'anno. Nel 2006 gli fu conferita a Cremona la Laurea honoris causa dalla Facolt\u00e0 di Agraria dell'Universit\u00e0 Cattolica del Sacro Cuore di Milano, in Qualit\u00e0 e Sicurezza Alimentare."}
{"id": "1143629", "revid": "149726", "url": "https://it.wikipedia.org/wiki?curid=1143629", "title": "Victor Adler", "text": ""}
{"id": "1143631", "revid": "767487", "url": "https://it.wikipedia.org/wiki?curid=1143631", "title": "Hemimastodon crepusculi", "text": "Hemimastodon (\"mezzo mastodonte\") \u00e8 il nome di un genere estinto di proboscidati, vissuti nel tardo Miocene, i cui resti fossili sono stati rinvenuti nei depositi di Dera Bugti Beds, in Pakistan.\nL'affinit\u00e0 filogenetica di questo genere con gli altri proboscidati ai fini della classificazione \u00e8 ancora da definire."}
{"id": "1143632", "revid": "404338", "url": "https://it.wikipedia.org/wiki?curid=1143632", "title": "Mammutidae", "text": ""}
{"id": "1143633", "revid": "984922", "url": "https://it.wikipedia.org/wiki?curid=1143633", "title": "Ghiacciaio del Lys", "text": "Il ghiacciaio del Lys si trova sul versante sud del Monte Rosa in territorio valdostano.\nInizia al colle del Lys (4248\u00a0m) e scende fino a quota 2600\u00a0m nell'alta valle del Lys. \u00c8 contornato in alto dalle vette del Lyskamm (4527\u00a0m), del Balmenhorn (4167\u00a0m), della Ludwigsh\u00f6he (4342\u00a0m) e della Piramide Vincent (4215\u00a0m).\nSui suoi bordi sorgono i rifugi: rifugio citt\u00e0 di Mantova, capanna Giovanni Gnifetti, bivacco Felice Giordano e rifugio Quintino Sella al Felik. Dal ghiacciaio deriva il torrente Lys.\nCollegamenti esterni.\nInformazioni sul ghiacciaio su kiry.it"}
{"id": "1143634", "revid": "327773", "url": "https://it.wikipedia.org/wiki?curid=1143634", "title": "Viridiplantae", "text": "Il termine Viridiplantae (dal latino \"virides plantae\", \"piante verdi\") indica un gruppo che comprende le alghe verdi e le embriofite (muschi, felci, piante superiori).\nIl gruppo pu\u00f2 essere considerato un clade perch\u00e9 \u00e8 monofiletico.\nL'esatto livello tassonomico (regno, sottoregno o altro) di questo gruppo \u00e8 attualmente oggetto di discussione. Cavalier-Smith, che ha introdotto il termine nel 1981, recentemente, nella variante \"Viridaeplantae\", lo presenta come un sottoregno del regno Plantae.\nI termini Chlorobionta e Chloroplastida (con livelli tassonomici variabili) sono sinonimi di Viridiplantae, ma non sono in genere collocati all'interno di Plantae.\nNell'uso di qualche autore, infine, il termine Plantae \u00e8 in pratica esso stesso sinonimo di Viridiplantae.\nTutti gli autori riconoscono una speciale affinit\u00e0 filogenetica tra le piante verdi (Viridiplantae o sinonimi) e le alghe rosse (Rodofite e Glaucofite). \nIn particolare:"}
{"id": "1143635", "revid": "1543377", "url": "https://it.wikipedia.org/wiki?curid=1143635", "title": "Peugeot Type 23", "text": "La Type 23 \u00e8 un'autovettura prodotta dal 1898 al 1901 dalla Casa automobilistica Peugeot.\nProfilo.\nEra una vettura pensata per il trasporto di un numero alto di persone, quindi una sorta di familiare \"ante-litteram\", anche se il pubblico di allora la considerava all'incirca come oggi noi considereremmo un'attuale limousine.\nLe dimensioni erano molto contenute e posizionavano la vettura immediatamente al di sotto della contemporanea Type 18.\nPoteva dare spazio a sei persone e fu prodotta fino al 1901 in soli 10 esemplari."}
{"id": "1143638", "revid": "287204", "url": "https://it.wikipedia.org/wiki?curid=1143638", "title": "Weekly Shonen Sunday", "text": ""}
{"id": "1143639", "revid": "339392", "url": "https://it.wikipedia.org/wiki?curid=1143639", "title": "Shonen Sunday", "text": ""}
{"id": "1143649", "revid": "767487", "url": "https://it.wikipedia.org/wiki?curid=1143649", "title": "Piazza Giuseppe Poggi", "text": "Piazza Giuseppe Poggi si trova a Firenze tra il lungarno Benvenuto Cellini, il lungarno Serristori e via San Niccol\u00f2. Fino al 1911 essa si chiamava piazza delle Mulina e poi prese il nome attuale.\nSull'Arno, fuori dalle mura, vi erano dei mulini azionati dalle acque di un canale alimentato dal fiume: il canale iniziava a monte della pescaia di San Niccol\u00f2, costeggiava il lungarno Serristori, poi rientrava nell'Arno dopo il Ponte alle Grazie.\nQuesto canale forniva la forza motrice anche ai mulini del Renaio, situati in piazza delle Mulina di San Giorgio, l'attuale piazza Demidoff, i quali furono fatti costruire nel 1356 dalla Repubblica fiorentina, per far fronte ad una eventuale distruzione (da parte del nemico) di quelli fuori delle mura.\nLa piazza \u00e8 oggi dedicata a Giuseppe Poggi, l'architetto del piazzale Michelangelo e dei viali di Circonvallazione fiorentini, che qui realizz\u00f2 una delle sue creazioni pi\u00f9 ardite, con la serie di rampe in stile neo-manierista che portano su fino al belvedere del piazzale.\nIn mezzo alla piazza si trova ancora l'antica Porta San Niccol\u00f2 che, con la sua imponenza, assomiglia ad una torre."}
{"id": "1143651", "revid": "1305772", "url": "https://it.wikipedia.org/wiki?curid=1143651", "title": "Marino Grimani", "text": ""}
{"id": "1143656", "revid": "1086846", "url": "https://it.wikipedia.org/wiki?curid=1143656", "title": "Associazione Sportiva Ambrosiana-Inter 1939-1940", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1939-1940.\nStagione.\nNell'estate 1939 la squadra \u2014 reduce da un biennio nel quale si era aggiudicata uno Scudetto e una Coppa Italia \u2014 dovette rinunciare a Giuseppe Meazza, colpito da un embolo al piede sinistro che ne interruppe momentaneamente la carriera agonistica. L'erede del \"Balilla\" venne individuato in casa, col prodotto del vivaio Umberto Guarnieri chiamato a prenderne il posto dopo aver esordito nella stagione precedente; il giovane attaccante s'inser\u00ec in una compagine ancora imperniata sugli artefici dei recenti successi, tra i quali Frossi e Ferrari. \nIn campionato i nerazzurri contrastarono il Bologna detentore, chiudendo la fase d'andata dietro agli stessi felsinei: a determinare il ritardo dai petroniani concorsero una pesante battuta d'arresto nel derby del 17 dicembre 1939 nonch\u00e9 il successivo pareggio sul campo degli emiliani. Durante la tornata conclusiva l'Ambrosiana-Inter riusc\u00ec a colmare il ritardo dai rossoblu, grazie anche ad una striscia di 8 affermazioni consecutive \u2014 realizzate tra la fine dell'inverno e il pieno della primavera \u2014 che comport\u00f2 il sorpasso sui rivali; bench\u00e9 caduta a Novara nel penultimo turno, la formazione di Tony Cargnelli mantenne un punto di vantaggio sui bolognesi con lo scontro diretto \u2014 decisivo per l'assegnazione del titolo \u2014 in programma per la domenica finale.\nNella cornice di un San Siro scelto in sostituzione dell'Arena Civica \u2014 fatto ascrivibile alla maggior capienza \u2014 e in cui si riversarono oltre spettatori, una rete di Ferraris in avvio di partita stronc\u00f2 le speranze di rimonta dei felsinei: il trionfo di misura consegn\u00f2 ai meneghini il quinto titolo della propria storia, con un'Italia ormai prossima a fare il suo ingresso in uno scenario bellico che prese a delinearsi nel corso dell'estate 1940.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 2 giugno 1940\"."}
{"id": "1143662", "revid": "305330", "url": "https://it.wikipedia.org/wiki?curid=1143662", "title": "La congiura del conte Gian Luigi Fieschi", "text": "La congiura del conte Gian Luigi Fieschi (\"La Conjuration du comte Jean-Louis de Fiesque\") \u00e8 un'opera storica scritta attorno all'et\u00e0 di venti anni dal memorialista francese Jean-Fran\u00e7ois Paul de Gondi, cardinale de Retz (1613-1679), pubblicata anonima una prima volta a Parigi nel 1665, e di nuovo postuma (1682), con alcune variazioni.\nConcerne un episodio storico realmente accaduto e passato alla storia come \"La congiura di Gian Luigi Fieschi\".\nLa vicenda storica.\nGian Luigi Fieschi \"il Giovane\", conte di Lavagna, della nobile famiglia dei Fieschi, a capo del partito filofrancese, atteggiadosi a un vendicatore della libert\u00e0 genovese mortificate da Andrea Doria, ord\u00ec una congiura tesa alla presa del potere.\nInizialmente le sorti dell'insurrezione sembravano favorevoli ai seguaci del Fieschi: la notte del 3 gennaio 1547 i congiurati erano riusciti a prendere possesso delle porte cittadine e della darsena, mentre Giannettino Doria, nipote ed erede designato di Andrea Doria, era rimasto ucciso. Improvvisamente, mentre cercava di impossessarsi di una galea dei Doria, nell'attraversare una passerella, Gian Luigi scivol\u00f2 in mare e anneg\u00f2. I seguaci dei Fieschi si diedero alla fuga e la congiura fall\u00ec.\nL'opera di de Retz.\nLe tragiche vicende di Gian Luigi Fieschi erano state soggetto di vari lavori storici e particolarmente della '\"La congiura del conte Gio. Luigi de Fieschi\" di Agostino Mascardi, apparsa nel 1629. Ed \u00e8 questa l'opera che consult\u00f2 il giovane de Retz. Il giovane Gian Luigi \u00e8 un eroe plutarchiano avido di gloria.\nL'audace e ambizioso conte genovese cerca perci\u00f2 di avere rapporti con la corte di Francia, professando di voler instaurare un nuovo governo ligio alla politica della nazione amica. Appoggiato segretamente da Francesco I di Francia e dal duca di Parma Pier Luigi Farnese, Gian Luigi Fieschi si procura delle galee e si attornia di ribaldi e di faziosi. Ordita l'insurrezione, i congiurati si impadroniscono degli arsenali e di numerosi rioni di Genova, quando, nel salire su una galea, il giovane conte perde l'equilibrio e cade in mare; la pesante armatura lo spinge sul fondo e l'oscurit\u00e0 della notte impedisce ai compagni di salvarlo. I cospiratori, senza il loro capo, sono presto vinti dalla reazione dei Doria, mentre i Fieschi saranno banditi da Genova.\nNonostante la giovane et\u00e0 l'autore riesce a mettere in luce il carattere avventuroso del Fieschi e il suo audace piano. Interessante la \"recensione\" del cardinale Richelieu:"}
{"id": "1143664", "revid": "767487", "url": "https://it.wikipedia.org/wiki?curid=1143664", "title": "Antonio Marangolo", "text": "Biografia.\nCresciuto in una famiglia di musicisti ad Acireale (il fratello minore \u00e8 il noto batterista Agostino Marangolo), si trasferisce con la famiglia a Roma, dove inizia la sua attivit\u00e0; nel periodo tra il 1970 e il 1976 spazier\u00e0 tra i ruoli di cantante rock e pianista, concentrandosi infine nell'attivit\u00e0 di sassofonista a partire dal 1976.\nNel 1980 Marangolo d\u00e0 inizio a diverse collaborazioni con autori affermati come Rita Pavone, Nada, Sergio Caputo, Ivano Fossati, Antonello Venditti e Ornella Vanoni.\nNel 1982 partir\u00e0 la sua fortunata collaborazione con Paolo Conte, che durer\u00e0 fino al 1990.\nNel 1983 scrive le musiche per il film Notturno di Giorgio Bontempi.\nDa ricordare anche i suoi lavori con Claudio Lolli, Vinicio Capossela, Sergio Endrigo, Miriam Makeba, Caterina Caselli, Max Manfredi e soprattutto Francesco Guccini, con il quale suona fin dal 1983 come sassofonista.\nNel febbraio del 2014 ha dato alle stampe il suo primo romanzo (\"Complice lo specchio\"), pubblicato da Mondadori ed ambientato nella sua Sicilia."}
{"id": "1143665", "revid": "5165", "url": "https://it.wikipedia.org/wiki?curid=1143665", "title": "Convertitore cc-cc", "text": ""}
{"id": "1143666", "revid": "180559", "url": "https://it.wikipedia.org/wiki?curid=1143666", "title": "Antonio Rosetti", "text": "Biografia.\nFranti\u0161ek Anton\u00edn R\u00f6ssler nacque probabilmente nel 1750 a Litom\u011b\u0159ice, citt\u00e0 della Boemia settentrionale. Qui la nota corrispondente alla sua nascita manca nel libro parrocchiale, ma egli potrebbe essere rintracciato sotto il nome di \"Anton R\u00f6s(s)ler\", giacch\u00e9 il suo atto di morte del 1792 gli attribuisce 42 anni e il suo certificato di matrimonio del 1777 lo indica come musicista di corte a Litom\u011b\u0159ice. Tuttavia questa teoria \u00e8 discussa, in quanto l\"Anton R\u00f6sler\" registrato potrebbe essere un altro compositore, ossia Franciscus Xaverius Antonius R\u00f6ssler nato il 25 ottobre 1746 a Mimo\u0148 in Boemia, dove mor\u00ec l'11 giugno 1779. R\u00f6ssler italianizz\u00f2 il suo cognome in Rosetti sicuramente prima del 1773.\nIntenzionato inizialmente al sacerdozio, compi i suoi primi studi musicali presso il collegio dei Gesuiti di Praga, dove entr\u00f2 all'et\u00e0 di sette anni. Dopo l'abolizione dei Gesuiti in Boemia entr\u00f2 come contrabbassista nella cappella di corte del principe Kraft Ernst von Oettingen-Wallerstein, vicino ad Augusta; l'anno successivo vi divent\u00f2 ufficialmente \"musicista di corte\". Nel 1776, in occasione della morte della moglie del suo patrono, Rosetti compose e fece eseguire un Requiem. In questo periodo Rosetti compose svariata musica da camera per arricchire il repertorio di corte.\nNel 1781 viaggi\u00f2 a Parigi, dove le sue composizioni, eseguite dalle migliori orchestre della citt\u00e0, fra i cui i famosi Concert Spirituel, ebbero molto successo. Ivi ebbe anche occasione di pubblicare alcuni suoi lavori, come la sinfonia op. 3. Nel maggio del 1782 torn\u00f2 a Wallerstein. Negli anni ottanta increment\u00f2 la sua attivit\u00e0 compositiva presso la corte e nel 1785 vi divenne \"Kapellmeister\", succedendo a Joseph Reicha.\nNonostante la prestigiosa carica che teneva, era continuamente afflitto da problemi finanziari, quindi nel 1789 decise di lasciare Wallerstein ed entrare al servizio, sempre con la carica di \"Kapellmeister\", di Federico Francesco I, duca del Meclemburgo-Schwerin a Ludwigslust. Qui, grazie soprattutto al miglior compenso, gli anni trascorsi furono meno frustranti di Wallerstein e la crescita della sua reputazione gli permise di ottenere importanti commissioni. Il 14 dicembre 1791 per commemorare la morte di Wolfgang Amadeus Mozart ridiede il suo Requiem del 1776. Nella primavera del 1792 si ammal\u00f2 gravemente e il 30 giugno mor\u00ec.\nConsiderazioni sull'artista.\nLe sue prime composizioni sono caratterizzate da uno stile piacevole, seppur ripetitivo e prevedibile, mentre nelle opere della maturit\u00e0, composte dopo il 1784, si denota un grande influsso cromatico nella melodia e un linguaggio armonico ricco."}
{"id": "1143668", "revid": "767487", "url": "https://it.wikipedia.org/wiki?curid=1143668", "title": "Elephas maximus maximus", "text": "L'elefante dello Sri Lanka (Elephas maximus maximus) \u00e8 la sottospecie nominale, nonch\u00e9 la pi\u00f9 grande, delle sottospecie dell'elefante asiatico.\nEssendo stata l'isola un tempo parte del subcontinente indiano, \u00e8 pi\u00f9 che probabile che i primi esemplari di questa sottospecie siano arrivati dall'India, attraversando l'istmo che anticamente collegava il continente allo Sri Lanka.\nAttualmente, questi animali vivono superprotetti nei parchi nazionali di Ceylon, Sumatra e Maldive all'interno dei quali si sta osservando una conservanza della taglia massima degli esemplari, rispetto alle generazioni passate; questo pu\u00f2 essere spiegato col fatto che gli esemplari \"migliori\" (pi\u00f9 robusti, pi\u00f9 forti) venivano frequentemente abbattuti o catturati per essere domati. Da oltre 2000 anni, infatti, questi animali vengono addomesticati dalle popolazioni locali per ornare i templi buddisti, per partecipare alle cerimonie religiose o, pi\u00f9 frequentemente, per essere utilizzati come bestie da soma. Quando ci si \u00e8 accorti che questo avrebbe cancellato l'elefante dalla terra si \u00e8 deciso di proibirne la caccia e l'addomesticamento. Ora \u00e8 sempre pi\u00f9 frequentemente rimpiazzato dalle macchine e il fenomeno degli elefanti di Ceylon da soma \u00e8 del tutto scomparso.\nHabitat.\nQuesto animale colonizza le foreste pluviali sia montane che di pianura, oltre che nelle foreste secche: al giorno d'oggi gli elefanti sono spariti dalle foreste montane e occupano le foreste secche, anche se piccoli gruppi vivono ancora nelle foreste di pianura.\nL'elefante dello Sri Lanka \u00e8 un erbivoro: si nutre di erba, foglie, frutta. \u00c8 particolarmente ghiotto dell'albero di Kitulpalm (\"Caryota urens\").\nUn maschio adulto di questi animali arriva a consumare fino a oltre 200\u00a0kg di cibo al giorno.\nCaratteristiche.\nMolto forti e muscolosi sono stati apprezzatissimi come animali da lavoro. Gli elefanti dello Sri Lanka tendono ad avere dimensioni maggiori rispetto alle altre sottospecie, i maschi adulti infatti possono raggiungere i 5500\u00a0kg di peso. Un'altra caratteristica che li contraddistingue \u00e8 una colorazione della pelle tendenzialmente pi\u00f9 scura. Nei maschi \u00e8 frequentissimo il fenomeno dei cosiddetti esemplari \"tuskless\" (senza zanne), \u00e8 stato infatti riscontrato che solo il 7% dei maschi dello Sri Lanka possiede le zanne. (vedi wikipedia.en) Un esemplare maschio tenuto attualmente allo zoo di Colonia chiamato Bindu \u00e8 un perfetto esemplare di Elephas maximus maximus, \u00e8 alto 3,15\u00a0m alla spalla e pesa 5 tonnellate (\u00e8 uno dei pi\u00f9 grandi elefanti asiatici in cattivit\u00e0), privo di zanne e con proboscide molto larga.(consultare www.elephant.se, database degli elefanti in cattivit\u00e0 con relative caratteristiche)\nMinacce per la sopravvivenza.\nI pericoli per la sopravvivenza di questo animale provengono dalla caccia di frodo a cui \u00e8 sottoposto per ricavare avorio dalle zanne, che dalla distruzione dell'habitat per ricavare legname pregiato o per far spazio a insediamenti umani.\nTali insediamenti vengono spesso presi di mira dagli elefanti in cerca di cibo e acqua durante la stagione secca, con conseguenti attriti con la popolazione locale.\nOltre all'uomo, solo il leopardo (nella sottospecie dello Sri Lanka), in Sri Lanka, osa attaccare gli elefantini isolati."}
{"id": "1143684", "revid": "125966434", "url": "https://it.wikipedia.org/wiki?curid=1143684", "title": "Governo in esilio", "text": "Un governo in esilio \u00e8 un gruppo politico che sostiene di essere il governo legittimo di una nazione, ma che per varie ragioni non \u00e8 in grado di esercitare il proprio potere legale, pertanto risiede in un Paese straniero. I governi in esilio di solito operano con l'idea di tornare un giorno nel proprio Paese natio e di riconquistare il potere.\nI governi in esilio si verificano spesso durante i periodi di occupazione da parte di una potenza straniera. Ad esempio, durante il dominio tedesco in Europa nella Seconda guerra mondiale, numerosi governi (come quello polacco) e monarchi europei furono obbligati a cercare rifugio nel Regno Unito piuttosto che affrontare la distruzione operata dai nazisti.\nAttuali governi in esilio.\nAttualmente, ci sono pochi governi in esilio; tra questi vi sono:\nAzioni dei governi in esilio.\nLa legge internazionale riconosce che i governi in esilio possono intraprendere diversi tipi di azione nella condotta della normale amministrazione. Queste azioni comprendono:\nComunque, nessuna di queste azioni pu\u00f2 servire a legittimare un governo in esilio a diventare il governo legale internazionalmente riconosciuto della sua sede attuale. Per definizione, un governo in esilio \u00e8 definito relativamente al suo paese di origine, deve quindi fare ritorno al paese di origine e riottenere il potere, al fine di ottenere la legittimazione come governo legale di quell'area geografica.\nGoverni in esilio del passato.\nII guerra mondiale.\nMolte nazioni istituirono governi in esilio dopo la perdita della sovranit\u00e0 durante la Seconda guerra mondiale:\nIl Governo Provvisorio dell'India Libera (1942-1945) fu istituito da nazionalisti indiani in esilio durante la guerra.\nTra gli altri sovrani esiliati in Inghilterra ci sono Zog I di Albania e Haile Selassie d'Etiopia.\nTra i pi\u00f9 importanti esempi di nazioni occupate che mantennero una parziale sovranit\u00e0, anche nei territori d'oltremare, ci sono il Belgio, la Repubblica di Vichy e la Francia Libera.\nL'eccezione danese.\nL'occupazione della Danimarca (il 9 aprile 1940) fu gestita dal Ministero degli Esteri della Germania, diversamente da altre nazioni occupate che erano sotto amministrazione militare. La Danimarca non istitu\u00ec alcun governo in esilio, anche se esisteva un'Associazione di Danesi Liberi a Londra. Il Re Cristiano X e il suo governo rimasero in Danimarca, e operarono indipendentemente per i primi tre anni di occupazione tedesca. Nel frattempo, l'Islanda e le Isole F\u00e6r \u00d8er furono occupate dagli Alleati, e furono separate dalla corona danese."}
{"id": "1143694", "revid": "547034", "url": "https://it.wikipedia.org/wiki?curid=1143694", "title": "Luigi Spazzapan", "text": "Biografia.\nTerzo di cinque figli, nacque nella cittadina di Gradisca d'Isonzo (allora parte dell'Impero Austroungarico) da Giustino Spazzapan (Gustav in lingua slovena), una guardia carceraria, e Josipina Mervi\u010d (italianizzato in Giuseppina Mervi).\nTerminate le Scuole Reali a Gorizia, tra il 1911 e il 1913 si reca diverse volte a Vienna per tentare, senza successo, di essere ammesso all'Accademia di Belle Arti.\nNel 1920 trova lavoro come insegnante di Matematica alle scuole medie di Idria, incarico che lascia presto per dedicarsi completamente alla sua grande passione, la pittura. Nel 1923 partecipa a Padova ad una mostra sul futurismo movimento artistico che aveva conosciuto di recente attraverso il gruppo futurista giuliano fondato dagli artisti Giorgio Carmelich, Sofronio Pocarini e Mirko Vucetich. Nel 1925 fu premiato con la medaglia d'argento all'Esposizione Internazionale di Arti Decorative e Industriali Moderne di Parigi.\nLa sua formazione artistica si comp\u00ec anche attraverso alcuni viaggi che intraprese nella sua giovinezza nei maggiori centri della cultura figurativa del tempo fra cui Vienna e Monaco che gli permisero di accrescere e sviluppare la sua formazione artistica assimilando gli stili delle secessioni, dell'Art Nouveau, del futurismo, dell'espressionismo, fino a intendere precocemente le esperienze dell'astrattismo.\nNel 1928, su invito dell'architetto goriziano Umberto Cuzzi, si rec\u00f2 a Torino per partecipare al concorso per la decorazione murale del Padiglione della Chimina all'Esposizione Internazionale: Il suo progetto non fu accettato e oltretutto gli fu tolto il passaporto per motivi politici. Sostenuto da Cuzzi, Gigi Chessa ed Enrico Paulucci, decide di fermarsi a Torino dove, tramite amici, entra in contatto con Lionello Venturi ed Edoardo Persico.\nTra il 1929 e il 1932 si accosta agli ideali del gruppo dei Sei di Torino che gli permette di creare uno stile personalissimo che tra vari richiami alle correnti moderniste del tempo seppe trovare spunti di sorprendente ricchezza inventiva andando ad incidere una traccia profonda sull'esperienza informale ma senza perdere la poetica che rimane sempre presente nella sua opera. L'estro e l'abilit\u00e0 grafica consentirono a Spazzapan di trovare lavoro come illustratore alla \"Gazzetta del Popolo\", all'\"Illustrazione del Popolo\" e a \"Il Selvaggio\", periodici con i quali collabor\u00f2 a lungo.\nNel 1931 Persico gli organizz\u00f2 una mostra di disegni a china acquerellata e dilavata (i lavis) presso la Galleria Il Milione di Milano che fu presentata da Mario Sironi. L'anno successivo Lionello Venturi present\u00f2 una sua mostra grafica alla Galleria June Europe di Parigi.\nFu presente con una personale alla II Quadriennale di Roma nel 1935 e fu invitato alla XX Biennale di Venezia nel 1936. Gli anni successivi fu impegnato in una fitta serie di esposizioni in Italia e all'esterno.\nNel 1943 un bombardamento aereo rovin\u00f2 lo studio dell'artista distruggendo centinaia di opere. A guerra conclusa rientr\u00f2 a Torino dove organizz\u00f2 con Umberto Mastroianni e Mattia Moreni una grande mostra nazionale intitolata \"Arte italiana d'oggi - Premio Torino\", volta a proporre le ultime tendenze dell'arte italiana.\nNell'ambito della Biennale di Venezia del 1954 e della Quadriennale di Roma del 1955 ottenne due personali. Nello stesso anno partecip\u00f2 alla Biennale di San Paolo in Brasile e ottenne la cattedra di Decorazione all'Istituto d'Arte di Modena. Analogo incarico gli venne conferito nel 1956 al Liceo Artistico di Torino.\nDistinguendosi sempre come ottimo disegnatore con delle mostre di estrema sensibilit\u00e0 pur nel tratto nervoso dell'opera ispirato sia a suggestioni della secessione mitteleuropea che all'espressionismo, Spazzapan si adoper\u00f2 anche in progetti ad uso industriale per decorazioni murali e disegni astratti per stoffe.\nPresso il suo studio a Torino, il giovane pittore Renaldo Nuzzolese residente a Torino e nato a Taranto lavora sotto la direzione di Spazzapan come collaboratore. Come artista Nuzzolese cita il Maestro durante le esposizioni a Taranto e all'Exo-Arte di Bari nelle \"mostre d'avanguardia\" promosse dall'artista Vittorio Del Piano in Puglia. Viene anche pi\u00f9 volte citato dall'architetto e designer Ettore Sottsass nel libro \"Scritto di notte\" che ricorda quando da bambino passava lunghe giornate nello studio dell'artista, ammirandone le capacit\u00e0 tecniche e concettuali.\nSi spense improvvisamente a Torino il 18 febbraio 1958, a causa di un infarto miocardico acuto.\n\u00c8 sepolto nel Cimitero monumentale di Torino.\nNel 1963-64 una sua opera \u00e8 esposta alla mostra \"Peintures italiennes d'aujourd'hui\", organizzata in medio oriente e in nordafrica."}
{"id": "1143696", "revid": "198277", "url": "https://it.wikipedia.org/wiki?curid=1143696", "title": "I due carabinieri", "text": "I due carabinieri \u00e8 un film italiano del 1984 diretto da Carlo Verdone.\nTrama.\nMarino \u00e8 un ragazzo cocciuto e tutto d'un pezzo, ultimo erede di una famiglia di Carabinieri; Glauco \u00e8 invece un quarantenne spigliato ed estroverso, perennemente spiantato. I due si conoscono a Roma durante le selezioni per l'arruolamento nell'Arma, attraverso cui cercano di dare una svolta alle loro vite: consolidano la loro amicizia durante il corso formativo e, dopo il giuramento, si ritrovano a far coppia anche in servizio. A loro si unisce occasionalmente anche Adalberto, un ragazzo dall'animo sensibile, insicuro ed ansioso che ha scelto la divisa per vincere le sue insicurezze oltrech\u00e9 fuggire dai genitori opprimenti che lo vorrebbero invece vedere sistemato nell'azienda di famiglia.\nNella capitale Glauco e Marino vengono impiegati in diversi servizi, tra cui il piantonamento in ospedale di un detenuto malavitoso che, approfittando dell'ingenuit\u00e0 dei due, riesce a mettere dei soldi nella tasca della giacca dell'uniforme di Glauco. Al rientro in caserma i due si accorgono del fatto, sicch\u00e9 il giorno successivo cercano di riconsegnare i soldi. Il detenuto, con l'aiuto di altri due complici, riesce ad evadere dall'ospedale sotto il naso dei due carabinieri, che una volta accortisi, lo inseguono con un taxi riuscendo infine a ricondurlo in ospedale.\nRita \u00e8 la cugina di Marino, di cui lui \u00e8 sempre stato maniacalmente invaghito e pertanto vorrebbe che rimanesse senza fidanzato per tutta la vita. Egli non sospetta per\u00f2 che Glauco, dopo averla conosciuta al giuramento, successivamente avrebbe iniziato a frequentare lei. Deluso dall'ennesimo rifiuto della cugina e dalla sua preferenza nei confronti di Glauco, e capendo che questi si faceva sempre pi\u00f9 valere durante il servizio, Marino chiede il trasferimento in Piemonte.\nIl destino vuole che nella piccola caserma a cui viene assegnato Marino, si ricomponga la triade poich\u00e9 vi ritrova anche Glauco e il fanciullesco Adalberto: il primo perch\u00e9 una volta saputo del trasferimento di Marino decide di trasferirsi anch'egli, spinto, soprattutto, da un forte sentimento amicale nei suoi confronti; il secondo invece era stato fatto trasferire per volont\u00e0 dei genitori, che lo volevano pi\u00f9 vicino a casa. Iniziano le birichinate e le vicende che celebrano l'Arma, ricordando, tra sentimento e ironia, il delicato ruolo dei carabinieri.\nI tre vengono infatti impiegati per un servizio antidroga in un casolare nel quale Adalberto uccide un trafficante, salvando la vita al maggiore dei carabinieri. La sera, rimasti soli nella fredda caserma piemontese, per vincere la malinconia, decidono di farsi una partita a carte e casualmente all'interno di una scatola trovano pochi grammi della cocaina sequestrata. Marino e Glauco cedono alla tentazione di sniffarla, facendola provare anche all'inconsapevole Adalberto, sconsolato per aver ucciso una persona.\nMentre questi esce di pattuglia sotto l'effetto della droga, Glauco e Marino vanno a trovare due donne conosciute qualche giorno prima durante la ricezione di una denuncia, finendo inevitabilmente sotto le lenzuola. L\u2019indomani, assalito dai sensi di colpa, Glauco chiama Rita chiedendole di raggiungerlo al Settentrione per incontrarsi, ormai consapevole che \u00e8 innamorato di lei. La stessa mattina, Adalberto perde la vita aprendo il bagagliaio di un'autobomba abbandonata.\nI rapporti tra Marino e Glauco vanno a rotoli quando il primo, sospettando che il secondo avesse occultato una bustina di droga durante il sequestro per rivendersela, lo trova in realt\u00e0 a Torino, in una camera di hotel, in compagnia di Rita. Marino, ormai invaso dalla gelosia, non condivide tale situazione e inevitabilmente va su tutte le furie arrivando alle mani con il collega/amico. Entrambi, quindi, vengono convocati dal Colonnello per valutare la loro posizione disciplinare, visto che l'alterco iniziale era sfociato in una rissa nel centro della citt\u00e0.\nL'ufficiale concede loro un periodo di licenza per riposarsi e riflettere sui loro recenti comportamenti in attesa del processo. Entrambi si ritrovano in un treno diretto a Roma: Marino, dopo l'ennesimo tentativo di riappacificazione di Glauco, cambia vagone finendo per\u00f2 nelle mani di uno squilibrato che, armato di mitra, tiene in pugno un gruppo di boy scout e minaccia di ucciderli a uno a uno qualora non dovessero assecondare le sue richieste. A salvare la vita di tutti sar\u00e0 la furbizia di Glauco che, camuffandosi da frate, si riscoprir\u00e0 eroe riuscendo a disarmare il malvivente e a farlo uccidere. Sar\u00e0 cos\u00ec perdonato e ricever\u00e0 il benestare dell'amico cocciuto per portare all'altare Rita.\nProduzione.\nIl film \u00e8 stato girato tra Lazio e Piemonte. Gran parte della pellicola \u00e8 ambientata a Roma e provincia, con riprese in luoghi della citt\u00e0 eterna come il lungotevere Flaminio, nella finzione casa di Glauco e teatro di altre vicissitudini tra lui e Marino, o l'ospedale Sant'Eugenio e il quartiere EUR \u2014 con la basilica dei Santi Pietro e Paolo, e il cosiddetto \"Fungo\" al Parco Centrale del Lago \u2014 attraverso cui si snoda l'inseguimento in taxi, o ancora piazza di Siena dove ha luogo la parata che chiude il film, o l'oratorio del Gonfalone teatro del matrimonio tra Glauco e Rita.\nCirca i set inerenti l'ambiente lavorativo, il concorso di ammissione all'Arma \u00e8 stato ripreso presso la vera Scuola Allievi Carabinieri di Roma, mentre il successivo addestramento \u00e8 stato girato alla citt\u00e0 militare della Cecchignola, nell'Agro Romano; sempre in quest'area, la basilica di Sant'Aurea a Ostia Antica \u00e8 teatro del funerale di Adalberto. Rimanendo in territorio laziale, la sequenza dell'operazione antidroga, nella finzione ambientata nel Nord Italia, in realt\u00e0 \u00e8 stata messa in scena a Civita Castellana, nei pressi del monte Soratte. Il sequestro e successivo conflitto a fuoco a bordo del treno, in cui rimane ferito Glauco, \u00e8 stato invece ripreso alla stazione di Poggio Mirteto, in provincia di Rieti.\nTra i set piemontesi, le sequenze ambientate a Piazzo sono state girate nello storico borgo biellese, cos\u00ec come altre riprese esterne a Torino, inerenti l'hotel in cui Marino sorprende Glauco e Rita, in piazza Carlo Felice (seppur \"mescolate\" con gli interni \"liberty\" di un altro palazzo romano), e la stazione di Porta Nuova.\nColonna sonora.\nIl tema musicale utilizzato nei titoli di testa \u00e8 stato in seguito ripreso nel film \"Il tenente dei carabinieri\" di Maurizio Ponzi (1986), in cui Montesano \u00e8 protagonista, ancora accanto a Boldi. Nel film \u00e8 presente anche la canzone \"Vorrei\" cantata degli Stadio."}
{"id": "1143706", "revid": "339392", "url": "https://it.wikipedia.org/wiki?curid=1143706", "title": "Love Parade", "text": ""}
{"id": "1143720", "revid": "36426", "url": "https://it.wikipedia.org/wiki?curid=1143720", "title": "Palazzo Vivarelli-Colonna", "text": ""}
{"id": "1143721", "revid": "36426", "url": "https://it.wikipedia.org/wiki?curid=1143721", "title": "Giardino Vivarelli-Colonna", "text": ""}
{"id": "1143722", "revid": "406085", "url": "https://it.wikipedia.org/wiki?curid=1143722", "title": "Giardino Vivarelli Colonna", "text": ""}
{"id": "1143733", "revid": "3831", "url": "https://it.wikipedia.org/wiki?curid=1143733", "title": "Storia delle dottrine politiche", "text": ""}
{"id": "1143736", "revid": "2052878", "url": "https://it.wikipedia.org/wiki?curid=1143736", "title": "Odds &amp; Sods", "text": "Odds &amp; Sods \u00e8 una raccolta del gruppo rock britannico The Who, pubblicato nel Regno Unito nel 1974.\nIl disco.\nNell'autunno del 1973, mentre Roger Daltrey, Pete Townshend e Keith Moon si stavano preparando per l'interpretazione del film \"Tommy\", John Entwistle stava raccogliendo materiale per pubblicare una compilation che fosse in grado di arginare il fenomeno dilagante delle registrazioni non autorizzate realizzate durante i concerti del gruppo, i cosiddetti bootleg. Insieme a John Alcock (produttore dei suoi album da solista) Entwistle mise insieme il materiale per l'album proveniente da diverse registrazioni. I brani selezionati avrebbero formato un doppio album, ma alla fine ne verr\u00e0 pubblicato solo uno. Il materiale del secondo album verr\u00e0 incluso nella versione rimasterizzata del 1998."}
{"id": "1143737", "revid": "1226", "url": "https://it.wikipedia.org/wiki?curid=1143737", "title": "Rocannon's World", "text": ""}
{"id": "1143742", "revid": "842", "url": "https://it.wikipedia.org/wiki?curid=1143742", "title": "System/360", "text": ""}
{"id": "1143746", "revid": "46291", "url": "https://it.wikipedia.org/wiki?curid=1143746", "title": "Cyanotis", "text": "Cyanotis \u00e8 un genere di piante della famiglia delle Commelinaceae.\nTra le specie si ricordano:\nSimili alle piante del genere \"tradescantia\", vivono per lo pi\u00f9 in Africa e sono decisamente semisucculente."}
{"id": "1143747", "revid": "1543377", "url": "https://it.wikipedia.org/wiki?curid=1143747", "title": "William Asher (sciatore nautico)", "text": "Considerato uno degli sciatori pi\u00f9 talentuosi degli ultimi anni, Will Asher ha gi\u00e0 alle spalle un numero notevole di titoli, tra cui spiccano un oro ai Campionati del Mondo e la vittoria dello U.S. Masters del 2006.\nCollegamenti esterni.\nSito ufficiale"}
{"id": "1143748", "revid": "767487", "url": "https://it.wikipedia.org/wiki?curid=1143748", "title": "ACS-1", "text": "L'ACS-1 e l'ACS-360 furono due supercomputer sviluppati da IBM. Questi facevano parte del progetto \"Advanced Computing Systems\", un progetto avviato nel 1961 e terminato nel 1969. Sebbene i due computer non furono mai terminati e quindi non furono commercializzati sistemi ACS, il progetto permise di esplorare nuove innovative tecniche di elaborazione che furono utilizzate in molti altri progetti e che si trovano in praticamente tutti i sistemi ad alte prestazioni attuali. Molte idee nate in questo progetto influenzarono lo sviluppo del sistema IBM RS/6000 e del recente paradigma explicitly parallel instruction computing (EPIC) utilizzato da Intel e HP nei processori Itanium.\nStoria.\nIl progetto ACS venne avviato nel 1961 con il nome di \"Project Y\". L'obiettivo del progetto era la costruzione di una macchina cento volte pi\u00f9 rapida del sistema Stretch. Inizialmente il progetto venne sviluppato presso i laboratori IBM Watson Research Center. Molti pionieri dell'informatica parteciparono al progetto, tra i maggiori si distinsero John Cocke, Herb Schorr, Frances Allen, Gene Amdahl, e Lynn Conway.\nNel maggio 1968 IBM decise di modificare il progetto e includere nelle specifiche la compatibilit\u00e0 con i sistemi S/360 e quindi cambi\u00f2 il nome al sistema che da \"ACS-1\" divenne \"ACS-360\". Durante il periodo di massimo lavoro il progetto veniva seguito da pi\u00f9 di 200 persone tra ingegneri e staff di supporto..\nLa richiesta di compatibilit\u00e0 con la linea S/360 rese problematico lo sviluppo del progetto dato che il set di istruzioni di questi sistemi mal si conciliavano con le soluzioni tecniche sviluppate per il progetto ACS, rendendo il progetto complesso e deprimendone le prestazioni. Nel maggio 1969 IBM decise di cancellare il progetto, tuttavia molte delle innovazioni sviluppate per il progetto furono incluse nella serie di macchine IBM RS/6000 (ora nota come linea IBM System\u00a0p). Le idee sviluppate per il progetto influenzarono lo sviluppo di molte architetture e macchine successive.\nInfluenze.\nSebbene n\u00e9 l'architettura ACS-1 n\u00e9 l'architettura ACS-360 furono completate, IBM spinse gli ingegneri a sviluppare e utilizzare le tecniche nate in questo progetto per la realizzazione di altri supercomputer. Tra le tecniche nate si notano alcune soluzioni che sono alla base della filosofia di sviluppo dei moderni processori RISC e delle moderne architetture per calcolatore. Tra le molte tecniche sviluppate si segnalano:"}
{"id": "1143753", "revid": "125780054", "url": "https://it.wikipedia.org/wiki?curid=1143753", "title": "Dieci trib\u00f9 perdute d'Israele", "text": "Con la locuzione dieci trib\u00f9 perdute d'Israele si intende comunemente l'insieme delle trib\u00f9 che avevano formato il Regno di Israele, cio\u00e8 la parte settentrionale di quello che secondo la Bibbia fu il regno davidico, sul cui conto la Bibbia stessa cessa bruscamente di dare informazioni a partire dall'Esilio babilonese.\nIl numero \"dieci\" non ha comunque il significato preciso di dieci unit\u00e0 (tali trib\u00f9 erano in effetti nove), ma identifica una moltitudine, o meglio, una globalit\u00e0: secondo l'interpretazione religiosa, \"tutto\" Israele \u00e8 andato disperso, tutto, tranne un piccolo \"resto\", poche persone, ma attraverso le quali Dio esprime ed esprimer\u00e0 la sua potenza.\nSebbene il popolo d'Israele riconosciuto tale sia composto da esponenti di tutte le trib\u00f9, comunque in modo sparso, i testi della Tradizione ebraica affermano che con l'avvento dell'era messianica l'interezza del popolo verr\u00e0 restaurata con il ritorno delle 10 trib\u00f9 rimaste disperse per tutto il mondo. Anche oggi sono molti i Rabbini che si impegnano nella ricerca dei gruppi ancora rintracciabili.\n\"Resto d'Israele\" e trib\u00f9 \"perdute\".\nA seguito della distruzione del Regno d'Israele prima, e del Regno di Giuda poi, una parte della popolazione di religione ebraica di entrambi i regni fu deportata dai conquistatori.\nParte dei giuditi, dei leviti e dei beniaminiti fece ritorno a Gerusalemme, e vi costru\u00ec il secondo Tempio. Definirono se stessi come il cosiddetto \"Resto d'Israele\".\nUn'altra parte scelse di rimanere nei paesi di nuovo insediamento, gettando le basi per le comunit\u00e0 ebraiche \"babilonesi\" che avrebbero avuto un ruolo importante nell'ebraismo dei secoli successivi.\nLa Bibbia, nel suo racconto, cessa di preoccuparsi della sorte di quanti erano venuti meno al patto con Dio. Il punto di vista della redazione post-esilica della Bibbia vuole quindi esprimere unicamente il destino divino del \"resto d'Israele\".\nLe perdute trib\u00f9 furono:\nSecondo la maledizione riportata in Genesi , sorte simile a queste nove trib\u00f9 ebbero i simeoniti: Simeone infatti scomparve gi\u00e0 all'epoca del profeta Samuele (intorno al X secolo a.C.), e il suo territorio, il pi\u00f9 meridionale, era stato inglobato in quello di Giuda.\nIn Apocalisse 7, Dan e Efraim sono le uniche due trib\u00f9 non menzionate fra quelle che alla fine dei tempi avranno la salvezza (12.000 per ognuna delle dodici trib\u00f9 di Israele). Nel racconto sono presenti alla visione anche uomini in vesti bianche di tutte le lingue e popoli della terra morti per la loro fede durante il periodo della Grande Tribolazione, che sono riferibili a priori anche a singoli individui delle trib\u00f9 di Dan e Efraim.\nAnche nell'Antico Testamento si fa riferimento per queste due trib\u00f9 a una dispersione definitiva, senza ritorno in Israele fino alla fine dei giorni. L'omonima citt\u00e0 di Dan sorgeva nel punto pi\u00f9 a settentrione di Israele, e qui (e a Betel, estremo sud del Regno) re Geroboamo fece costruire il vitello d'oro. Dopo avere adorato il vitello d'oro, commettendo peccato di idolatr\u00eca contro il Dio dell'Antico Testamento, le trib\u00f9 di Dan e Efraim sarebbero state disperse da Israele con la promessa che non avrebbero fatto mai pi\u00f9 ritorno in queste terre (1Re 12:26-33; 15:20; 2Re 10:29).\nPer i leviti, che condivisero la stessa maledizione di Simeone, invece le cose andarono meglio e la loro \"dispersione, divisione\" (questo il significato della parola ebraica \"levi\") venne convertita in un privilegio (non pi\u00f9 \"diviso\", ma \"separato\", \"prescelto\"): solo i Leviti infatti potranno diventare sacerdoti officianti il culto di Dio.\nIl punto di vista storico.\nDi tutto il Regno d'Israele, solo una frazione della popolazione fu deportata: l'entit\u00e0 esatta \u00e8 oggetto di dispute fra gli storici, tuttavia il re assiro Sargon II si vanta in una sua iscrizione di avere deportato dal regno in tutto 27.290 persone, quindi palesemente non l'intera popolazione. In questi casi in genere venivano deportati solo gli artigiani e l'\u00e9lite aristocratica: sicch\u00e9 i poveri, \"am 'aaretz\", furono lasciati in patria come braccianti e contadini sottomessi all'\u00e9lite straniera.\nNel territorio settentrionale rimase pertanto sempre una popolazione di fede yahwista, come attestato anche dalla Bibbia. Tale popolazione discendeva palesemente dalle popolazioni ebraiche del Regno del Nord: l'archeologia non ha infatti riscontrato dopo la conquista assira una cesura generale della cultura materiale, pur registrando le distruzioni belliche e una catastrofica diminuzione del numero di abitanti e insediamenti.\nQuesta popolazione dei \"rimasti\" (che all'epoca del ritorno generalizzato dei deportati dagli assiri e dai babilonesi potrebbe forse essere stata rafforzata dal ritorno in patria dei discendenti degli esiliati) si mescol\u00f2 col tempo con i gruppi non ebraici e non yahwisti, che a loro volta erano stati deportati nel territorio dell'ex Regno di Israele (e dei quali restano tracce archeologiche), formando i samaritani.\nLa Bibbia racconta (spiegandolo con l'effetto di una \"visione\" mandata da Dio) di come anche i nuovi venuti adottarono il culto di Dio che era stato delle popolazioni del luogo. Questa assimilazione degli elementi stranieri, per\u00f2, lungi dall'essere giudicata positivamente, \u00e8 anzi deprecato da una parte rilevante dei redattori post-esilici dei libri biblici. Fu infatti proprio questa mescolanza di popoli e lingue, secondo la visione purista ed esclusivista di questi redattori, a costituire la \"perdita\" di tali popolazioni, cio\u00e8 l'allontanamento dal \"vero\" culto di Dio (quello officiato sul Tempio di Gerusalemme).\nRacconto biblico e ricostruzione storica.\nDunque, nella descrizione di quanto accadde in questo periodo la ricostruzione storica e il racconto biblico divergono:\nEvoluzione, non sparizione.\nLa sparizione della menzione delle trib\u00f9 dal testo biblico \u00e8 un dato di fatto, a cui corrisponde un effettivo avvenimento storico: la sparizione dell'organizzazione tribale, causata per\u00f2 non dalla deportazione, bens\u00ec dall'evoluzione sociale.\nNel nuovo mondo degli imperi mesopotamici le trib\u00f9 avevano infatti perso le loro funzioni sociali, al punto che almeno due trib\u00f9 (Simeone e Giuseppe) scompaiono spontaneamente dalla Bibbia ancora prima dell'Esilio babilonese e di una, quella dei Leviti, gli storici dubitano che sia mai esistita come entit\u00e0 tribale vera e propria, essendo piuttosto una corporazione funzionale, cio\u00e8 pi\u00f9 una casta che una trib\u00f9 in senso antropologico.\nLa direzione dell'evoluzione storica, che favoriva entit\u00e0 statuali centralizzate e unitarie al posto delle federazioni tribali dell'epoca precedente, \u00e8 mostrata del resto dal fatto che perfino una delle due trib\u00f9 superstiti del Regno di Giuda, quella di Beniamino, scomparve spontaneamente, fondendosi con quella di Giuda.\nIn altre parole le trib\u00f9 non furono \"perdute\", nel senso comunemente inteso nel linguaggio corrente, secondo cui le popolazioni che le componevano andarono \"smarrite\" nel calderone di popoli dell'Esilio, bens\u00ec si estinsero da s\u00e9 (sul suolo stesso di Samaria e di Giuda) in quanto formazioni sociali superate. La popolazione che aveva composto le trib\u00f9 non \"scomparve\" alla loro scomparsa, ma continu\u00f2 ad abitare sulle terre che occupava da secoli, ma con un'organizzazione sociale di tipo differente.\nIl punto di vista religioso.\nLa Bibbia identifica nel ritorno di un \"resto\" purificato di Giuda e Beniamino un preciso piano divino. Solo questo \"resto\", temprato e purificato dalla prova/punizione dell'esilio, era destinato a ristabilire l'alleanza con Dio e il suo culto, a Gerusalemme.\nQuesto punto di vista (che prevalse non senza contrasti e che comunque impieg\u00f2 un lungo periodo di tempo per risultare vincente) pone implicitamente il problema della sorte di quanti non fecero parte del \"resto\", di coloro cio\u00e8 che furono appunto \"perduti\", o per meglio dire che furono esclusi da questo progetto.\nLa curiosit\u00e0 verso la sorte per la parte \"perduta\" dell'ebraismo \u00e8 precedente all'era moderna (se ne trova traccia gi\u00e0 nel \"Libro di Esdra\"), ma fu soprattutto con il cristianesimo, una religione fortemente inclusiva e proselitistica, che l'ideologia dei rimpatriati dall'Esodo (base del Giudaismo successivo) apparve incomprensibile per il suo inflessibile esclusivismo.\nNacque cos\u00ec la leggenda delle dieci trib\u00f9 \"perdute\", che spiegava la sparizione dalla storia ebraica di una parte consistente delle popolazioni non con la loro esclusione e con la loro trasformazione in \"altro\" (cio\u00e8 nei Samaritani), bens\u00ec con un trasferimento fisico da Israele verso un mitico e non specificato \"altrove\", accompagnato da una \"dimenticanza\" delle proprie origini e, cosa ben pi\u00f9 grave, dall'apostasia da Dio e dalla conversione a culti non ebraici,forse.\nQuesto mito ha avuto un importantissimo ruolo fondativo in molti fenomeni religiosi, per lo pi\u00f9 di derivazione cristiana, che si sono presentati come il \"ritorno\" di una o pi\u00f9 \"trib\u00f9 perdute\".\nDiscendenza dalle trib\u00f9 perdute.\nFra le plurime motivazioni di fondo che, a partire dall'espansione geografica del Giudaismo dopo il periodo dell'Esilio israelita in Babilonia, hanno determinato ulteriori rivendicazioni di discendenza dalle \"trib\u00f9 perdute\", si possono rammentare le seguenti:\nLa riscoperta delle trib\u00f9 perdute.\nLa riscoperta delle trib\u00f9 perdute ha trovato negli ultimi decenni una nuova linfa in alcuni ambienti religiosi ebraici, che pensano di poter recuperare le trib\u00f9 perdute e farle tornare in Israele.\nIn questo contesto, il recupero di popolazioni di origine ebraica (pur non facendo parte della tradizione ebraica ortodossa) rafforzerebbe la presenza ebraica in Israele, con immissioni di popolazioni del Terzo Mondo ad elevato tasso di natalit\u00e0 ed estremamente interessate e motivate ad emigrare in un Paese del Primo Mondo.\nQuesto piano ha suscitato una ferma opposizione anche all'interno dello stesso mondo ebraico, in quanto spesso le popolazioni che si proclamano di origine ebraica sono in realt\u00e0 fazioni dissidenti di contesti cristiani, auto-identificatesi col popolo ebraico attraverso la lettura della Bibbia cristiana. Il sospetto \u00e8 che dietro la pretesa di ascendenza ebraica ci sia solo il desiderio di emigrare in un Paese sviluppato per migliorare le proprie condizioni di vita.\nQuesto non ha impedito che proseguisse la ricerca dei discendenti delle trib\u00f9 perdute, e il perfezionamento della loro conversione all'ebraismo come premessa alla loro emigrazione in Israele.\nIl dibattito suscitato da questi gruppi spiega comunque l'enorme pubblicistica, sia a stampa sia su Internet, relativa al tema delle \"trib\u00f9 perdute\".\nI principali gruppi che rivendicano oggi una discendenza da una \"trib\u00f9 perduta\" sono:\nIl punto di vista sionistico.\nChe nasca da leggende o da veridicit\u00e0 scientificamente provabili, questo forte sentimento di riabbracciare i propri fratelli perduti ha trovato reale attuazione dal Sionismo in poi, nella costruzione dello Stato di Israele, prima, quindi nell'istituzione dell'Operazione Salomone, che aiut\u00f2 i Falascia, e infine in Shavei Israel, associazione fondata nel 2004 da un gruppo di Sefarditi, il cui scopo \u00e8 proprio quello di aiutare \u201cebrei dispersi\u201d a tornare in Israele.\nUn esempio di tale politica, che ha causato anche un incidente diplomatico, riguarda i cosiddetti discendenti della trib\u00f9 di Manasse, gli Bnei Menashe, \"scoperti\" qualche anno fa in India. La trib\u00f9 conta circa 7.000 membri e abita una zona montuosa del NordEst del Mizoram. Il Mizoram \u00e8 uno Stato a prevalenza cristiana, mentre la maggior parte della popolazione del Manipur \u00e8 ind\u00f9.\nAll'inizio del XX secolo, i membri della trib\u00f9 si erano convertiti al cristianesimo. Nel 2006 i rabbini sefarditi inviati da Israele hanno seguito la conversione dei tribali e li hanno dichiarati \u201cdiscendenti di ebrei\u201d.\nLa maggioranza della popolazione non conosce la lingua ebraica, ma i riti che officiano sono stati giudicati analoghi a quelli praticati in Israele.\nDopo 27 secoli son pronti per essere accolti in Eretz Yisrael, nonostante le proteste \u2013 anche a livello diplomatico \u2013 di Nuova Delhi, che ha chiesto ufficialmente al governo israeliano di far cessare le attivit\u00e0 di proselitismo sul proprio suolo."}
{"id": "1143754", "revid": "109415900", "url": "https://it.wikipedia.org/wiki?curid=1143754", "title": "Clade", "text": "In tassonomia e archeolinguistica, un clade \u00e8 definito come un gruppo costituito da un antenato singolo comune e da tutti i discendenti di quell'antenato. Qualsiasi gruppo che corrisponde alla definizione viene considerato monofiletico e pu\u00f2 essere rappresentato o da un'analisi filogenetica o da un cladogramma.\nEtimologia.\nIl termine deriva dal greco antico \u03ba\u03bb\u03ac\u03b4\u03bf\u03c2 (\"kl\u00e1dos\" = ramo), ed \u00e8 stato coniato nel 1958 dal biologo Julian Huxley in riferimento agli studi di Willi Hennig.\nTassonomia.\nSe un clade viene considerato solidamente attestato in svariate analisi, usando differenti insiemi di dati, pu\u00f2 entrare a far parte della tassonomia e venire considerato un taxon. Non tutti i taxa considerati tali sono cladi. I rettili, per esempio, sono un gruppo parafiletico perch\u00e9 non includono gli uccelli, che sono considerati discendenti di un gruppo di rettili, gli arcosauri.\nNella cladistica, un clade che \u00e8 incluso in un altro pi\u00f9 grande \u00e8 detto \"annidato\" (ingl. \"nested\") nel secondo."}
{"id": "1143755", "revid": "968817", "url": "https://it.wikipedia.org/wiki?curid=1143755", "title": "Oise (fiume)", "text": "L'Oise \u00e8 un fiume del nord della Francia. Nasce in Belgio, a 309 metri di altitudine nel massiccio della Fagne nei pressi di Chimay (Hainaut, Vallonia), e dopo un percorso di 341,1\u00a0km (di cui 340,8 in Francia) si getta nella Senna a Conflans-Sainte-Honorine.\nDipartimenti attraversati e citt\u00e0 principali.\nNel suo percorso in territorio francese, la Oise attraversa un totale di 139 comuni, situati in cinque diversi dipartimenti e distribuiti su 3 regioni.\nEtimologia del nome.\nIl nome \"Oise\" (cos\u00ec come Is\u00e8re, Isar, Yser, etc.) deriva dal nome latino \"Isara\", a sua volta riconducibile al ligure \"Is\" o \"viz\", \u00abfiume\u00bb e \"ar\" \u00abcorso d'acqua\u00bb).\nIl nome \"Isara\" divenne \"Oise\" in seguito ad una serie di mutamenti fonetici avvenuti in un tempo difficilmente quantificabili:\nIdrologia.\nL'Oise \u00e8 un fiume dal flusso regolare e ben alimentato tutto l'anno. Il suo flusso \u00e8 stato osservato per un periodo di 48 anni (1960-2007) a Pont-Sainte-Maxence, localit\u00e0 del dipartimento dell'Oise situata abbastanza lontano dallo sbocco nella Senna. In quel punto il bacino idrografico del fiume \u00e8 di 14.200\u00a0km\u00b2 su un totale di 16.667 (85.2%), e la portata media nel corso del periodo considerato \u00e8 risultata di 109\u00a0m\u00b3 al secondo.\nLa portata dell'Oise presenta delle fluttuazioni stagionali non troppo pronunciate: in inverno e primavera varia da 142 a 187\u00a0m\u00b3 al secondo, da dicembre ad aprile inclusi (con un massimo in gennaio-febbraio), si porta a livelli bassi da luglio a ottobre con un minimo a settembre di 47,4\u00a0m\u00b3 \nin media. La portata media dell'Oise corrisponde all'incirca a quella della Marna, poco distante; la Marna \u00e8 regolata per\u00f2 da un grande bacino come il lago di Der-Chantecoq, il che fa s\u00ec che le sue medie mensili celino variazioni importanti.\nNavigazione.\nL'Oise ha sempre avuto un ruolo importante nella navigazione interna. L'importanza del fiume come via d'acqua aumenter\u00e0 con la realizzazione del progettato canale \"Seine-Nord Europe\", un collegamento ad alta capacit\u00e0 fra l'Oise a Janville e il sistema di canali del nord della Francia, destinato a rimpiazzare il vecchio \"Canal de Saint Quentin\" e l'attuale \"Canal du Nord\", la cui capacit\u00e0 \u00e8 assai sotto gli standard moderni. Quando il nuovo collegamento sar\u00e0 pronto, consentir\u00e0 il passaggio di grandi navi tra la Senna (e l'area di Parigi) e i porti di Dunkerque, Anversa e Rotterdam, e di qui ad altri porti d'Europa.\nGi\u00e0 oggi il fiume \u00e8 canalizzato per accogliere navi di grandi dimensioni, ma il pescaggio sotto i ponti, e luci dei ponti stessi, ne limitano la capacit\u00e0. Le sette chiuse sull'Oise (pi\u00f9 le due sul canale laterale dell'Oise) consentono ad imbarcazioni di 110 metri di lunghezza e 11,45 di larghezza di percorrere l'intero fiume e il canale laterale sino a Pont l'\u00c9v\u00eaque dove \u00e8 la congiunzione con il \"Canal du Nord\". Pi\u00f9 a monte di Pont l'\u00c9v\u00eaque, il canale laterale ha una capacit\u00e0 limitata dallo standard Freycinet (38,5 metri per 5,05)."}
{"id": "1143760", "revid": "1305772", "url": "https://it.wikipedia.org/wiki?curid=1143760", "title": "Berovo", "text": "Berovo (in \"\u0411\u0435\u0440\u043e\u0432\u043e\") \u00e8 un comune urbano della Macedonia del Nord. \nIl comune confina con Peh\u010devo, Del\u010devo e Vinica a nord, con Vasilevo ad ovest, con Bosilovo e Novo Selo a sud e con la Bulgaria ad est.\nStoria.\nIl villaggio alla fine del 1800 entr\u00f2 a far parte del Vilayet del Kosovo e a seguito delle guerre balcaniche nel 1913 venne compreso nel regno di Serbia. Durante la seconda guerra mondiale fece parte del regno di Bulgaria.\nSociet\u00e0.\nEvoluzione demografica.\nSecondo il censimento nazionale del 2002 Berovo conta 13,941 abitanti. I principali gruppi etnici sono:"}
{"id": "1143766", "revid": "1305772", "url": "https://it.wikipedia.org/wiki?curid=1143766", "title": "Bogdanci", "text": " \nBogdanci (in \"\u0411\u043e\u0433\u0434\u0430\u043d\u0446\u0438\") \u00e8 un comune rurale della Repubblica di Macedonia di 8.707 abitanti (dato 2002). La sede comunale \u00e8 nella localit\u00e0 omonima. Nel 2003 il comune di \"Star Dojran\" \u00e8 stato incluso nel territorio di Bogdanci.\nGeografia fisica.\nIl comune confina con Dojran ad est, con Valandovo a nord, con il Gevgelija ad ovest e con la Grecia a sud.\nSociet\u00e0.\nEvoluzione demografica.\nSecondo il censimento nazionale del 2002 ha 8,707 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1143774", "revid": "647919", "url": "https://it.wikipedia.org/wiki?curid=1143774", "title": "Solidago Livorno", "text": ""}
{"id": "1143777", "revid": "1305772", "url": "https://it.wikipedia.org/wiki?curid=1143777", "title": "Mavrovo e Rostu\u0161a", "text": "Mavrovo e Rostu\u0161a (in macedone: \"\u041c\u0430\u0432\u0440\u043e\u0432\u043e \u0438 \u0420\u043e\u0441\u0442\u0443\u0448\u0430\") \u00e8 un comune della Repubblica di Macedonia. La sede municipale si trova a Rostu\u0161a.\nGeografia fisica.\nIl comune confina con Gostivar a nord, con Zajas ad est, Debar e Drugovo a sud e con l'Albania ad ovest.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 8.618 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1143778", "revid": "30300", "url": "https://it.wikipedia.org/wiki?curid=1143778", "title": "Umor vitreo", "text": ""}
{"id": "1143779", "revid": "599013", "url": "https://it.wikipedia.org/wiki?curid=1143779", "title": "Simon Colosimo", "text": "Carriera.\nColosimo inizi\u00f2 la sua carriera in squadre australiane minori per poi catapultarsi dopo pochi anni nel calcio professionistico della A-League.\nFece la sua prima presenza nella Nazionale australiana nel 1999 contro le Isole Figi.\nPartecip\u00f2, poi, ai Giochi olimpici 2000 con l'Australia, per poi giocare nella Coppa delle nazioni oceaniane 2000, dove venne visionato da osservatori del che portarono il giocatore nella loro rosa.\nTerminata l'esperienza inglese, Colosimo si trasfer\u00ec in Belgio, precisamente nell'Antwerp, dove non gioc\u00f2 alcuna partita Dopo questa breve esperienza torn\u00f2 in Australia, ingaggiato prima dal Perth Glory e successivamente dal Parramatta Power.\nNel 2004 gioc\u00f2 in Malesia, nel Pahang FA, dove contribu\u00ec alla conquista del titolo. Rientrato in Australia nel 2005, si accas\u00f2 nuovamente al Perth Glory dove rimase fino al 2008, con una parentesi di quattro mesi nel 2007 in prestito ai turchi del Sivasspor. Dopo aver giocato nel Sydney FC nel 2010 \u00e8 passato al Melbourne Heart con cui ha militato per tre stagioni."}
{"id": "1143784", "revid": "1632387", "url": "https://it.wikipedia.org/wiki?curid=1143784", "title": "Ristorazione", "text": "La ristorazione \u00e8 un settore commerciale che comprende tutte le attivit\u00e0, incluse quelle su scala industriale, di banqueting e catering legate rispettivamente a produzione e distribuzione di pasti pronti per la clientela nonch\u00e9, infine, alla distribuzione automatica. Diversi tipi di imprese rientrano in questo settore: i ristoranti, le mense delle scuole e degli ospedali, le ditte specializzate di catering e altri formati, nonch\u00e9 infine le imprese o gestioni del servizio di somministrazione di alimenti e bevande mediante distributori automatici.\nNell'antica Roma si trovavano \"tabernae\" e osterie. Questi tipo di locali, in cui non raramente avviene anche la pratica del gioco d'azzardo e della prostituzione, si moltiplicano nel Medioevo parallelamente agli scambi commerciali e ai pellegrinaggi. Solo nel XIX secolo il servizio di ristorazione si allarga alla clientela pi\u00f9 esigente cominciando dai grandi alberghi e dalle stazioni termali per poi assumere una propria fisionomia e una localizzazione autonoma. Dal XX secolo, parallelamente ai ristoranti tradizionali, vengono concepite delle nuove strutture per il ristoro rapido ed economico di chi studia, lavora o si trova in viaggio. Dall'evoluzione dei refettori nascono le mense; dall'evoluzione delle stazioni di posta nascono gli autogrill.\nPer motivi di lavoro, studio o interesse turistico, negli ultimi decenni sono aumentati in modo considerevole i pasti consumati fuori casa, soprattutto al Nord Italia. Questa mutazione delle abitudini quotidiane ha portato alla nascita di un tipo di ristorazione molto diversa da quella tradizionale, capace di soddisfare contemporaneamente i bisogni di tipo nutrizionale e di natura relazionale che centinaia di persone hanno all'ora dei pasti. Sono quindi sorte in pochi anni apposite strutture di preparazione dei cibi (centri-cottura, cucine per collettivit\u00e0, ecc.) attrezzate in modo particolare, capaci di approntare in poche ore migliaia di porzioni e di servirle in un breve arco di tempo.\nLa ristorazione collettiva.\nPer \"ristorazione collettiva\" si intende il servizio di preparazione e consegna su larga scala di pasti completi per collettivit\u00e0 (mense aziendali, scuole, ospedali, carceri, ecc.). Nell'ambito della ristorazione collettiva meritano un cenno distinto i settori della ristorazione aziendale e quello della ristorazione sociale, ospedaliera e scolastica in particolare. L'organizzazione della produzione e della distribuzione dei pasti di questa ristorazione si differenzia secondo due sistemi: quello convenzionale e quello del legame differito.\nSistema convenzionale.\nNel sistema convenzionale i cibi vengono cotti e immediatamente distribuiti ai consumatori. In pratica si concentra tutto il ciclo di preparazione delle vivande nelle ore che precedono il loro servizio e consumo. Una razionalizzazione di questo sistema pu\u00f2 attuarsi svolgendo in centri di grandi dimensioni alcune delle operazioni che precedono la cottura e inviando poi i semilavorati alle cucine per la cottura e la distribuzione. In questi centri si possono per esempio effettuare l'acquisto e lo stoccaggio delle derrate, le operazioni di pulitura e mondatura, quelle di taglio e porzionatura.\nLegame differito.\nAl contrario di quello convenzionale, nel legame differito le operazioni di preparazione e cottura e quelle di distribuzione e consumo vengono effettuate in tempi e luoghi completamente separati. La preparazione e la cottura delle vivande sono infatti eseguite in grandi centri, dai quali escono i pasti finiti, che vengono poi trasportati alle mense per la distribuzione e il consumo. Fra il momento in cui il cibo viene preparato nel centro di cottura e quello in cui viene consumato nel centro di distribuzione possono trascorrere minuti, ore, o persino giorni o mesi, a seconda del sistema che si adotta per conservare i pasti preparati. Si possono infatti distinguere due tipi di legame: quello caldo e quello freddo.\nIl primo prevede che i pasti siano mantenuti durante il trasporto a una temperatura di almeno 65 \u00b0C (in modo da evitare il rischio di una crescita microbica), e che i tempi tra la fine della cottura e il consumo non superino le due ore. \nIl legame freddo viene attuato raffreddando rapidamente le vivande subito dopo la cottura e mantenendole al freddo sino al momento in cui vengono riprese per essere consumate. Se la temperatura \u00e8 tra 0 e +4 \u00b0C, si parla di legame refrigerato; se invece la temperatura si abbassa sino a -18 o -20 \u00b0C si parla di legame surgelato. \nCol legame refrigerato, poco in uso in Italia, il cibo cotto si conserva per pochi giorni (al massimo sei, secondo la normativa francese); con il legame surgelato, invece, i pasti si conservano anche molto a lungo, purch\u00e9 siano rispettate le condizioni di produzione e di conservazione proprie dei prodotti surgelati (congelazione rapida sino a raggiungere i -18 \u00b0C al centro del prodotto nel tempo massimo di 4 ore; mantenimento della catena del freddo a -18 \u00b0C per tutto il periodo di trasporto e conservazione).\nNaturalmente i pasti distribuiti con il legame freddo devono essere riscaldati a 65-70 \u00b0C prima del consumo, in modo da renderli appetibili e igienicamente sicuri. L'adozione del legame freddo pu\u00f2 essere molto utile, ma richiede uno studio attento delle ricette, che per quantit\u00e0, tipo e qualit\u00e0 degli ingredienti devono adattarsi perfettamente a ogni fase del processo produttivo, e delle tecniche di cottura e di rinvenimento, nell'ottica di un'operativit\u00e0 su larga scala e a costi controllabili.\nLa ristorazione scolastica.\nIn Italia le prime mense scolastiche furono organizzate nelle scuole elementari per aiutare i bambini delle famiglie meno agiate (patronato scolastico); nel tempo, la refezione scolastica si \u00e8 potenziata e oggi questo servizio viene offerto a tutti i ragazzi che frequentano la scuola dell'obbligo, dalla materna, all'elementare, alla media. Questo sistema \u00e8 sovvenzionato dai comuni, che ne assegnano la gestione ad aziende specializzate, scelte mediante il sistema della gara d'appalto. \nPer un migliore controllo della produzione e dei costi si preferisce in genere adottare il sistema del legame differito, con grandi centri di cottura che servono le singole realt\u00e0 scolastiche; solo in alcuni comuni sopravvivono ancora scuole con il locale di cucina annesso, nel quale si provvede alla preparazione e alla cottura dei cibi prima della loro distribuzione. La responsabilit\u00e0 del Comune interessa anche la definizione del menu e del cosiddetto \"capitolato\" rispetto alla qualit\u00e0 delle materie prime; vengono perci\u00f2 stilate precise tabelle dietetiche, in accordo con le esigenze alimentari delle diverse fasce di et\u00e0.\nLa ristorazione aziendale.\nLa maggior parte delle mense aziendali adotta una distribuzione tipo self-service, che normalmente viene data in gestione a societ\u00e0 specializzate. I vantaggi che derivano da questa scelta gestionale sono evidenti, perch\u00e9 le ditte specializzate che si occupano di ristorazione mettono a disposizione personale qualificato e riescono a gestire meglio il rapporto con i fornitori. D'altra parte \u00e8 necessario che l'azienda svolga un controllo sulla societ\u00e0 che ha in gestione la mensa, per evitare che essa tenti di aumentare il proprio margine di guadagno utilizzando prodotti di qualit\u00e0 scadente e somministrando porzioni insufficienti. Nella ristorazione aziendale coesistono l'organizzazione convenzionale con la cottura e la distribuzione immediata del cibo e il legame differito, con i pasti provenienti da centri di cottura esterni, infatti i cibi sono preparati prima dell'apertura. In questi centri, che generalmente servono diverse mense aziendali, si realizza un controllo costante ed efficace delle grammature e della qualit\u00e0 dei cibi, con le garanzie di efficienza provenienti da un'organizzazione produttiva specializzata. L'industria alimentare si sforza di mettere a disposizione dei centri di produzione un numero sempre crescente di nuovi semilavorati e di preparati studiati specificatamente per il catering, in modo da favorire una gestione pi\u00f9 veloce del lavoro, limitando il pi\u00f9 possibile le manipolazioni di finitura e confezionamento.\nLa ristorazione sui mezzi di trasporto.\nRispetto a quella di terra, la ristorazione a bordo di treni, aerei e navi richiede particolari soluzioni tecniche, adatte al mezzo sul quale viene svolto questo servizio.\nLa ristorazione ferroviaria.\nIl problema maggiore che si pone per i servizi di ristorazione a bordo dei treni \u00e8 quello del rapporto qualit\u00e0/prezzo. Il costo di produzione di un pasto incide infatti maggiormente sul prezzo finale (almeno due terzi del prezzo finale) rispetto a quanto accade a terra; d'altra parte, \u00e8 anche difficile ridurre i costi, sia quelli di produzione sia quelli del personale viaggiante. Lo sviluppo della ristorazione ferroviaria \u00e8 legato alla possibilit\u00e0 di aumentare progressivamente il numero di pasti serviti, in modo da praticare economie di scala, ma dipende anche dalla vittoria sulle resistenze psicologiche dei viaggiatori, che ancora oggi preferiscono la classica soluzione del panino da mangiare, fuori orario, una volta giunti a destinazione.\nLa ristorazione a bordo degli aerei.\nA differenza di quanto detto per i treni, la ristorazione sugli aerei ha visto una rapida espansione e attualmente interessa un enorme volume d'affari. Le problematiche che caratterizzano questo tipo di organizzazione sono comunque complesse. Inizialmente erano le stesse compagnie aeree a gestire la ristorazione e le cucine di bordo venivano progettate da esperti del settore alberghiero e della ristorazione tradizionale. Oggi, invece, una compagnia di volo che deve controllare decine di partenze nel giro di un'ora non \u00e8 pi\u00f9 in grado di gestire efficacemente anche la ristorazione, predisponendo il necessario sistema di approvvigionamento e di assistenza a terra e mantenendo nello stesso tempo costi competitivi. Quindi la ristorazione aerea viene appaltata a grandi aziende di catering specializzate, che siglano il contratto di fornitura direttamente con le compagnie di volo o con le societ\u00e0 di gestione aeroportuale.\nLa ristorazione marittima.\nOrmai il trasporto passeggeri aereo ha sostituito sulle lunghe distanze quello navale, mentre \u00e8 aumentato il traffico di crociera e quello sulle corte e medie distanze (navi traghetto). D'altra parte, proprio la ristorazione navale vanta il servizio di pi\u00f9 lunga tradizione, per lo pi\u00f9 attuato secondo il sistema tradizionale. Viaggiando in mare per giorni non \u00e8 infatti possibile rimandare il consumo dei pasti all'arrivo (come invece avviene spesso in treno) e si presentano anche molti problemi rispetto al poco spazio disponibile, alla difficolt\u00e0 di conservare le derrate fresche e alla necessit\u00e0 di accontentare le diverse fasce di passeggeri, preparando contemporaneamente una cucina di alto livello, una economica, e una adatta alla mensa di bordo.\nLa ristorazione organizzata autostradale.\nSi tratta di un particolare tipo di ristorazione collettiva che in Italia si \u00e8 sviluppato con l'aumento della rete viaria, per soddisfare le molteplici esigenze di chi si trova a viaggiare in autostrada. L'elemento che differenzia notevolmente la ristorazione organizzata rispetto alle altre offerte rivolte alle collettivit\u00e0 \u00e8 il tipo d'utenza alla quale si propone: il viaggiatore. Ogni giorno l'autostrada \u00e8 percorsa da decine di migliaia di persone di diversa et\u00e0, sesso, nazionalit\u00e0, professione, che si muovono per i motivi pi\u00f9 disparati. Questa clientela eterogenea si rivolge ai punti di ristoro autostradali con esigenze molto diverse, che vanno dalla sosta per il pasto completo al semplice caff\u00e8 consumato durante il rifornimento di carburante. Un'altra caratteristica tipica della ristorazione autostradale \u00e8 quella della brevit\u00e0 della fermata per il ristoro; in poco tempo, infatti, il cliente deve poter utilizzare tutti i servizi offerti dall'azienda, non solo di tipo gastronomico, ma anche diverso: l'edicola, la toilette, i cambi per i bambini piccoli, i telefoni, il market, ecc. \nPer questo tipo di struttura, distribuita sulla maggior parte della rete autostradale, \u00e8 fondamentale proporsi all'utenza con uno standard aziendale ben definito e collaudato. In un \"autogrill\" ben poco \u00e8 lasciato al caso: gli arredi, i colori, i percorsi, la dislocazione dei prodotti, l'abbigliamento degli operatori, il tipo di servizio, il men\u00f9, le dosi previste per panini e bibite (e molte altre funzioni meno evidenti) sono tutte pianificate presso una sede centrale, verificate sperimentalmente sul campo e quindi codificate e adottate da tutta l'azienda. Questo modo di lavorare, centralizzato e piramidale, lascia poco spazio alla creativit\u00e0 del singolo operatore, ma risulta indispensabile sotto l'aspetto economico (previsioni, rendimenti, acquisti, budget, ecc.). Inoltre, questo sistema \u00e8 il pi\u00f9 efficace per offrire al viaggiatore, sempre e in ogni punto vendita, la stessa immagine e il medesimo livello di servizio. Tutti gli acquisti, delle derrate alimentari e no, sono stabiliti presso una sede centrale alla quale giungono le segnalazioni dei singoli punti di ristoro; sempre da un magazzino centralizzato, le merci vengono quindi smistate a tutta la rete autostradale. La sede centrale organizza anche il lavoro del personale, che spesso costituisce il punto critico di queste organizzazioni. Infatti, questi locali sono aperti 24 ore al giorno e gli operatori sono costretti a turni spesso poco agevoli e lontani da casa. \nI punti di ristoro autostradale sono strutture ovviamente ben individuabili, in cui il cliente, seguendo un percorso obbligato verso l'uscita, passa in prossimit\u00e0 di tutti servizi del locale: bar, ristorante, market, edicola. Per la distribuzione dei pasti prevale generalmente la soluzione del self-service (anche free flow), associata a box vicini l'uno all'altro, dai quali il personale distribuisce le vivande a richiesta del cliente.\nLa ristorazione automatica (vending).\nLa ristorazione automatica \u00e8 rappresentata dalla somministrazione di alimenti e bevande per mezzo di distributori automatici. I distributori automatici si suddividono essenzialmente in distributori automatici per alimenti caldi e distributori automatici per alimenti misti. Nei primi si assiste a veri e propri processi di trasformazione alimentare: i prodotti vanno dal caff\u00e8 e derivati di questo, a tisane, t\u00e8, orzo e altri infusi. Nei secondi gli alimenti, che siano essi bevande, snack o prodotti freschi, sono stoccati all'interno delle macchine e pronti per essere utilizzati sul posto. Nella quasi totalit\u00e0 dei casi il consumo sul posto contraddistingue la somministrazione di questi alimenti dalla mera vendita ed \u00e8 sempre pi\u00f9 usuale l'allestimento di veri e propri punti di ristoro, organizzati in alcuni casi anche con forni a microonde.\nLa ristorazione \"a domicilio\".\nSi tratta di un fenomeno ristorativo molto recente, figlio delle continue evoluzioni delle abitudini alimentari degli italiani. La ristorazione \"a domicilio\" rappresenta una moderna alternativa ai classici ristoranti e offre l'opportunit\u00e0 di poter personalizzare completamente il momento del pasto.\nUn numero sempre crescente di persone, in particolari circostanze (matrimoni, battesimi, cene aziendali, congressi, ecc.) preferisce luoghi diversi dal tradizionale ristorante e si affida a ditte specializzate di catering che oltre al pranzo offrono l'ospitalit\u00e0 in palazzi rinascimentali o in splendide ville d'epoca nei quali trascorrere, in una cornice completamente nuova, un momento diverso dalla quotidianit\u00e0. Le societ\u00e0 di ristorazione a domicilio organizzano pranzi e feste \"come e dove il cliente desidera\": propongono un vasto repertorio di ville, palazzi, castelli, forniscono il \"ricevimento completo\", occupandosi del pranzo, degli addobbi, dei costumi, della musica, e di tutte le componenti necessarie a far s\u00ec che la festa abbia successo. In questo modo il cliente si sente sollevato da tutti gli oneri e gli impegni che molto spesso non riesce a svolgere per mancanza di tempo o competenza. La ristorazione \u00e8 in genere di buon livello, con una vasta scelta di men\u00f9, adatti a tutte le possibilit\u00e0 economiche della clientela.\nIA e automazione.\nLa pandemia di COVID-19 ha reso necessario il distanziamento sanitario e il contenimento dei costi operativi, accelerando il ricorso all'automazione dei lavori ripetitivi e prevedibili. L'agenzia Research and Market ha stimato che il giro d'affari dell'automazione del \"Food and beverage\" sarebbe cresciuto a 14 miliardi di dollari entro il 2025. \nNel 2019 i ricercatori del MIT di Boston hanno realizzato Spyce, il primo ristorante al mondo con cucina completamente automatizzata e in grado di approntare piatti complessi in pochi minuti. Una tecnologia simile \u00e8 stata messa a punto per un ristorante di sushi giapponese a New York e per la gestione semiautomatica di una pizzeria.\nNel giugno 2020, a Maastricht sono comparsi i primi locali serviti da camerieri-robot, diffusi da anni nel continente asiatico, capaci di misurare la temperatura ai clienti in ingresso, registrare gli ordinativi, trasportare le pietanze ed elaborare pagamenti in contante o mediante carta di credito."}
{"id": "1143787", "revid": "1543377", "url": "https://it.wikipedia.org/wiki?curid=1143787", "title": "Pierluigi Angeli", "text": "\u00c8 stato presidente della Regione Trentino-Alto Adige (1984 - 1985) e della Provincia di Trento (1985 - 1989) per la Democrazia Cristiana\nBiografia.\nSi \u00e8 laureato in giurisprudenza all'Universit\u00e0 di Parma.\n\u00c8 stato membro del Consiglio della Provincia autonoma di Trento e della Regione Trentino-Alto Adige dal 1968 al 1992 (VI-X legislatura), e Assessore regionale al Turismo e Commercio dal 1969 al 1971. Dal 1973 al 1978 \u00e8 stato Assessore all'agricoltura e alla cooperazione, poi, fino al 1983 \u00e8 stato Assessore provinciale a Lavori Pubblici, Urbanistica, Enti Locali e Edilizia. Nel biennio 1984/1985 \u00e8 stato presidente del Trentino-Alto Adige, poi, dal 1985 al 1989 della Provincia autonoma di Trento. Dal 1988 al 1992 \u00e8 stato Presidente del Consiglio Provinciale.\n\u00c8 vicepresidente dell'Aeroporto di Verona-Villafranca dal 2004.\n\u00c8 presidente di Federconsumo."}
{"id": "1143790", "revid": "287204", "url": "https://it.wikipedia.org/wiki?curid=1143790", "title": "Sin\u00f9", "text": "I Sin\u00f9 o Zen\u00f9 erano una popolazione che occupava le coste e le zone interne della Colombia, in particolare le sponde del fiume Sin\u00f9 e del fiume Cauca. \nAll'arrivo del \"conquistador\" Pedro de Heredia, nel 1533, il popolo dei Sin\u00f9 era diviso in tre domini, Pancen\u00f9, Fincen\u00f9 e Cenofana. I tre signori di questi domini erano tre fratelli (di cui una donna, Cenofana).\nIl feroce Pedro de Heredia saccheggi\u00f2 le tombe Sin\u00f9 in cerca di oro e massacr\u00f2 sistematicamente questo popolo pacifico, che non seppe contrastare l'impatto devastatore degli spagnoli e soprattutto le malattie e i virus che venivano inconsapevolmente trasportati dagli europei.\nL'economia dei Sin\u00f9 era basata sull'agricoltura. Si coltivava principalmente mais e yuca.\nIl popolo dei Sin\u00f9 si distinse per aver costruito dei canali nelle pianure situate tra il fiume Cauca e il Sin\u00f9. Questi canali servivano per irrigare vaste zone agricole.\nGrande importanza aveva per i Sin\u00f9 l'oro, che serviva per adornare le tombe."}
{"id": "1143792", "revid": "1564499", "url": "https://it.wikipedia.org/wiki?curid=1143792", "title": "Regio II Apulia et Calabria", "text": "La Regio II Apulia et Calabria era una delle undici regioni augustee dell'Italia romana.\nAnalogamente alle altre regioni augustee, la denominazione \"Regio II Apulia et Calabria\" \u00e8 di origine recente e di ambito scolastico o accademico; il nome originario era semplicemente \"Regio II\". Il suo territorio corrispondeva in effetti a quello dell'attuale regione Puglia, con l'aggiunta delle estreme propaggini nord-orientali dell'odierna Basilicata e di alcuni settori dell'Appennino campano.\nStoria.\nIstituita dall'imperatore Augusto intorno al 7 d.C., secondo Plinio il Vecchio la regione comprendeva i territori degli Irpini, della Calabria (attorno a Brindisi), dell'Apulia e dei Sallentini (l'attuale Salento).\nNei secoli successivi i confini con le regioni limitrofe (il Sannio propriamente detto, la Campania e la Lucania)\nsubirono comunque diverse alterazioni a seguito della riforma amministrativa attuata da Adriano nel 130 d.C. (cos\u00ec, ad esempio, Benevento fu ceduta alla Campania).\nDopo il 292 d.C., in seguito alla parificazione dell'Italia alle province, l'imperatore Diocleziano, entro il 305 d.C., soppresse la regione sostituendola, come nel resto dell'Italia, con una nuova entit\u00e0 amministrativa (chiamata in questo caso \"provincia\") denominata ufficialmente Apulia et Calabria, interna alla Diocesi Italiciana.\nCitt\u00e0.\nAl momento della sua istituzione la regione comprendeva le seguenti citt\u00e0:"}
{"id": "1143797", "revid": "1603714", "url": "https://it.wikipedia.org/wiki?curid=1143797", "title": "Malamocco", "text": "Malamocco \u00e8 un quartiere e una localit\u00e0 del comune di Venezia, situata nella parte meridionale dell'isola del Lido, alla cui municipalit\u00e0 appartiene, ed erede dell'antica \"Metamaucum\". Fu comune autonomo fino al 1883.\nDescrizione.\n\u00c8 circondata da uno stretto canale, residuo dell'antico porto che qui si trovava, che la separa dal resto del Lido, con cui tuttavia costituisce un tutt'uno di fatto. L'abitato d\u00e0 inoltre il nome all'attuale bocca di porto, situata alcuni chilometri pi\u00f9 a sud e nota anche come porto degli Alberoni, principale ingresso dei mercantili diretti alle banchine di Marghera e al Porto di San Leonardo. Malamocco ha tre piazze (piazza Maggiore, campo della Chiesa, piazza delle Erbe). I confini del borgo sono da un lato il mare su spiaggia libera con gli scogli dei Murazzi e, dalla parte opposta, la laguna. Vi sorgono:\nStoria.\nOrigini del nome.\nIl toponimo \u00e8 citato per la prima volta nel \"Pactum Lotharii\" dell'840 come \"Madamaucum\"; nel secolo successivo sono invece attestate le forme \"Metamaucus\" e \"Mathemauco\".\nUna prima ipotesi sulla sua origine fu formulata da Vittorio Bellemo, che lo fece derivare dal greco \u03bc\u03b5\u03c4\u1f70 \u039c\u03b5\u03b4\u03cc\u03b1. Pi\u00f9 verosimili sono le conclusioni di Dante Olivieri che lo avvicina a \"Maior Meduacus\" (l'attuale Brenta che sfociava presso la localit\u00e0) da cui \"Mamed\u00f2c-\", \"Madem\u00f2c-\" e, infine, Malamocco.\nL'antica Metamauco.\nMalamocco \u00e8 uno degli insediamenti pi\u00f9 antichi della Laguna di Venezia e affonda le proprie radici nell'epoca romana. In questo periodo rappresentava il porto di Padova, cui era direttamente collegata trovandosi sulle foci del \"Medoacus Maior\" (da cui il toponimo), l'attuale Brenta. \u00c8 probabile che la localit\u00e0 fosse facilmente raggiungibile anche da altri importanti centri quali Ravenna, Altino e Aquileia grazie al transito della via Popilia.\nSuccessivamente Malamocco vide aumentare la sua popolazione grazie al riversamento di numerosi profughi (principalmente trevigiani e padovani) in fuga dalle invasioni barbariche, in particolare dagli Unni di Attila e, pi\u00f9 tardi, dai Longobardi di Agilulfo. Acquis\u00ec dunque una notevole importanza, tanto da essere elevata a sede vescovile (VII secolo) e a capitale del Ducato di Venezia (VIII-IX secolo). Quest'ultimo ruolo venne meno quando, in seguito all'attacco dei Franchi di Pipino (810), il doge Angelo Partecipazio decise di trasferire il governo sulle pi\u00f9 sicure isole realtine.\nLa leggenda narra come l'antica Metamauco fosse localizzata in posizione pi\u00f9 esterna dall'attuale Malamocco, ponendosi verso il mare. Sussistono ancora dicerie locali secondo le quali, nei giorni di mare calmo, \u00e8 possibile scorgere le rovine della citt\u00e0 che, sempre la tradizione, vorrebbe distrutta da un devastante maremoto. In realt\u00e0 \u00e8 molto pi\u00f9 probabile che il porto di Metamauco non fosse rivolto al mare, ma alla Laguna; cosa confermata da Giovanni Diacono ma anche dall'impossibilit\u00e0, nell'VIII secolo, di reperire il pietrame necessario all'erezione di efficaci opere protettive, come dighe e banchine. Per quanto riguarda la decadenza della citt\u00e0, essa non fu causata da un grande evento catastrofico, ma dalla continua erosione dell'isola causata dalle correnti dell'adiacente canale di Poveglia. Ci\u00f2 non esclude che il fenomeno possa essere stato accelerato, per esempio, da una violenta mareggiata.\nIn ogni caso, all'inizio del XII secolo la decadenza di Metamauco era ormai al culmine: nel 1108 il priorato di San Cipriano fu trasferito a Murano; nel 1109 le monache dei S.S. Leone e Basso passarono a San Servolo. L'apice fu raggiunto tra il 1107 e il 1110 con il trasferimento della diocesi a Chioggia (dove sussiste tuttora).\nLa nuova Malamocco.\nTuttavia, sin dal 1107 si ha notizia dell'esistenza di un \"Novo Metamauco\", corrispondente proprio all'odierna Malamocco. Pur mantenendo numerosi privilegi in virt\u00f9 del suo passato di citt\u00e0 ducale, divenne centro sempre pi\u00f9 periferico, retto, assieme alla vicina Poveglia, da un Podest\u00e0.\nDal 1339 fino alla Caduta della Repubblica di Venezia la massima autorit\u00e0 locale fu un Podest\u00e0, che guidava un consiglio di famiglie scelte, le qualie avevano diritto alla nomina agli uffici interni.\nTra il 1379 ed il 1381 fu infine coinvolta nelle opere difensive di Venezia durante la Guerra di Chioggia.\nQui nacque nel 1608 il marinaio Pietro Cesare Alberti, considerato il primo italo-americano della storia. Nel Battery Park di New York vi \u00e8 una targa che ricorda l'evento.\nDal 1816 Malamocco fu sede di un Comune, il cui territorio si estendeva sull'intera isola del Lido, della quale era il centro pi\u00f9 popoloso. A seguito del regio decreto N. 1178 del 18 gennaio 1883, il suo territorio venne annesso al Comune di Venezia nonostante l'opposizione dell'ultimo sindaco di Malamocco Orsmida Rosada (1827\u20131910).\nL'acqua alta a Malamocco \u00e8 stata per secoli un problema e l'alluvione del 1966 fece cedere una parte dei Murazzi, seminando il panico. Dal 1992, grazie agli interventi del Consorzio Venezia Nuova, il fenomeno dell'acqua alta \u00e8 stato eliminato.\nNegli anni 70 venne qui a vivere il disegnatore Hugo Pratt, che cre\u00f2 il gruppo di fumettisti di Malamocco, del quale facevano parte Lele Vianello e Guido Fuga. Diverse avventure di Corto Maltese hanno come sfondo le piazze ed i locali di Malamocco.\nNegli ultimi anni si \u00e8 provveduto ad un notevole recupero del borgo, sia dal punto di vista conservativo, che dal punto di vista della difesa dalle \"acque alte\". Infatti l'intero abitato, particolarmente esposto al fenomeno dell'alta marea, \u00e8 stato isolato dalle acque della laguna da una cinta sotterranea di palancole ed il flusso di marea dei canali che lo attraversano, regolamentato, con ottimi risultati, da tre piccoli \"miniMose\", che vengono sollevati in caso di necessit\u00e0 per impedire all'acqua di invadere i punti pi\u00f9 bassi delle vie e delle abitazioni prospicienti.\nGeologia.\nPer secoli gli storici si sono chiesti dove sia finita l'antica Metamauco, distrutta (o inabissata) dopo il maremoto del 1110. Alcuni storici ipotizzano che una accentuata subsidenza, accompagnata da eccezionali alte maree, abbia sommerso la citt\u00e0. Alcuni ipotizzano che essa fosse situata dalla parte del mare Adriatico; invece secondo altri essa era all'interno della laguna: i pescatori sostenevano che le loro reti si impigliavano nei resti dell'antica capitale o nella punta dell'antico campanile. Altri studiosi ritengono che Metamauco, in realt\u00e0, sia sotto la Nuova Malamocco odierna.\nAltri ricercatori hanno rinvenuto nel fondo lagunare, vicino all'Ottagono abbandonato, un'area con resti di complesse costruzioni murarie, che sembra possano essere strutture portuali di epoca romana; di conseguenza, potrebbe trattarsi dell'antico porto collegato a Padova attraverso l'antico fiume Brenta, chiamato Medoaco. Se cos\u00ec fosse, l'antica capitale potrebbe esser stata situata tra la zona di Ca' Bianca e la zona delle Terre Perse, dove oggi vi \u00e8 il piazzale La Fontaine.\nA seconda degli anni di costruzione, Malamocco \u00e8 composta dal borgo antico, dal Bassanello e dal Canad\u00e0."}
{"id": "1143798", "revid": "104458", "url": "https://it.wikipedia.org/wiki?curid=1143798", "title": "Montr\u00e9al Canadiens", "text": ""}
{"id": "1143799", "revid": "1884099", "url": "https://it.wikipedia.org/wiki?curid=1143799", "title": "Life Gets You Dirty", "text": "Life Gets You Dirty \u00e8 il quarto album di Michael Monroe, uscito nel 1999 per l'Etichetta discografica Steamhammer Records."}
{"id": "1143805", "revid": "767487", "url": "https://it.wikipedia.org/wiki?curid=1143805", "title": "Joey Cape", "text": "\u00c8 il cantante della band punk rock Lagwagon nonch\u00e9 chitarrista nel \"side-project\", anch'esso punk rock, della cover-band \"Me First and the Gimme Gimmes\".\nBiografia.\nCape, oltre ad aver fondato una propria casa discografica chiamata \"Myrecords\" chiusa nel 2003, \u00e8 stato anche il leader e frontman del gruppo indie rock/punk rock Bad Astronaut, di cui faceva parte anche il batterista dei Lagwagon e suo grande amico Derrick Plourde. Il suicidio di quest'ultimo, avvenuto nel 2005, ha successivamente determinato lo scioglimento del gruppo.\nNel 2004 ha pubblicato un cd split con Tony Sly cantante chitarrista dei No Use for a Name in cui entrambi risuonano in versione acustica le canzoni dei gruppi cui appartengono.Dopo l'uscita dell'ultimo album dei Bad Astronuat si \u00e8 concentrato in un nuovo progetto con il tastierista Todd Capp pubblicando su Myspace.com 4 canzoni con il nome Afterburner. Dal 2007 ha iniziato un nuovo progetto chiamato The Playing Favorites.\nIl 29 settembre 2008 \u00e8 stato pubblicato il primo album solista intitolato bridge. Cape e Jon Snodgrass (Armchair Martian e Drag The River) nel 2009 pubblicheranno un Ep di 2 canzoni intitolato Who Wants to Get Down?.\nDal 2009 Joey sar\u00e0 impegnato in una nuova sideproject chiamata \"Bad Loud\". Cape ha rivelato che nel 2009 pubblicher\u00e0 un nuovo album solista, uno con i Me first e uno con il gruppo rock'n'roll Bad Laud.\nCape ha partecipato alla serie di EP-Split Under The Influence, registrando una versione acustica di Watch Me Bleed dei Tears For Fears e Mike Hale con\nTurnstile dei Hot Water Music.\nIl nuovo album che si intitoler\u00e0 \"Doesn't Play Well With The Others\" sar\u00e0 un doppio composto da 10 canzoni nuove e 10 pezzi gi\u00e0 pubblicati con Lagwagon e Bad Astronaut, gi\u00e0 suonati durante il tour."}
{"id": "1143813", "revid": "1305772", "url": "https://it.wikipedia.org/wiki?curid=1143813", "title": "\u0160tip", "text": " \n\u0160tip (in macedone: \"\u0428\u0442\u0438\u043f\") \u00e8 un comune nella parte centro-orientale della Repubblica di Macedonia. La sede comunale \u00e8 nella localit\u00e0 omonima.\n\u00c8 il principale centro della Macedonia orientale nonch\u00e9 il polo di riferimento dell'industria tessile macedone. \u00c8 sede dell'unica universit\u00e0 pubblica dell'est del paese, l'Universit\u00e0 \"Goce Del\u010dev\".\nGeografia.\n\u0160tip sorge nella Macedonia orientale, presso la confluenza del torrente Otinja, che attraversa tutta la citt\u00e0, nel fiume Bregalnica. Sorge ai piedi del colle Isar, sul quale si stagliano i resti di una fortezza.\nIl comune confina con Radovi\u0161 e Karbinci ad est, con Probi\u0161tip e Sveti Nikole a nord, con Lozovo e Gradsko ad ovest e con Negotino e Kon\u010de a sud.\nStoria.\nEpoca antica.\nNota anticamente come \"Astibos\", probabilmente era la capitale della casa reale dei Peoni, popolo indoeuropeo stanziato nel bacino fertile del fiume \"Axius\" (oggi Vardar) intorno al V-IV sec. a. C. Le due trib\u00f9 che vivevano lungo il fiume \"Astibo\", un affluente dell\"'Axius\" (probabilmente l'odierno Bregalnica), erano i \"Derrones\" (da \"Darron\", dio della guarigione) e i \"Laeaeans\" (che coniavano monete come segno della loro sovranit\u00e0 seguendo l'esempio delle citt\u00e0-stato greche della Penisola Calcidica). Anche se queste trib\u00f9 sono stati fortemente indebolite dalla invasione persiana del 480 a.C., rimasero un popolo ben organizzato e formidabile finch\u00e9 non furono assorbiti nel regno macedone da Alessandro I di Macedonia prima 360 a.C.\nLa prima menzione di un insediamento risale al regno dell'imperatore romano Tiberio (14-37 d.C.), quando \"Estipeon\" \u00e8 menzionato come un importante insediamento nella provincia romana della Peonia e la seconda tappa sulla strada romana da Stobi a Pautalia. \nMedioevo.\nNel VI sec. gli Slavi invasero i Balcani e distrutto l'insediamento bizantino: la trib\u00f9 slava di \"Sagudats\" si stabilirono definitivamente nell'area. Nel IX sec. Cirillo e Metodio attraversarono la regione e la cristianizzarono durante il loro viaggio verso la Grande Moravia. \nInoltre \u0160tip entr\u00f2 a far parte dell'impero bulgaro ma dopo una guerra tra bulgari e bizantini pass\u00f2 a questi ultimi fino al ristabilimento dell'impero bulgaro nel 1185. Dalla met\u00e0 del XIII secolo la citt\u00e0 pass\u00f2 di mano diverse volte. Nel 1284 il re serbo Stefano Milutin conquist\u00f2 la regione: citt\u00e0 \u0160tip esplicitamente nel 1308 e non volle cederla ai Bizantini. Nel 1334 la chiesa del Santo Arcangelo in \u0160tip, costruita dal \"protosebastos\" Hrelja che governava la regione sotto la corona serba, fu secondo il suo desiderio concesso (metochion) a Hilandar, secondo un documento del re Stefan Du\u0161an. \nLa regione fu annessa dall'Impero ottomano nel 1385 e da allora fu conosciuta come \"\u0130\u015ftip\" e divenne sede di un sangiaccato.\nEpoca moderna.\nCi sono poche informazioni circa lo sviluppo di \u0160tip durante il dominio ottomano. Per un breve periodo la citt\u00e0 fu liberata dagli austriaci (1689-1690). Nel XIX secolo \u0160tip faceva parte del vilayet del Kosovo.\nEpoca contemporanea.\nNel 1912, all'inizio delle guerre balcaniche \u0160tip fu occupata con la zona circostante dalla Bulgaria. Ma nel 1913, a seguito della sconfitta bulgara ad opera dei suoi ex alleati Serbia e Grecia, fu annessa al Regno di Serbia. Fu nuovamente occupata dalla Bulgaria durante la Prima Guerra Mondiale (1915-18) ed entr\u00f2 poi a far parte del Regno dei Serbi, dei Croati e degli Sloveni. \nDal 1929 al 1941 \u0160tip fece parte della Banovina del Vardar del Regno di Jugoslavia. Il 6 aprile 1941, quando la Jugoslavia fu attaccata dalla Germania nazista, la citt\u00e0 fu bombardata da aerei tedeschi decollati dalla Bulgaria. Durante la Seconda Guerra Mondiale le forze bulgare alleate dell'Asse occuparono la citt\u00e0 fino ai primi del settembre 1944, dopodich\u00e9 fu presa dalle truppe tedesche. \u0160tip fu riconquistata dall'Esercito di liberazione nazionale e il nuovo alleato bulgaro, ora parte della coalizione anti-Asse, l'8 novembre 1944 (oggi celebrato come 'Festa della Liberazione').\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 47.796 abitanti, in aumento dal dato del censimento del 1996 di 46.372 abitanti, per lo pi\u00f9 dislocati nel capoluogo \u0160tip, che conta circa 40.000 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:\nIstruzione.\nLa citt\u00e0 \u00e8 la sede dell'Universit\u00e0 \"Goce Del\u010dev\" di \u0160tip.\nMonumenti e luoghi d'interesse.\nA \u0160tip ci sono le rovine di un vecchio castello sulla collina di Isar. \nNella citt\u00e0 e nei suoi dintorni ci sono tre chiese del XIV secolo, costruite nel periodo in cui la citt\u00e0 era parte della Serbia medievale. La pi\u00f9 antica \u00e8 la chiesa del monastero di San Michele sulla collina di Isar, costruita nel 1332 dal \"protosevast\" Hrelja che lo don\u00f2 al Chilandar, il monastero serbo sul Monte Athos. Sul versante sud di Isar si erge la piccola chiesa di San Giovanni Battista costruita dal nobile Jovan Probi\u0161titovi\u0107 nel 1350. Una chiesa con una sola navata dedicata all'Ascensione (Sveti Spas) \u00e8 stata costruita nel 1369 dal duca Dimitrije. In essa si possono ancora vedere gli affreschi originali del XIV secolo come quelli dalla sua ricostruzione del 1601, opera del maestro Jovan.\nIl \"Bezisten\", una massiccia costruzione in pietra usata come un bazar chiuso (ora una galleria d'arte), \u00e8 un residuo dell'influenza ottomana sulla citt\u00e0. Nelle vecchie parti della citt\u00e0 (e in particolare a Novo Selo) si possono ancora trovare alcune case costruite nel vecchio stile macedone. La citt\u00e0 vanta anche i poteri curativi del centro termale minerale di Ke\u017eovica e le antiche rovine della citt\u00e0 di Bargala ai piedi della montagna Plackovica. Nelle vicinanze si trova il fiume Kozjacka e un piccolo villaggio chiamato Kozjak. \nArte e cultura.\n\u0160tip vanta il pi\u00f9 grande festival di musica pop in Macedonia, chiamato MakFest: \u00e8 stato tenuto ogni anno a novembre nel centro culturale \"Aco Sopov\" per oltre due decenni. Un altro grande evento culturale in \u0160tip \u00e8 il \"L'Estate della Cultura di \u0160tip\" (macedone: \u0428\u0442\u0438\u043f\u0441\u043a\u043e \u041a\u0443\u043b\u0442\u0443\u0440\u043d\u043e \u041b\u0435\u0442\u043e): \u00e8 un festival lungo un mese dal 1\u00ba luglio al 1\u00ba agosto, tenutosi fin dal 1987. \nLa prima rappresentazione dell'opera nella Repubblica di Macedonia \u00e8 stata allestita in \u0160tip nel 1925\nSport.\nCalcio.\nLa squadra principale della citt\u00e0 \u00e8 il Bregalnica \u0160tip."}
{"id": "1143820", "revid": "287204", "url": "https://it.wikipedia.org/wiki?curid=1143820", "title": "NHL Entry Draft 1982", "text": "LNHL Entry Draft 1982 \u00e8 stato il 20\u00ba draft della National Hockey League. Si \u00e8 tenuto il 9 giugno 1982 presso il Forum de Montr\u00e9al di Montr\u00e9al.\nIl quarto NHL Entry Draft si svolse nuovamente presso il Forum de Montr\u00e9al, sede delle gare casalinghe dei Montreal Canadiens. Prima dell'inizio del draft la lega stabil\u00ec il numero massimo di giri, ovvero dodici, senza che ciascuna squadra potesse rinunciare alle proprie scelte interrompendo anticipatamente la selezione. Il formato con 12 giri divent\u00f2 lo standard per tutti gli anni ottanta, e fu modificato solo a partire dall'espansione della lega nel 1992, quando la NHL ridusse il numero di giri. Un'altra modifica importante fu quella che riguard\u00f2 i giocatori europei: infatti i giocatori del vecchio continente potevano essere scelti solo attraverso il draft, e non pi\u00f9 ingaggiati da free agent, limitando cos\u00ec l'importanza degli scout nei principali campionati europei. Pertanto le franchigie NHL cominciarono a scegliere sempre pi\u00f9 giocatori sovietici e cecoslovacchi, con la speranza di poterli schierare una volta ricevuto il nullaosta dalle federazioni nazionali, ancora riluttanti a causa della guerra fredda.\nI Boston Bruins selezionarono il difensore Gord Kluzak dai Billings Bighorns, i Minnesota North Stars invece come seconda scelta puntarono sull'ala destra Brian Bellows, proveniente dagli Kitchener Rangers, mentre i Toronto Maple Leafs scelsero in terza posizione il difensore Gary Nylund dei Portland Winter Hawks. Fra i 252 giocatori selezionati 152 erano attaccanti, 82 erano difensori mentre 18 erano portieri. Dei giocatori scelti 109 giocarono in NHL, 18 vinsero la Stanley Cup mentre due entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1143822", "revid": "33689", "url": "https://it.wikipedia.org/wiki?curid=1143822", "title": "Rufio Postumio Festo (console 472)", "text": "Biografia.\nAppartenente ad una famiglia aristocratica romana, era forse il figlio del console del 439, Rufio Postumio Festo. Nel 472 d. C. tenne il consolato e ottenne anche il rango di \"patricius\", in quanto era \"caput senatus\"; in generale, per\u00f2 rinunci\u00f2 a molti onori.\nNel 490 Teodorico, signore degli Ostrogoti, sconfisse il signore d'Italia, Odoacre re degli Eruli, sull'Adda: l'aristocrazia senatoriale, fino ad allora fedele a Odoacre, si schier\u00f2 dalla parte di Teodorico, e invi\u00f2 una delegazione, comprendente Festo, alla corte dell'imperatore d'Oriente Zenone, per richiedere il riconoscimento del diritto di Teodorico a regnare sui territori di Odoacre. Mentre Festo era a Costantinopoli, Zenone mor\u00ec, e il nuovo imperatore, Anastasio I, si rifiut\u00f2 di riconoscere Teodorico.\nIn seguito Festo fu coinvolto nella disputa tra Chiesa d'Occidente e d'Oriente riguardo all'\"Henotikon\", il documento promulgato da Zenone nel 483 e mai accettato dai papi. Nel 497 papa Anastasio II e Teodorico inviarono una delegazione, comprendente Festo, alla corte di Anastasio I: il primo con una proposta volta a ricomporre la rottura seguita all\"'Henotikon\", il secondo per ottenere un ulteriore riconoscimento dei diritti del re degli Ostrogoti sull'Italia, con la concessione di poter indossare le vesti regali. Giunto a corte, Festo convinse l'imperatore di poter far accettare a papa Anastasio il controverso documento, in quanto al papa stava soprattutto a cuore l'unit\u00e0 della Chiesa. Festo part\u00ec quindi per Roma avendo preso l'impegno di convincere il papa a recedere dalla sua posizione, ma non ebbe modo di mantenere l'impegno, in quanto al suo arrivo trov\u00f2 Anastasio morto (498).\nVenne allora eletto papa Simmaco (22 novembre), che era schierato contro gli interessi dell'imperatore d'Oriente e contro l'accettazione dell\"'Henotikon\"; Fausto e alcuni membri dell'aristocrazia senatoriale, pi\u00f9 vicini alle posizioni dell'imperatore, immediatamente elessero un secondo papa, Lorenzo, da contrapporre a Simmaco. La situazione si trascin\u00f2 a lungo, con sinodi e processi, finch\u00e9 nel 506 Teodorico riconobbe l'innocenza di Simmaco rispetto alle accuse mossegli, e ordin\u00f2 a Festo e ai suoi partigiani di riconsegnargli il controllo di Roma."}
{"id": "1143827", "revid": "228587", "url": "https://it.wikipedia.org/wiki?curid=1143827", "title": "Rufio Postumio Festo", "text": ""}
{"id": "1143833", "revid": "1305772", "url": "https://it.wikipedia.org/wiki?curid=1143833", "title": "20 Y.O.", "text": "20 Y.O. \u00e8 il nono album di inediti della cantante statunitense Janet Jackson, pubblicato dalla Virgin Records il 26 settembre 2006.\nL'album ha debuttato alla numero 2 della Billboard 200, rendendolo l'ottavo debutto consecutivo dell'artista tra i primi 3 e il secondo debutto consecutivo al numero 2. Raggiunse inoltre la posizione numero 1 della classifica Top R&amp;B/Hip-Hop Albums di \"Billboard\". La Recording Industry Association of America (RIAA) lo ha certificato Disco di platino, diventando l'ottavo album consecutivo della Jackson certificato platino. \"20 Y.O.\" ha inoltre ottenuto una nomination ai Grammy Award come \"Miglior album R&amp;B contemporaneo\" nel 2007. A livello internazionale, l'album \u00e8 andato bene in Canada, dove raggiunse la posizione numero 4, e in Giappone, dove arriv\u00f2 alla 7, ma non ha avuto un grande impatto sulle classifiche del resto del mondo, raggiungendo solo la posizione numero 43 nella European Top 100 Albums e la 55 in Australia. \u00c8 diventato il secondo flop commerciale consecutivo della Jackson, portando l'artista ad abbandonare la Virgin Records per firmare un nuovo contratto discografico con la Island Records.\nDescrizione.\nIl titolo, che sta per \"20 Years Old\" (\"20 anni\"), indica il ventennale della carriera di Janet Jackson, iniziata simbolicamente 20 anni prima, nel 1986 con l'album \"Control\", viste le prove deludenti dei precedenti due lavori sotto l'egida del padre. Secondo altre interpretazioni, e secondo quanto avrebbe dichiarato l'artista, il numero starebbe a rappresentare anche l'et\u00e0 psicologica che la cantante si sentiva di avere in quel momento, nonostante avesse compiuto 40 anni qualche mese prima.\nPer la produzione del disco, oltre ai soliti Jimmy Jam &amp; Terry Lewis, che avevano gi\u00e0 contribuito a tutti i suoi album precedenti, la Jackson si affid\u00f2 ancora una volta al compagno di allora, Jermaine Dupri, che aveva gi\u00e0 collaborato all'album precedente, \"Damita Jo\", e ad un giovane musicista scoperto dallo stesso Dupri, Johnt\u00e0 Austin. I due avevano lavorato insieme nel 2005 al singolo di Mariah Carey \"We Belong Together\". Dupri aveva anche preso parte alla produzione di tutti i singoli dell'album della Carey \"The Emancipation of Mimi\" e Austin aveva collaborato con Mary J. Blige alla canzone di lei \"Be Without You\".\nL'album si apre con un interludio, come ormai consuetudine in tutti suoi album sin da \"Rhythm Nation\" del 1989, in questo caso con un'introduzione parlata con la quale la cantante spiega gli argomenti trattati nelle canzoni che seguono: il razzismo, gli abusi nei confronti delle donne, l'infanzia e la voglia di divertirsi, e ironizza sull'allora recente incidente del \"nipplegate\", l'incidente del seno scoperto avvenuto nel 2004 all\"'Halftime Super Bowl XXXVIII\", dicendo che la sua produzione discografica ha coperto molte tematiche ma che ne ha lasciate scoperte alcune altre...\nIl disco si articola in tre parti, separate dagli interludi di rito. La prima parte sceglie un suono sporco e duro che si rif\u00e0 a ritmi urban e mescola rhythm and blues e dance, senza agganci pop e con una linea melodica esile che viene sopraffatta da suoni potenti e ballabili. In questo primo segmento si incontra il duetto \"So Excited\" con la rapper statunitense Khia, nota anche per l'uso di un linguaggio spesso osceno, che sar\u00e0 estratto dall'album come secondo e ultimo singolo, ideale seguito di \"All Nite (Don't Stop)\" e sfrenato inno al sesso inteso come momento di libert\u00e0 e unione tra due amanti. In vena di autocelebrazione la cantante cita il suo repertorio anni Ottanta in \"This Body\", che ricorda molto l'hair metal del suo vecchio successo \"Black Cat\".\nUn interludio fa da traghetto verso le sonorit\u00e0 pi\u00f9 dolci e tradizionali della seconda parte, composta da quattro ballate ad andamento medio, tra cui \"Call on Me\" col rapper Nelly, l'unica traccia senza la scrittura in prima persona della Jackson. \"Enjoy\", altra ballata simile, si rif\u00e0 al vecchio stile allegrissimo di Janet ed \u00e8 una celebrazione della quotidianit\u00e0 dell'esistenza.\nUn altro interludio accompagna infine l'ascoltatore verso la terza e ultima parte del CD, costituita da due pezzi molto lenti, \"Take Care\" e \"Love 2 Love\", che si rifanno alla musica afroamericana degli anni Settanta e attingono, in parte, ad atmosfere soul intime e distese.\nDall'inizio alla fine del disco, come mai in passato, la cantante fa uso, con destrezza, del falsetto, non a scopo di inutile virtuosismo ma per spirito di innovazione e originalit\u00e0.\nSingoli.\nA causa dell'insuccesso ottenuto dall'album, furono estratti solo due singoli: \"Call on Me\" e \"So Excited\", entrambi accompagnati da videoclip, oltre ai due singoli promozionali \"With U\" (solo negli Stati Uniti) ed \"Enjoy\" (solo in Giappone).\n\"Call on Me\" riusc\u00ec a conquistare la prima posizione nella classifica rhythm and blues/hip hop e la venticinquesima in quella generale. In Italia, Nuova Zelanda e Regno Unito entr\u00f2 tra i primi venti posti ma non riusc\u00ec a lanciare l'album. Il videoclip di \"Call on Me\", del regista Hype Williams, ritrae un giovane ragazzo, interpretato da Nelly, che si reca dalla sua amata, impersonata dalla popstar, in un'originale miscela di colori accesi e elementi folcloristici di varia origine: dalla cultura Masai alle favole raccontate da Esopo.\nAccoglienza.\nL'album fu il pi\u00f9 grande insuccesso sia di pubblico che di critica dell'intera carriera della cantante. Questo in parte fu dovuto ancora al boicottaggio della musica e dei video della cantante da parte di radio e canali musicali americani, che avveniva ormai dal 2004, a causa dell'incidente del \"nipplegate\". Il video di \"Call on Me\" per esempio non venne trasmesso da MTV e, a causa di ci\u00f2, i fan dell'artista riempirono il canale di mail di protesta, ma senza ottenere risultati, come riport\u00f2 anche il sito TMZ.\nFu certificato Disco di platino, ma solo perch\u00e9, secondo alcune fonti, un milione erano il numero di copie distribuite (strategia che comunque vale per le certificazioni degli album di tutti gli artisti). L'album aveva debuttato alla posizione numero 2, ma dopo poco pi\u00f9 di tre mesi dalla pubblicazione il disco era gi\u00e0 fuori dalla classifica dei primi duecento album pi\u00f9 venduti. Nel resto del mondo vendette poco pi\u00f9 di 300.000 copie complessive.\nNel Regno Unito, in particolare, apparve in classifica per una sola settimana. In Italia esord\u00ec alla posizione numero 21 e spar\u00ec dopo tre settimane.\nLa critica fu impietosa: il recensore di \"Rolling Stone\" Evan Serpick, riferendosi al titolo \"20 Y.O.\", scrisse che se fosse la Jackson non oserebbe fare paragoni con i suoi lavori precedenti.\nFuori dal coro, Andy Kellman per \"AllMusic\" che diede quattro stellette su cinque al disco e parl\u00f2 di ritorno ai fasti del passato.\nIn seguito ai risultati deludenti, il coproduttore, nonch\u00e9 compagno della Jackson, Jermaine Dupri, decise di licenziarsi dalla Virgin Records, la casa discografica dell'artista. In un'intervista questi spieg\u00f2 che comunque si era trattato di una sua decisione, senza pressioni da parte di alcuno, ma si lament\u00f2 per la scarsa qualit\u00e0 delle modalit\u00e0 di produzione dell'album. Dopo poco, anche Janet Jackson lo avrebbe seguito, abbandonando la Virgin per passare alla Island Records.\nMalgrado tutto, il disco ebbe una nomination ai Grammy Awards 2007 come \"Miglior album di rhythm and blues contemporaneo\". Il premio fu per\u00f2 assegnato a \"B'Day\" di Beyonc\u00e9.\nTracce.\nEdizioni speciali.\nL'edizione giapponese del CD contiene due bonus track: \"Roll Wit Chu\" e \"Days Go By\".\nEsiste anche un'edizione dell'album a tiratura limitata, che contiene un libretto dalla copertina rigida, alcuni scatti fotografici extra e un minidocumentario in DVD dal titolo \"20 Y.O. - The Project\", sul processo di lavorazione della musica del disco."}
{"id": "1143836", "revid": "729019", "url": "https://it.wikipedia.org/wiki?curid=1143836", "title": "Pedro de Heredia", "text": "Biografia.\nIn seguito ad un attacco nel quale sub\u00ec la frattura del naso, decise di vendicarsi e uccise tre dei suoi aggressori.\nRicercato dalle autorit\u00e0 scapp\u00f2 in America e giunse sull'isola di Hispaniola.\nQuindi procedette per Santa Marta la citt\u00e0 recentemente fondata da Rodrigo de Bastidas (1525).\nNegli anni successivi si arricch\u00ec ingannando gli indigeni della Sierra Nevada di Santa Marta, i Tayrona e scambiando articoli di poco valore con oro e monili preziosi.\nTorn\u00f2 in Spagna e chiese di parlare con il re Carlo V.\nAl Re consegn\u00f2 un quinto dell'oro di cui si era impossessato e chiese di poter tornare in America come governatore.\nGli fu assegnato il titolo di governatore della costa dall'estuario del Rio Magdalena fino al golfo di Urab\u00e1 e gli fu concesso di fondare una citt\u00e0.\nPedro de Heredia torn\u00f2 in America nel 1532 e individu\u00f2 il luogo per fondare una nuova citt\u00e0 nella baia di Calamar. La nuova citt\u00e0 fu chiamata Cartagena de Indias in ricordo della Cartagena situata in Spagna.\nPresto Pedro de Heredia fu informato da alcuni mercanti di un regno ricchissimo situato ad occidente di Cartagena.\nHeredia viaggi\u00f2 nel dominio Sin\u00f9 e depred\u00f2 quel popolo pacifico, saccheggiando le tombe adornate in oro e torturando gli indigeni per sapere dove fossero le miniere d'oro.\nIn una seconda spedizione si addentr\u00f2 nell'interno nell'attuale dipartimento colombiano di Antioquia, ma non trov\u00f2 mai le ricche miniere d'oro.\nAl suo ritorno a Cartagena fu accusato di torture e assassinio e fu imprigionato. Ma riusc\u00ec a tornare in Spagna per appellarsi al Re che lo perdon\u00f2 e gli diede il permesso di tornare a Cartagena da governatore.\nCi fu quindi una nuova spedizione nel dominio Sin\u00f9 e ulteriori torture, assassini e distruzioni. Inoltre i pacifici Sin\u00f9 furono decimati dalle malattie che erano state portate dagli spagnoli.\nAl suo ritorno a Cartagena fu incarcerato gli furono comminati ben 289 capi d'imputazione tra i quali tortura, assassinio, strage, mancato pagamento delle tasse alla Corona ecc.\nRiusc\u00ec a scappare dalla prigione e si imbarc\u00f2 su un brigantino per la Spagna, nell'intento di appellarsi nuovamente al Re.\nLa storia ufficiale racconta che Pedro de Heredia affog\u00f2, in seguito ad un naufragio, vicino alle coste di Tarifa, in Spagna, nel 1554."}
{"id": "1143837", "revid": "1924342", "url": "https://it.wikipedia.org/wiki?curid=1143837", "title": "I've Got You Under My Skin", "text": "I've Got You Under My Skin \u00e8 un brano musicale del 1936 scritto da Cole Porter per il musical \"Nata per danzare (Born to Dance)\" di Roy Del Ruth, in cui viene cantato da Virginia Bruce. \nStoria.\nIl motivo riscosse subito grande successo e venne candidato all'Oscar per la migliore canzone nel 1937, ma non ottenne il premio perch\u00e9 questo fu assegnato a un altro motivo destinato ugualmente a diventare un \"evergreen\": \"The Way You Look Tonight\". \nLa fama definitiva arriv\u00f2 tuttavia una ventina d'anni dopo, quando Frank Sinatra ne incise una prima versione (che vinse il Grammy Hall of Fame Award 1998), includendola nel celebre concept album \"Songs for Swingin' Lovers!\". Il brano, gi\u00e0 nel repertorio di Sinatra dal 1946 (lo aveva eseguito anche nel suo show radiofonico), venne arrangiato da Nelson Riddle con una inconfondibile sezione di fiati e la canzone divenne un \"marchio di fabbrica\" per il cantante, che da allora in poi la incluse nelle scalette di quasi tutti i suoi concerti.\nMolti artisti hanno poi inciso interpretazioni di questo brano. Tra questi, Lee Wiley, Ella Fitzgerald, Peggy Lee, Dinah Washington, James Darren, Mina, Michael Bolton, Steve Barton, Neneh Cherry, Diana Krall, Michael Bubl\u00e9.\nNel 1966 il brano entr\u00f2 nella classifica dei 45 giri nell'interpretazione del gruppo The Four Seasons. \nCi sono due ulteriori esecuzioni del brano da parte di Frank Sinatra, la prima del 1963, inclusa nell'album \"Sinatra's Sinatra\", la seconda del 1993 incisa in duo con Bono degli U2 arrivata in quarta posizione nella Official Singles Chart ed inclusa nel CD \"Duets\". \nNel 1961 il musicista e direttore d'orchestra Piero Umiliani conduce in RAI la trasmissione \"Moderato Swing\" e in una puntata la canzone viene interpretata dalla newyorkese di origini croate Helen Merrill, all'epoca gi\u00e0 nota come una delle grandi voci \"bianche\" del jazz (aveva esordito a met\u00e0 degli anni cinquanta con la band di Earl Hines): il testo, quindi, mentre l'orchestra esegue il ritornello, viene recitato dall'attore Fernando Cajati. Nel 1985 \u00e8 stata cantata da Julio Iglesias. Il brano fa parte della colonna sonora della serie inglese \"The Singing Detective\" (1986)."}
{"id": "1143839", "revid": "1149807", "url": "https://it.wikipedia.org/wiki?curid=1143839", "title": "Die Moritat von Mackie Messer", "text": "Die Moritat von Mackie Messer, spesso tradotta nell'inglese Mack the Knife (in italiano: \"La ballata di Mackie Messer\") \u00e8 una canzone la cui musica fu composta da Kurt Weill su testo di Bertolt Brecht.\nFu scritta nel 1928, quindi fu inserita appositamente nella commedia satirica \"L'opera da tre soldi\" (\"Die Dreigroschenoper\"), che inizialmente non ne prevedeva l'inclusione, divenendo poi il pezzo-simbolo, cantata da Lotte Lenya.\nNel 1954 il brano fu tradotto in lingua inglese da Marc Blitzstein, con il titolo \"Mack the Knife\", e portato al successo al Broadway theatre (nella versione inglese dell\"'Opera da tre soldi\") in \"The Threepenny Opera\" dalla Lenya che vinse il Tony Award ed in disco nell'album del 1955 \"Lotte Lenya singt Kurt Weill\" e da cantanti come Louis Armstrong e Bobby Darin, il quale raggiunse la prima posizione nella Billboard Hot 100 per nove settimane e la nona posizione in Norvegia nel 1959, e vinse il Grammy Award alla registrazione dell'anno 1960, in una particolare \"cover\" in chiave swing.\nNel 1959 il brano fu interpretato da Rosemary Clooney con l'orchestra di P\u00e9rez Prado.\nNel 1960 Ella Fitzgerald, durante un concerto a Berlino, a un certo punto della canzone dimentic\u00f2 le parole del testo e fu costretta a improvvisare. La \"performance\" fu giudicata talmente riuscita da far guadagnare all'artista un Grammy Award.\nIl brano di Weill-Brecht \u00e8 divenuto uno standard jazz/swing, fino a entrare stabilmente nel repertorio di Frank Sinatra ed essere interpretato da nomi come Milva, Domenico Modugno, Massimo Ranieri, Gigi Proietti, The Doors, Tony Bennett, Marianne Faithfull, Sting, Nick Cave, Brian Setzer, Kenny Garrett, Lisa Stansfield, Robbie Williams e Michael Bubl\u00e9.\nNel 1956 il brano \u00e8 stato registrato anche dal sassofonista Sonny Rollins, col titolo di \"Moritat\", inserito nell'LP \"Saxophone Colossus\".\nIl brano ha ispirato anche il ritornello della canzone \"Haifisch\" dei Rammstein, inserita nell'album \"Liebe ist f\u00fcr alle da\".\nUn brano che presenta la stessa base musicale di \"Die Moritat von Mackie Messer\", ma un testo diverso, \u00e8 stato utilizzato nelle pubblicit\u00e0 della McDonald's in cui appare il personaggio Mac Tonight.\nTesto.\n&lt;poem&gt;\n Und der Haifisch, der hat Z\u00e4hne\n Und die tr\u00e4gt er im Gesicht\n Und Macheath, der hat ein Messer\n Doch das Messer sieht man nicht.\n&lt;/poem&gt;\n &lt;poem&gt;\n E lo squalo, ha denti\n E li porta sul viso\n E Macheath, ha un coltello\n Ma il coltello non si vede.\n&lt;/poem&gt;\nReso in italiano cos\u00ec:\n\"Mostra i denti il pescecane\" /\n\"e si vede che li ha\" /\n\"Mackie Messer ha un coltello\" /\n\"ma vedere non lo fa\"."}
{"id": "1143853", "revid": "2230008", "url": "https://it.wikipedia.org/wiki?curid=1143853", "title": "The Man I Love", "text": "The Man I Love \u00e8 un celebre brano musicale con musiche di George Gershwin e parole di Ira Gershwin.\nToccante motivo in bilico tra il jazz e il blues, racconta la passione di una donna che immagina l'uomo che vorrebbe amare.\nNotevole la sofferta interpretazione di Billie Holiday.\nNel 1959 fu incisa anche da Ella Fitzgerald.\nNel 1990 fu incisa anche da Mina nel disco Ti conosco mascherina.\nNel 2008 Bellissima interpretazione durante il Festival di Sanremo di Giorgia Todrani."}
{"id": "1143858", "revid": "172319", "url": "https://it.wikipedia.org/wiki?curid=1143858", "title": "Comune di Rovato", "text": ""}
{"id": "1143869", "revid": "122858345", "url": "https://it.wikipedia.org/wiki?curid=1143869", "title": "Agostino Mascardi", "text": "Biografia.\nFiglio di Faustina de' Nobili e del giurista Alderano Mascardi (1557-1608), come gi\u00e0 avevano fatto il padre e gli zii Niccol\u00f2 e Giuseppe (1540-1585) studi\u00f2 al Collegio Romano e nel 1606 entr\u00f2 nella Compagnia di Ges\u00f9, mantenendo un forte interesse per gli studi e le composizioni letterarie, per le quali si affidava spesso al giudizio e ai consigli dell'abate benedettino Angelo Grillo (1557-1629).\nIntorno al 1612 era insegnante di retorica nel collegio dei Nobili di Parma. Fu assiduo della corte degli Este a Modena, dove pubblic\u00f2 nel 1615 un'orazione funebre per la duchessa Virginia de' Medici d'Este, nel 1616 quella per la principessa Bibiana Pernstein e nel 1617 quella per il principe Francesco Gonzaga. Proprio i suoi tentativi di entrare al servizio degli Este lo misero in contrasto con i suoi superiori della Compagnia di Ges\u00f9, cos\u00ec da dover deporre nel 1617 \u00abquell'abito che per undici anni ho portato con tanto mio gusto [...] la pi\u00f9 principale cagione di tanta calamit\u00e0 \u00e8 stata la servit\u00f9 con la Serenissima Casa d'Este\u00bb.\nAnd\u00f2 a Roma per laurearsi in legge e, grazie alle raccomandazioni del conte Camillo Molza, che Mascardi ringrazi\u00f2 dedicandogli il \"Discorso sopra un componimento poetico intorno alla cometa\", nel 1618 fu assunto in qualit\u00e0 di segretario dal cardinale Alessandro d'Este (1568-1624). A Roma cominci\u00f2 a comporre un poemetto fantastico, il \"Tiburno\", per celebrare la fondazione della citt\u00e0 di Tivoli, la casata e la sfarzosa villa che gli Este possedevano nella cittadina laziale. Il lavoro venne interrotto per la morte di papa Paolo V, nel 1621. Per celebrare l'apertura del conclave, il Mascardi compose l\"Oratio habita ad illustrissimos ac reverendissimos S. R. E. cardinales de subrogando pontifice\".\nAd esso segu\u00ec, dopo l'elezione del cardinale Alessandro Ludovisi - papa con il nome di Gregorio XV - l'anonima \"Scrittura intorno alla elezione a sommo pontefice del cardinal Ludovisio\", forse scritta da Alessandro d'Este o composta dal Mascardi su sua diretta commissione e ispirazione, nella quale erano esposte critiche nei confronti di diversi cardinali, suscitando cos\u00ec la reazione della famiglia Ludovisi, in particolare del cardinale Ludovico, contro il cardinale d'Este.\nA fare le spese del conflitto tra le due potenti famiglie fu cos\u00ec il Mascardi, che nel giugno del 1621 si ritrov\u00f2 licenziato e allontanato da Roma. Si rifugi\u00f2 allora a Genova dove fu favorito dalla conoscenza di personaggi importanti delle famiglie gentilizie quali Marcantonio Doria e Giacomo Lomellini, e da poeti di successo come Ansaldo Ceb\u00e0 e Gabriello Chiabrera. Pot\u00e9 cos\u00ec recitare pubblicamente, il 26 settembre 1621, l'orazione \"Per la coronazione del serenissimo Giorgio Centurione\", e in dicembre divenne membro dell'\u00abAccademia degli Addormentati\u00bb. Qui pronunci\u00f2 altri discorsi, tra i quali uno per la monacazione di Margherita Doria, figlia di Marcantonio e di Isabella della Tolfa, e l'orazione \"Intorno al furor poetico\", dedicata al patrizio Tommaso Grimani, tutti raccolti nelle \"Orazioni\", pubblicate nel 1622 dall'editore genovese Giuseppe Pavoni. Una sua commedia, \"Le metamorfosi d'amore\", composta per il carnevale del 1623, \u00e8 invece rimasta manoscritta.\nNella speranza di poter rientrare a Roma e di essere ripreso al servizio degli Este, il Mascardi aveva dedicato al cardinale Alessandro i \"Silvarum libri IV\", pubblicati nel 1622 ad Anversa da Balthasar Moretus, ma senza ottenere risposta. Tuttavia, la morte di papa Ludovisi, avvenuta l'8 luglio 1623, favor\u00ec la possibilit\u00e0 di una sua sistemazione, cos\u00ec che il Mascardi, imbarcatosi per Roma, vi giunse in agosto in tempo per vedere elevare al soglio il cardinale Maffeo Barberini, con il quale egli aveva gi\u00e0 avuto una cordiale corrispondenza e il cui maestro di camera era l'amico poeta Virginio Cesarini. La morte prematura del suo amico, avvenuta l'11 aprile del 1624, fu onorata dal Mascardi con l'orazione \"Per le esequie del signor D. Virginio Cesarini\", tenuta il 5 maggio all'\u00abAccademia degli Umoristi\u00bb.\nUtile alla nuova carriera che gli si apriva fu la composizione de \"Le pompe del Campidoglio\", dedicate a Carlo Emanuele I di Savoia, padre del cardinale Maurizio di Savoia al cui servizio il Mascardi si preparava a entrare, un panegirico di Urbano VIII quale intellettuale aperto alle novit\u00e0 del mondo - al Barberini era stato appena dedicato \"Il Saggiatore\" di Galileo Galilei - e un'esortazione, nel nome di Seneca e di Plutarco, all'uso illuminato del potere.\nUrbano VIII lo fece suo cameriere d'onore e il cardinale Maurizio gli affid\u00f2 la direzione della neonata \u00abAccademia dei Desiosi\u00bb, inaugurata nel 1624 dal Mascardi con il discorso \"Che gli esercizi di lettere sono in corte non pur dicevoli, ma necessari\", e dei cui lavori il Mascardi diede testimonianza curando una raccolta di interventi pubblicati nel 1630.\nNel 1627 pubblic\u00f2, dedicandoli al suo protettore Maurizio di Savoia, i \"Discorsi morali su la Tavola di Cebete tebano\". Si tratta di un commento, diviso in quattro parti e articolato in 35 discorsi, alla \"Tavola di Cebete\", un dialogo filosofico di un anonimo greco del I secolo nel quale si illustra il faticoso cammino che \u00e8 necessario percorrere per raggiungere la sapienza. I \"Discorsi morali\" di Mascardi, con citazioni degli antichi - Omero, Platone, Aristotele, Virgilio, Seneca, Plutarco, Plotino, Apuleio, Giamblico - e dei moderni Dante, Petrarca, Ficino, Ariosto, Tasso, conducono un'ampia riflessione morale e filosofica sull'esistenza umana, esaltando le lettere, le arti, le scienze, le religione quali valori fondamentali nel percorso di elevamento dell'uomo alla virt\u00f9 e alla sapienza.\nQuell'anno, la fuga da Roma del cardinale Maurizio, oberato dai debiti, lo lasci\u00f2 senza mezzi di sussistenza. Il cardinale Francesco Barberini gli procur\u00f2 nel 1628 la cattedra di eloquenza allo Studio della Sapienza di Roma, che egli mantenne fino al 1638. Nel 1629 pubblic\u00f2 ad Anversa \"La congiura del conte Gio. Luigi de' Fieschi\", ricostruzione della congiura ordita nel 1547 dal Fieschi contro Andrea e Giannettino Doria. Le polemiche suscitate dal ruolo di ispiratore della congiura assegnato al cardinale Agostino Trivulzio lo costrinsero a difendersi con lo scritto \"Opposizioni e difesa alla Congiura del conte Gio. Luigi de' Fieschi\", del 1630, e con una \"Lettera privata\", pubblicata solo nel 1879.\nEletto principe dell'Accademia degli Umoristi nel 1629, nel 1631 furono pubblicate le \"Due lettere, l'una del Mascardi all'Achillini, l'altra dell'Achillini al Mascardi sopra le presenti calamit\u00e0\", uno scambio epistolare con il poeta Claudio Achillini sull'epidemia di peste che l'anno prima era imperversata in tutta l'Europa. In esse si rileva come il Mascardi credesse alla possibilit\u00e0 di diffondere la peste con l'\u00abunzione\u00bb e come l'Achillini pensasse ad influssi astrali quale causa dell'epidemia, opinioni riprese dal Manzoni nella \"Colonna infame\" e ne \"I promessi sposi\".\nDopo aver rinunciato al progetto di dare un seguito alla \"Storia d'Italia\" del Guicciardini a causa della mancata collaborazione delle corti italiane, che rifiutarono di mettergli a disposizione i propri materiali d'archivio, nel 1636 Mascardi diede alle stampe il \"Dell'arte historica\". Fra i contemporanei il trattato \"Dell'arte istorica\" ebbe un notevole successo; fu molto conosciuto anche in Francia. Il Naud\u00e9, in una lettera a Jacques Dupuy, lod\u00f2 il metodo storico di Mascardi \u00abtant \u00e0 cause de l'\u00e9l\u00e9gance nonpareille de la langue que pour la mati\u00e8re qu'il traite avec beaucoup de jugement\u00bb. Edito pi\u00f9 volte nel corso del Seicento, fu infine ristampato nel 1859 da Le Monnier, con una breve introduzione dell'editore.\n\"Le Romanae dissertationes de affectibus sive perturbationibus animi, earumque characteribus\" e le \"Ethicae prolusiones\", edite a Parigi nel 1639 \u00abApud Sebastianum Cramoisy\u00bb con frontespizi incisi da Jean Picart, sono considerate da Marc Fumaroli (\"L'\u00e2ge de l'\u00e9loquence\", p. 226) \u00absans doute le chef-d'oeuvre de la litt\u00e9rature 'barberinienne'\u00bb. Le due opere furono ristampate in un unico volume a Milano nel 1667 e nel 1709, \u00abEx typographia Francisci Vigoni\u00bb.\nEsiste un suo ritratto, opera di Gian Lorenzo Bernini, conservato a Parigi, alla \u00c9cole des Beaux-Arts."}
{"id": "1143874", "revid": "205250", "url": "https://it.wikipedia.org/wiki?curid=1143874", "title": "Giacomo Marini", "text": "Biografia.\nLaureatosi \"con lode\" nel 1974 in Informatica presso l'Universit\u00e0 di Pisa, \u00e8 uno dei co-fondatori della Logitech insieme con Daniel Borel e Pierluigi Zappacosta.\nSuccessivamente ha fondato ed \u00e8 presidente della societ\u00e0 di venture capital Noventi.\nMarini \u00e8 inoltre Presidente e CEO della societ\u00e0 di robotica Neato Robotics e Presidente della societ\u00e0 di automazione industriale Velomat.\nDall'inizio degli anni ottanta vive in California, ma rimane attivo in Italia e con la comunit\u00e0 italiana in California."}
{"id": "1143877", "revid": "1543377", "url": "https://it.wikipedia.org/wiki?curid=1143877", "title": "Occhi rossi", "text": "L'arrossamento degli occhi \u00e8 generalmente indice di infiammazione oculare. Le cause possono essere diverse (virali, allergiche, batteriche, traumatiche); piuttosto spesso si tratta di congiuntivite, ma potrebbe anche essere un'uveite o un'altra patologia.\nIl disturbo pu\u00f2 essere passeggero, quando ad esempio il sapone va negli occhi: in questo caso \u00e8 sufficiente risciacquare pi\u00f9 volte l'occhio con acqua corrente e non preoccuparsi.\nNegli altri casi, soprattutto se l'arrossamento perdura, \u00e8 opportuno rivolgersi a uno specialista.\nRimedi.\nLe lacrime artificiali possono essere un rimedio; tuttavia, se il disturbo persiste ovviamente \u00e8 opportuno consultare un oculista.\nCi sono una serie di colliri che possono essere adatti allo scopo, ma \u00e8 importante che la diagnosi sia esatta. Inoltre, \u00e8 importante eliminare le possibili cause scatenanti. Ad esempio, se gli occhi si arrossano in seguito all'esposizione al vento e ai pollini, \u00e8 importante proteggersi o non frequentare ambienti in cui siano presenti gli allergeni. In caso di allergia potrebbe essere necessario il ricorso ad antistaminici (locali o per via sistemica, ad esempio per bocca). Inoltre un allergologo potrebbe consigliare il ricorso a terapia desensibilizzante specifica (il cosiddetto \"vaccino\"), che potrebbe ridurre la reazione allergica dell'organismo (compresa un'eventuale congiuntivite allergica)."}
{"id": "1143878", "revid": "1498232", "url": "https://it.wikipedia.org/wiki?curid=1143878", "title": "Nikon D80", "text": "La Nikon D80 \u00e8 una fotocamera reflex digitale (DSLR) prodotta dalla Nikon e lanciata sul mercato nel 2006. Unisce elementi della DSLR \"entry-level\" D50 e della DSLR di fascia alta D200, e ha sostituito nel catalogo Nikon le precedenti D70 e D70s, essendo poi sostituita a sua volta dal terzo trimestre 2008 dalla D90.\nCaratteristiche.\nLa D80 \u00e8 equipaggiata con lo stesso sensore CCD 10.2 megapixel formato Nikon DX presente sulla D200. Le foto possono essere memorizzate in formato NEF (il formato Raw Nikon) o in JPEG, con diverse opzioni per quanto riguarda la dimensione delle immagini in pixel e il livello di compressione. Come avviene comunemente per le fotocamere reflex, il formato delle immagini \u00e8 3:2 (lo stesso delle fotografie tradizionali) e non 4:3 (come avviene sulle compatte).\nIl corpo macchina \u00e8 in plastica non tropicalizzato. Il display principale, sul retro del corpo macchina, \u00e8 2,5 pollici per 230.000 punti; un secondo display LCD retroilluminato, con informazioni sulle impostazioni di scatto correnti, si trova sulla parte superiore del corpo macchina. Informazioni sui dati di scatto sono riportate anche all'interno del mirino a pentaprisma. Nel corpo macchina \u00e8 presente anche un flash a scomparsa con numero guida pari a 11. La macchina ha una interfaccia USB 2.0 e monta schede di memoria SD, con supporto SDHC.\nLa macchina pu\u00f2 essere usata in modalit\u00e0 semplificata facendo uso di sette impostazioni vari-program (automatico, ritratto, panorama, macro, sport, panorama notturno e ritratto notturno), oppure essere usata in modo completamente manuale, a priorit\u00e0 di diaframma a priorit\u00e0 di tempo, o in modo bulb.\nIl software in dotazione alla macchina permette numerose impostazioni fini. Fra l'altro \u00e8 possibile impostare le opzioni di ottimizzazione delle immagini prodotte (per esempio rispetto a contrasto e nitidezza), scegliere il livello di ISO equivalente da impiegare e ridefinire le funzioni associate a molti dei controlli del corpo macchina. Il menu della fotocamera consente anche l'accesso a funzioni di elaborazione delle immagini scattate (per esempio cropping, correzione dell'effetto occhi rossi, desaturazione e viraggio, D-lighting).\nFra i numerosi optional disponibili per la macchina c'\u00e8 l'impugnatura MBD80, che offre la possibilit\u00e0 di alimentare la macchina con due batterie Nikon, o con un set di comuni batterie batterie stilo, per aumentare l'autonomia di scatto della macchina."}
{"id": "1143880", "revid": "479446", "url": "https://it.wikipedia.org/wiki?curid=1143880", "title": "Isola delle Grazie", "text": ""}
{"id": "1143889", "revid": "125770167", "url": "https://it.wikipedia.org/wiki?curid=1143889", "title": "Alcara Li Fusi", "text": "Alcara Li Fusi (\"Larcara\" in ) \u00e8 un comune italiano di abitanti della citt\u00e0 metropolitana di Messina in Sicilia.\nSi trova a circa 100\u00a0chilometri ad ovest del capoluogo metropolitano, nel parco dei Nebrodi.\nGeografia fisica.\nTerritorio.\nIl paese si trova a 398 sulle pendici dei Nebrodi, che si estendono dalle cime del monte Crasto (circa 1.300 ) a nord est, all'altopiano di Miraglia, con il monte Soro (1.847 ).\nIl territorio \u00e8 ricco di corsi d'acqua; in particolare \u00e8 percorso dal fiume Rosmarino, una fiumara che ha inciso una profonda valle che divide in due parti distinte e ben diverse il territorio comunale e dai suoi affluenti di destra e di sinistra. Il centro abitato si trova sulla riva destra sottostante a grandiosi rilievi rocciosi di origine calcarea. Il versante sinistro del Rosmarino \u00e8 invece costituito da rilievi ricchi di vegetazione che arrivano al crinale dei monti Nebrodi ed alla vetta del monte Soro (1847 m s.l.m.)\nStoria.\nLe origini.\nUna leggenda riportata dagli eruditi dei secoli scorsi, ma senza alcun riferimento nella tradizione popolare, narra della fondazione del paese da parte di Patrone, un greco della citt\u00e0 di Turio, in Magna Grecia (detto dunque Turiano) al seguito di Enea, che l'avrebbe raggiunta dopo essere sbarcato sulla costa con alcuni compagni. In realt\u00e0 non risulta nessuna evidenza storica che possa collegare Alcara con Turio ovvero identificare Alcara con la citt\u00e0 greco-romana di Turiano documentata nelle fonti, a parte la denominazione di \"Castel Turio\" dei resti di una fortificazione che domina il paese.\nUgualmente senza alcuna evidenza storica l'identificazione di Alcara con la citt\u00e0 spartana di Demenna che comunque potrebbe ragionevolmente essere localizzata nell'area compresa tra San Marco d'Alunzio e Alcara.\nControversa anche la localizzazione della citt\u00e0 greca di Crasto (Krastos) che secondo i vari storici locali oscilla dalla Sicilia Occidentale, Meridionale e Orientale, ma che non dovrebbe discostarsi troppo dall'area tra Agrigento e Imera, nonostante la presenza dei rilievi rocciosi del \"Crasto\" poco sopra l'abitato di Alcara.\nSecondo la vulgata locale, che assume come fonti eruditi del XVI, XVII e XVIII secolo, l'abitato avrebbe avuto origine in seguito alla distruzione dell'855 ad opera dei Saraceni di Crasto e D\u00e9mena, a seguito della quale una parte degli abitanti si trasfer\u00ec in un'area pi\u00f9 a valle. La stessa versione viene data, spostando di poco la posizione delle due mitiche citt\u00e0, anche per altri centri dei Nebrodi (per esempio per Demenna).\nL'improbabilit\u00e0 dell'identificazione con Krastos e la controversa localizzazione di Demenna, non esclude che l'attuale abitato sia nato dal progressivo abbandono di insediamenti posti pi\u00f9 a monte come del resto \u00e8 comune in molte aree appenniniche.\nA questa conclusione potrebbero portare per esempio i resti di antropizzazione presenti fino a pochi anni fa proprio in localit\u00e0 Crasto.\nIl Medioevo.\nL'insediamento prese probabilmente, dai Saraceni, il nome arabo di \"Akaret\" (con il significato di \"fortezza\"). Non sembra improbabile che gli arabi dopo la difficile conquista di questa zona dei Nebrodi, (una delle ultime conquistate, dopo quasi un secolo dallo sbarco nell'isola) abbiano previsto una rete di fortificazioni di controllo del territorio.\nComunque il primo vero riferimento storico dell'esistenza di Alcara \u00e8 dato da un documento del 1096, un diploma del Conte Ruggero, redatto in lingua greca che indica Alcara, come possesso del vescovo di Messina e che cos\u00ec recita:\n\"...diedi anche il castello di Alcara, presso Demenna, con i suoi possedimenti...\"\nIl periodo normanno dovette essere quello pi\u00f9 importante per l'insediamento e dovrebbe essere meglio studiato. Da notare che il quartiere pi\u00f9 vecchio del paese, sorto ai piedi del castel Turio (oggi una torre su di uno sperone roccioso, malamente ricostruita di recente su un rudere preesistente) prende il nome di \"Motta\" che \u00e8 da riferirsi al modello tipico delle fortificazioni normanne e francesi che prevedevano una torre detta \"donjon\" (mastio) circondato da una cinta muraria detta \"motte\". \n\u00c8 quindi probabile che a dare una struttura urbana ad un insediamento forse, precedentemente, di carattere sparso fu proprio il periodo normanno.\nTuttavia non sembra possibile, al momento, ricostruire l'andamento delle mura della \"Motta\" se non per brevi tratti.\nNel 1359 sotto il regno di Federico IV d'Aragona la fortificazione e i possedimenti sono assegnati a Vinciguerra d'Aragona.\nEt\u00e0 moderna.\nIl nome divenne in seguito \"Alcara Valdemone\", per la sua appartenenza alla suddivisione amministrativa del Val Demone, anche se sono documentate nel tempo, versioni diverse del nome come \"L'Alcara\", \"Arcara\", \"L'Arcara\".\nNel XV secolo \u00e8 attestata una comunit\u00e0 ebraica, probabilmente pi\u00f9 antica e particolarmente consistente in questa zona dei Nebrodi, confermando che ad Alcara erano centro di scambi commerciali ed economici. La comunit\u00e0 sar\u00e0 scomparsa o quasi nel XVII secolo con l'espulsione dalla Sicilia di tutti gli ebrei non convertiti.\nNel 1812, con l'abolizione delle circoscrizioni che aveva fino ad allora diviso la Sicilia (Val di Noto, Val di Mazara e Val Demone), prese il nome di Alcara \"Li Fusi\" in quanto centro di produzione dei fusi adoperati per la filatura. Sono attestate nell'Ottocento delle varianti come \"Alcara de fusa\", \"Alcara dei fusi\", \"Alcara de li fusi\" e \"Alcara delle Fusa\". Tale denominazione fu dovuta alla necessit\u00e0 di distinguere questo centro abitato da un'altra \"Alcara\" o \"L'Alcara\" che per gli stessi motivi prese il nome di Lercara Friddi.\nIl 17 maggio 1860, Alcara fu interessata da una rivolta contadina che anticip\u00f2 quella simile e pi\u00f9 famosa di Bronte (e ad altre avvenute in vari centri della Sicilia nord-orientale, come Caronia e Francavilla). I braccianti esasperati da condizioni di vita disperate, nutrendo aspettative di riscatto e giustizia sociale per la notizia dell'imminente arrivo dei garibaldini, assaltarono il \"casino dei nobili\" trucidando con falci e coltelli numerose persone tra cui un bambino. \nI garibaldini, sopraggiunti, imprigionarono alcuni dei rivoltosi che, dopo un rapido processo, furono giustiziati.\nL'episodio \u00e8 al centro del capolavoro \"Il sorriso dell'ignoto marinaio\", opera dello scrittore Vincenzo Consolo, e si presta al dibattito sul carattere pi\u00f9 o meno popolare del Risorgimento e sui rapporti tra gli avvenimenti storici e la realt\u00e0 degli strati pi\u00f9 bassi della popolazione meridionale.\nMonumenti e luoghi d'interesse.\nArchitetture religiose.\nIl convento dei Cappuccini con l'annessa chiesa di sant'Elia fu fondato nel 1574. Sorse su di un'area che allora era un quarto di miglia fuori dalle mura del paese e fu completato definitivamente nel 1624.\nIl complesso era composto oltre che dalla chiesa, dagli spazi per la vita monastica dei quali cui non rimane traccia.\nDopo la soppressione del complesso edilizio divenne un bene pubblico, ma sub\u00ec un rapido degrado, fino alle distruzioni novecentesche che hanno cancellato ogni traccia del convento sostituito da edifici residenziali e dalla cosiddetta \"Villa comunale\".\nSociet\u00e0.\nTradizioni e folclore.\nFesta di San Giovanni Battista.\nIl 24 giugno, festivit\u00e0 di san Giovanni Battista, si tiene nel paese la festa di \"U Muzzuni\".\nIl termine \"muzzuni\" si riferisce alle brocche prive di collo (\"mozzate\"), ai fasci di grano dopo la raccolta (\"mazzuna\") e alla decapitazione del santo titolare.\nLa festa, probabilmente, ha un legame pi\u00f9 profondo con la sacralit\u00e0 antica del solstizio d'estate pi\u00f9 che con la festa di san Giovanni. La ritualit\u00e0 della festa studiata ripetutamente da numerosi studiosi, conserva numerosi elementi pagani, risalenti al culto della dea Demetra e in origine legati al solstizio d'estate (21 giugno).\nAl tramonto vengono preparati dalle donne agli angoli delle strade i luoghi di esposizione, decorati con le \"pizzare\", tappeti caratteristici, tessuti a mano. Intorno ad un tavolo vengono collocati i \"laureddi\" (steli di grano germogliati in assenza di luce in un piatto). Viene quindi preparato \"u muzzuni\", una brocca priva di collo ornata di stoffa e di decorazioni d'oro, con spighe di orzo e di grano, lavanda, garofani e ancora \"laureddi\", che viene posta sul tavolo nel luogo preparato.\nSi intonano quindi canti popolari (\"chianote\" e \"ruggere\"), duetti che trattano di vita contadina, corteggiamenti scherzosi o amori non corrisposti.\nDurante la festa si svolge il rito del \"comparatico\" che sancisce i rapporti di amicizia, suggellata dalla recita di un canto tradizionale e dallo scambio di confetti (\"a cunfetta\").\nCultura.\nMusica.\nAd Alcara li Fusi \u00e8 sopravvissuta, fino a pochi anni fa, una delle ultime tradizioni di musica polivocale della Sicilia con un repertorio di canti tradizionali eseguiti senza l'accompagnamento strumentale ma semplicemente accordando tra di loro le diverse voci dei vari cantori che si accavallano nell'esecuzione. Tali canti coprivano un vasto repertorio ed erano eseguiti in vari occasioni durante l'anno, anche se una rilevanza particolare assumevano quelli eseguiti durante la Settimana Santa.\nGeografia antropica.\nSuddivisioni storiche.\nIl vasto territorio di Alcara, ora abbastanza disabitato ma in passato interessato da un insediamento sparso legato all'agricoltura ed alla pastorizia presenta, un gran numero di toponimi riferite a contrade agricole o specifici luoghi, interessanti per la loro difficile etimologia. Una ricerca accurata permetterebbe da una parte di documentare un aspetto di storia del territorio legato alla sola tradizione orale e che comunque minaccia di sparire nella memoria collettiva e dall'altra di dare conto della complessita delle trasformazioni storico-linguistiche che hanno interessato quest'area dei Nebrodi.\nEcco un elenco non esaustivo ed in via di ampliamento:\nAmministrazioni.\nAltre informazioni amministrative.\nIl comune di Alcara Li Fusi fa parte delle seguenti organizzazioni sovracomunali: regione agraria n.2 (Nebrodi nord-occidentali).\nSport.\nCalcio.\nLa squadra di calcio \u00e8 l\"A.C.D. Alcara 1987\" che milita nel girone B siciliano di 3\u00aa Categoria."}
{"id": "1143897", "revid": "729019", "url": "https://it.wikipedia.org/wiki?curid=1143897", "title": "Alcalosi metabolica", "text": "L'alcalosi metabolica \u00e8 un'alterazione del pH del plasma corporeo, diretto verso un aumento del pH o alcalosi. \u00c8 normalmente causato da una perdita di acidi o da un accumulo di bicarbonati, conseguentemente un aumento del pH arterioso (il cui valore normale \u00e8 compreso tra 7,35 e 7,45).\nClinica.\nSi mostra vomito incoercibile, disidratazione, confusione, astenia.\nEsami.\nAll'EGA: pH elevato per cui si tratta di una alcalosi, la CO2 normale, mentre i bicarbonati sono elevati, per cui l'alcalosi \u00e8 metabolica.\nTrattamento.\nIl compenso sar\u00e0 respiratorio per mezzo della diminuzione della ventilazione. Nella pratica il compenso sar\u00e0 immediato, quindi il vettore del rapporto pH/HCO3, dell'immagine, sar\u00e0 unico come sommatoria dei due vettori separati.\nRegola del compenso: per 10 mmHg di aumento di HCO3-, si ha un aumento di 5 mmHg di CO2.\nEziologia.\nTra le cause: una perdita di acidi tramite urine, feci o vomito oppure una somministrazione protratta di alcali (per esempio carbonato di calcio)."}
{"id": "1143898", "revid": "1670066", "url": "https://it.wikipedia.org/wiki?curid=1143898", "title": "Maneki neko", "text": "Il , anche noto come \"gatto della fortuna\", \u00e8 un portafortuna giapponese, che raffigura un gatto intento a chiamare a s\u00e9 lo spettatore.\nPer alcuni pu\u00f2 sembrare che il \"Maneki neko\" stia salutando: i giapponesi per\u00f2, a differenza \u2013ad esempio degli americani\u2013, usano chiamare verso s\u00e9 con un cenno tenendo la mano alzata, con il palmo verso l'esterno, e piegando le dita verso il basso riportandole in alto ripetutamente; la posa del gatto emula esattamente questo gesto.\nSecondo la cultura giapponese queste sculture porterebbero fortuna, dato che secondo molte leggende locali ogni volta che un gatto assume questa posa sul suo proprietario si riverser\u00e0 una vasta dose di fortuna.\nStoria.\nOrigini.\nLe origini del \"maneki neko\" sono incerte. Si pensa sia apparso per la prima volta verso la fine del Periodo Edo (1603-1867), ma il documento pi\u00f9 antico risale al XIX secolo, ovvero al Periodo Meiji: un gatto della fortuna venne infatti menzionato in un articolo di giornale del 1876 e in quel periodo dei \"Maneki neko\" vestiti con dei kimono venivano distribuiti presso un tempio di Osaka.\nVenne rinvenuta anche una pubblicit\u00e0 del 1902 che pubblicizzava dei \"Maneki neko\", a dimostrazione del fatto che all'inizio del XX secolo fossero popolari.\nVari aneddoti raccontano che degli illustri personaggi (Imperatori giapponesi, Oda Nobunaga e il samurai Ii Naotaka) passarono vicino ad un gatto che agitava una zampa. Interpretando il movimento del gatto come un segno di richiamo, i nobiluomini si fermarono e andarono verso di lui; essendosi allontanati dalla strada che stavano seguendo, si accorsero di aver evitato una trappola che era stata tesa per loro proprio poco pi\u00f9 avanti.\nDa allora i gatti furono considerati spiriti saggi e portatori di fortuna; in molti luoghi di culto e case giapponesi si trova infatti la raffigurazione di un gatto con una zampa alzata nell'atto di salutare, da qui l'origine del \"Maneki neko\", spesso indicato anche come \"Kami Neko\" riferendosi al \"kami\", o spirito, del gatto.\nUna teoria lega l'origine del \"maneki neko\", o almeno la crescita della sua popolarit\u00e0, al sorgere del nuovo governo Meiji. Nel suo tentativo di occidentalizzare la societ\u00e0 giapponese, il governo Meiji proib\u00ec i talismani sessuali popolari in quell'epoca, spesso chiaramente esposti nei bordelli. \nCon la scomparsa di questi oggetti popolari, rapidamente apparvero in sostituzione i \"Maneki neko\", che forse con il loro gesto imitavano il gesto di una donna che richiamava a s\u00e9.\nAltri hanno notato la somiglianza tra il gesto del \"maneki neko\" e quello di un gatto che si lava la faccia. Una credenza giapponese dice che un gatto che si lava la faccia significa che presto arriver\u00e0 un ospite. Questa leggenda potrebbe a sua volta essere legata ad un ancora pi\u00f9 antico proverbio cinese, il quale afferma che se un gatto si lava la faccia, allora piover\u00e0: \u00e8 quindi possibile che ci\u00f2 abbia fatto nascere la credenza secondo la quale un gatto che si lava la faccia porti clienti in un negozio, quindi fortuna.\nNon \u00e8 noto come i \"maneki neko\" divennero popolari negli Stati Uniti d'America, ma iniziarono a divenirlo intorno al 1963, quando Patricia Dale-Green scrisse di loro in \"The Cult of the Cat\". \nIl \"Maneki neko\" \u00e8 molto comune nella Chinatown della citt\u00e0 di New York dei giorni moderni: venditori esclusivi e negozi di strada ne espongono per la vendita un'innumerevole variet\u00e0, che vengono comprati soprattutto dai turisti. Sono spesso acquistati perch\u00e9 buffi o come oggetto che pu\u00f2 generare una discussione.\nLeggende e racconti.\nIl \"Maneki neko\" \u00e8 protagonista di varie leggende. Tre delle pi\u00f9 famose spiegano l'origine del gatto della fortuna.\nCaratteristiche.\nLa scultura.\nLa scultura raffigura un gatto che chiama con un cenno di una zampa alzata e di solito viene esposta in negozi, ristoranti, sale di \"pachinko\" e altre attivit\u00e0 commerciali; \u00e8 anche usata come amuleto shintoista. Se la zampa alzata \u00e8 la destra dovrebbe propiziare la salute e la famiglia, se invece a sollevarsi \u00e8 la sinistra, il gesto dovrebbe propiziare gli affari e attirare i clienti.\nEsistono \"Maneki neko\" di diversi colori, stili e gradi di ornamento. Oltre che come statuetta, i \"Maneki neko\" si possono trovare sotto forma di portachiavi, salvadanai, deodoranti, e altri oggetti.\nLa razza di gatto rappresentata dalla statuetta \u00e8 generalmente un bobtail giapponese.\nIl gesto.\nPer gli americani e gli europei pu\u00f2 sembrare che il \"Maneki neko\" stia salutando piuttosto che richiamando (chiamando verso di s\u00e9). Ci\u00f2 \u00e8 dovuto alla differenza nei gesti usati dagli occidentali e dai giapponesi: i giapponesi infatti usano chiamare con un cenno tenendo la mano alzata, con il palmo verso l'esterno, e piegando le dita verso il basso e poi riportandole in alto ripetutamente, da questo deriva la posa del gatto. Alcuni \"Maneki neko\" creati appositamente per i mercati occidentali hanno la zampa rivolta all'indietro, quindi una posa che riproduce un cenno di richiamo pi\u00f9 familiare agli occidentali.\nSi possono trovare \"Maneki neko\" sia con la zampa destra alzata sia con la sinistra. Il significato della zampa destra o sinistra cambia col tempo e col luogo. La credenza pi\u00f9 comune \u00e8 che la zampa sinistra attiri i clienti, mentre la destra porti salute e fortuna, anche se alcune persone sostengono il contrario. Altri ancora dicono che la zampa sinistra alzata sia la cosa migliore per i locali nei quali si beve, mentre la destra per le altre attivit\u00e0 commerciali. (Chi sopporta bene l'alcool in Giappone \u00e8 chiamato \"hidari-kiki\", ossia \"mancino\".)\n\u00c8 opinione comune che pi\u00f9 in alto sia la zampa, maggiore sia la fortuna che porta. Quindi la zampa dei \"Maneki neko\" ha avuto la tendenza a essere, negli anni, sempre pi\u00f9 alta. Pertanto l'altezza della zampa \u00e8 utilizzata da alcuni come metodo approssimativo per stimare l'et\u00e0 di una statuetta. Un'altra credenza comune \u00e8 che pi\u00f9 alta \u00e8 la zampa e da pi\u00f9 lontano verr\u00e0 la fortuna.\nAlcuni \"Maneki neko\" hanno una zampa che si muove, azionata da una batteria o dall'energia solare, che ripete all'infinito il gesto del chiamare con un cenno.\nColore.\nI \"maneki neko\" si trovano di ogni colore. Bench\u00e9 all'inizio i colori fossero soltanto decorativi, adesso i differenti colori sono associati a differenti propriet\u00e0.\nCollare, bavaglino e campanello.\nI \"maneki neko\" solitamente hanno qualche accessorio attorno al collo, che pu\u00f2 essere per esempio un fazzoletto o una sciarpa, ma i pi\u00f9 comuni sono il collare, il campanello e un bavaglino decorativo. Questi oggetti sono molto probabilmente un richiamo agli accessori ornamentali per gatti in voga tra le famiglie benestanti durante il periodo \"Edo\". Venivano usati collari rossi fatti con un fiore (lo \"hichirimen\") e piccoli campanelli erano appesi come decorazione o per poter tener traccia del gatto nei suoi spostamenti.\nIl bavaglino al collo potrebbe anche essere correlato a quelli che spesso ornano le statue della divinit\u00e0 Bodhisattva Jizo. Statue di Jizo si possono trovare a protezione dell'ingresso di santuari e cimiteri. Jizo \u00e8 il protettore dei bambini ammalati e morenti. Se un bambino guarisce da una malattia grave \u00e8 usanza mettere un bavaglio attorno a Jizo come dono di ringraziamento.\nLa moneta.\nI \"maneki neko\" a volte sono raffigurati mentre trattengono una moneta con la zampa; di solito una moneta d'oro chiamata \"koban\", usata in Giappone nel Periodo Edo. Un \"koban\" valeva un \"ry\u014d\", un'altra antica moneta Giapponese, tuttavia il \"koban\" della maggior parte dei \"Maneki neko\" vale dieci milioni di \"ry\u014d\". Un \"ry\u014d\" pu\u00f2 essere paragonato indicativamente a mille dollari.\nLa moneta ovviamente \u00e8 legata al ruolo del gatto nell'attrarre la buona fortuna e le ricchezze. Non sorprende quindi che spesso i \"Maneki neko\" siano usati come salvadanai, un'usanza che risale al 1890. A volte monete di piccolo taglio vengono lasciate come offerte a un \"maneki neko\". Questa usanza \u00e8 in qualche modo simile a quella di lanciare una moneta in una fontana per buon augurio o in un pozzo dei desideri.\nMateriali.\nI \"maneki neko\" di solito sono realizzati in porcellana o in ceramica; quelli pi\u00f9 economici possono tuttavia essere composti da altri materiali, che possono andare dalla plastica, al legno alla cartapesta o all'argilla, mentre i \"maneki neko\" pi\u00f9 costosi possono essere di giada o d'oro. I \"Maneki neko\" che si muovono in genere sono realizzati in plastica."}
{"id": "1143903", "revid": "150308", "url": "https://it.wikipedia.org/wiki?curid=1143903", "title": "Madri di Plaza de Mayo", "text": "Madri di Plaza de Mayo (in spagnolo \"Asociaci\u00f3n Madres de Plaza de Mayo\") \u00e8 un'associazione formata dalle madri dei \"desaparecidos\", ossia i dissidenti scomparsi durante la dittatura militare in Argentina tra il 1976 e il 1983.\nL'associazione \u00e8 dedita all'attivismo nel campo dei diritti civili ed \u00e8 composta da donne che hanno tutte lo stesso obiettivo: rivendicare la scomparsa dei loro figli e ottenerne la restituzione, attivit\u00e0 che hanno svolto e svolgono da oltre un trentennio. I figli delle madri di Plaza de Mayo sono stati tutti arrestati e tenuti illegalmente prigionieri (\"desaparecidos\": letteralmente \"scomparsi\" in spagnolo) dagli agenti della polizia argentina in centri clandestini di detenzione durante il periodo passato alla storia come la \"guerra sporca\", cos\u00ec chiamata per i metodi illegali ed estranei ad ogni diritto utilizzati dalla giunta militare, e la maggioranza di loro \u00e8 stata prima torturata ed in seguito assassinata, e fatta sparire nella pi\u00f9 assoluta segretezza.\nIl loro emblema, un fazzoletto bianco annodato sulla testa, \u00e8 il loro simbolo di protesta che in origine era costituito dal primo pannolino, di tela, utilizzato per i loro figli neonati. Il loro nome \u00e8 originato dal nome della celebre piazza di Buenos Aires, Plaza de Mayo, dove queste donne coraggiose si riunirono per la prima volta e da allora, ogni gioved\u00ec pomeriggio, esse si ritrovano nella piazza e la percorrono in senso circolare, attorno alla piramide che si trova al centro, per circa mezz'ora.\nStoria.\nGli inizi.\nLe 13 componenti storiche dell'associazione:\niniziarono insieme le loro manifestazioni pacifiche di fronte alla Casa Rosada, ovvero il palazzo presidenziale argentino, il 30 aprile 1977. Azucena Villaflor de De Vincenti venne in seguito arrestata e detenuta in una delle prigioni segrete dell'ESMA a partire dal 10 dicembre 1977.\nLa scissione.\nNel 1986 la associazione si divise in \"Asociaci\u00f3n Madres de Plaza de Mayo\", e in Madres de Plaza de Mayo-L\u00ednea Fundadora, in seguito a forti divergenze sorte all'interno dell'organismo circa l'opportunit\u00e0 di accettare le riparazioni economiche per la perdita dei loro figli offerte dall'allora presidente radicale Ra\u00fal Alfons\u00edn. Alcune madri, che allora si trovavano in condizioni economiche critiche, a causa della perdita dei loro familiari e della crisi economica che stava colpendo l'Argentina, decisero di accettare le riparazioni, e comunque non rinunciando a combattere per la verit\u00e0 e la giustizia.\nLe madri capeggiate da Hebe de Bonafini, decisero di abbandonare l'organizzazione originaria, che da allora in poi prese il nome di Madres de Plaza de Mayo - L\u00ednea Fundadora, e di fondare l\"'Asociaci\u00f3n Madres de Plaza de Mayo\".\nDa allora le traiettorie delle due associazioni cominciarono a differenziarsi gradualmente, pur nella condivisione della lotta per la verit\u00e0 e la giustizia.\n\"Madres\" di Hebe de Bonafini.\nIl gruppo di cui Hebe de Bonafini \u00e8 presidente cominci\u00f2 ad intraprendere un cammino fortemente politicizzato ed ideologico basato su temi ed obiettivi del marxismo pi\u00f9 puro e del peronismo sociale degli anni '40.\nA fianco delle rivendicazioni relative ai trascorsi della repressione illegale di stato sofferta dal popolo argentino durante l'ultima dittatura militare, si \u00e8 andato formando un attivismo attento ai temi dei diritti degli indigeni e delle popolazioni oppresse in generale. La \"Asociaci\u00f3n Madres de Plaza de Mayo\" infatti appoggia e si sente vicina ideologicamente alle lotte condotte dagli neozapatisti del Subcomandante Marcos, dal presidente venezuelano socialista Hugo Ch\u00e1vez e da Fidel Castro, a dimostrazione di come la cosiddetta \"socializzazione della maternit\u00e0\" di cui sono state protagoniste, le abbia spinte a riconoscere ed aborrire le ingiustizie ovunque queste abbiano luogo. \nIl gruppo supporta o ha supportato attivamente il kirchnerismo, i governi dell'ecuadoriano Rafael Correa e del boliviano Evo Morales, l'anti-imperialismo, l'anticapitalismo e l'antiamericanismo, e si prefigge un dialogo con organizzazioni come le FARC: nel 2008 la Bonafini sostenne l'azione di Chavez per lo scambio degli ostaggi, tra cui \u00cdngrid Betancourt, con alcuni guerriglieri prigionieri del governo colombiano di \u00c1lvaro Uribe V\u00e9lez, a cui la portavoce dell'associazione ha indirizzato pesantissime invettive per le sue azioni di repressione violenta. \nL'associazione \u00e8 nota per le dure critiche agli Stati Uniti, alla Chiesa cattolica e in particolare a papa Giovanni Paolo II, specie per il suo appoggio al dittatore cileno Augusto Pinochet e il silenzio e l'assenso tenuto durante la dittatura argentina verso il governo di Videla. Hebe de Bonafini, in seguito alla richiesta fatta da papa Wojty\u0142a di perdonare Pinochet, emise tra l'altro un durissimo comunicato rivolto contro il pontefice polacco in seguito dichiarato santo dalla Chiesa, in cui lo defin\u00ec \"un Giuda\" e che terminava come segue:\nMadres de Plaza de Mayo - L\u00ednea Fundadora.\n\"Madres de Plaza de Mayo-L\u00ednea Fundadora\", come molti storici e critici contemporanei socialdemocratici, sostengono invece che non ci sia futuro senza memoria, e che l'attivit\u00e0 del presente, se vuole proiettarsi nel futuro, deve mantenere comunque una relazione privilegiata con il passato, se l'obiettivo finale \u00e8 che le aberrazioni compiute non si ripetano.\nLa loro attivit\u00e0 quindi si differenzia molto da quella dell'\"Asociaci\u00f3n Madres de Plaza de Mayo\", nella misura in cui \u00e8 diretta a diffondere prima di tutto la conoscenza delle condizioni politiche ed economico-sociali interne ed esterne che portarono allo scatenarsi della repressione militare.\nIl loro lavoro si sviluppa sostanzialmente attraverso gli incontri tenuti nelle scuole e la partecipazione ai progetti di recupero archeologico ed antropologico dei luoghi fisicamente legati alla repressione. Anche qui l'obiettivo principale \u00e8 la sensibilizzazione e la diffusione di informazioni, sulla base per\u00f2 del ricordo e della memoria, senza che questo significhi rassegnazione. Di questo gruppo fa parte anche Estela Carlotto, fondatrice delle Nonne di Plaza de Mayo.\nIl governo Kirchner.\nSebbene fino ai primi anni del XXI secolo queste madri si siano volutamente tenute lontane dalla politica ufficiale argentina, diffidando profondamente di ogni politico che salisse al governo, negli ultimi anni si \u00e8 verificato un cambiamento di rotta sostanziale, in seguito alla politica fortemente incentrata sulla difesa dei diritti umani adottata dal presidente N\u00e9stor Kirchner (in carica del 2003 al 2007).\nMolti osservatori sostengono che questa adesione completa che la madri di Hebe de Bonafini dimostrano nei confronti dell'attivit\u00e0 di governo di Kirchner abbia pregiudicato il loro senso critico e la loro tenacia combattiva che le ha portate ad appoggiare campagne internazionali per la difesa dei diritti umani.\nHebe de Bonafini inoltre sostiene che la loro attivit\u00e0 sia diretta essenzialmente al futuro pi\u00f9 che al passato, e che fino a che tutti i 30.000 desaparecidos non ottengano la giustizia che finora gli \u00e8 stata negata, loro non s'impegneranno mai in attivit\u00e0 di recupero della memoria e del ricordo.\nGli sviluppi pi\u00f9 recenti.\nA gennaio del 2005 \u00e8 stato riesumato ed identificato il corpo di Leonie Duquet, una suora di nazionalit\u00e0 francese che supportava il movimento della madri di Plaza de Mayo, scatenando le ire della comunit\u00e0 internazionale contro il regime dittatoriale, nell'agosto dello stesso anno un test del DNA ha permesso di identificare con certezza la salma della Duquet.\nI resti di Azucena Villaflor e di altre due fondatrici dell'associazione sono stati riesumati e le sue ceneri sono state sepolte da Madres de Plaza de Mayo-Linea Fundadora ai piedi della Piramide di Maggio nella Plaza de Mayo l'8 dicembre 2005.\nDocumenti segreti del governo degli Stati Uniti, declassificati nel 2002, provano che il governo statunitense era a conoscenza gi\u00e0 dal 1978 che i cadaveri di Azucena Villaflor, Esther Ballestrino, Mar\u00eda Ponce e sorella L\u00e9onie Duquet erano stati ritrovati nelle spiagge bonaerensi. Questa informazione fu mantenuta segreta e non fu mai comunicata al governo democratico argentino.\nI militari hanno ammesso l'arresto e la scomparsa di circa 9.000 persone ma le madri di Plaza de Mayo affermano che questa stima \u00e8 di gran lunga inferiore al vero numero, che raggiungerebbe le 30.000 persone scomparse. Dopo la caduta del regime militare, una commissione parlamentare nazionale argentina ha ricostruito la sparizione di circa 11.000 persone.\nL'organizzazione delle Madri di Plaza de Mayo \u00e8 ben determinata nel ricostruire la storia segreta di queste sparizioni ed ha perduto tre delle sue fondatrici, arrestate e scomparse a loro volta.\nAccuse contro Bonafini.\nNel 2015-16 dopo la fine della presidenza Kirchner, si sono avute molte critiche di alcune \"Madres\" contro il nuovo presidente Mauricio Macri. Nel 2016 il giudice federale Marcelo de Mart\u00ednez de Giorgi ha emesso un mandato di arresto per Hebe de Bonafini, leader dell'Asociaci\u00f3n Madres de Plaza de Mayo (l'ala pi\u00f9 politicizzata), dopo che lei si rifiut\u00f2 di comparire a due udienze su un caso di appropriazione indebita di fondi pubblici per mezzo di progetti sociali di costruzione di case popolari. Tuttavia, la folla di sostenitori ha circondato la casa dell'anziana donna, e la polizia ha rinunciato ad eseguire il mandato, che \u00e8 stato poi ritirato.\nNonne di Plaza de Mayo.\n\"Nonne di Plaza de Mayo\" \u00e8 un'associazione fondata nel 1977 che si inserisce nello stesso contesto delle Madri, ma con un diverso obiettivo: identificare i tanti bambini nati durante gli anni della dittatura, che ancora neonati furono sottratti con la forza alle loro famiglie naturali e \"dati in adozione\" alle famiglie di gerarchi o amici del regime. Questi bambini, oggi adulti, sono cresciuti ignorando le proprie origini e il proprio passato.\nPer identificare le nonne materne dei piccoli orfani i cui genitori risultavano tra gli \"scomparsi\", si \u00e8 ricorso, a partire dagli anni 2000, a test del DNA e pi\u00f9 in particolare all'analisi dei polimorfismi del mtDNA (DNA mitocondriale), che, trasmettendosi esclusivamente per via materna, permette di riconoscere gli individui e le loro madri. Infatti, sia la nonna materna che i figli di questa avranno lo stesso mtDNA, e dunque si pu\u00f2 facilmente compararlo con quello della persona che cerca la propria identit\u00e0.\nMusica.\nIl brano Mothers of the Disappeared, dell'album The Joshua Tree del gruppo irlandese U2, \u00e8 stato scritto per commemorare il coraggio delle \"Madri di Plaza de Mayo\" nel denunciare il fenomeno dei desaparecidos.\nIl brano \"they dance alone\" di Sting \u00e8 dedicata alle donne di Playa de Mayo \u00e8 probabilmente la canzone pi\u00f9 nota al livello internazionale; nel 1985 i Litfiba pubblicano l'album \u201cDesaparecidos\u201d: si tratta del primo disco della cosiddetta \u201ctrilogia del potere\u201d, il cui tema portante \u00e8 il rifiuto alla violenza e al totalitarismo. Atmosfere vagamente sudamericane, da ballata degli anni '70, si mescolano al gusto per la melodia che caratterizzava il suono della rock band italiana dell'epoca. Nel 1996 i Nomadi pubblicarono l'album \u201cQuando ci sarai\u201d, al suo interno \u00e8 il brano \u201c Canzone per i Desaparecidos\u201d; nel 2004 i La casa del Vento realizzano la canzone dal titolo \u201cPlaza de Mayo\u201d e la inseriscono nell'album \u201cAl di l\u00e0 degli alberi\u201d. Nel 2007 O Zul\u00f9 pubblica l'album \"Live in the Al Mukawama Experiment 3\", al suo interno \u00e8 il brano \"30000 Hermanos\"."}
{"id": "1143912", "revid": "122817379", "url": "https://it.wikipedia.org/wiki?curid=1143912", "title": "SS United States", "text": "La SS \"United States\" era una nave da passeggeri statunitense, (transatlantico), varata nel 1952.\nStoria.\nFu costruita dalla compagnia United States Lines ispirandosi alle navi \"Queen Mary\" e \"Queen Elizabeth\", creata con l'idea di poter essere trasformata in nave trasporto truppe in pochi giorni. Poteva trasportare 1928 passeggeri ed era lunga 301,7 m e larga 30.9 m. La stazza lorda era di 53.330 tonnellate e raggiungeva la notevole velocit\u00e0 di 38 nodi. La stampa dell'epoca fantasticava sulla massima velocit\u00e0 raggiungibile dalla nave: secondo alcuni osservatori, la grande nave, con i suoi particolari impianti propulsori non convenzionali, i quali riuscivano ad erogare 248.000 cavalli di potenza, poteva, a tutta forza, raggiungere i 44 nodi.\nQuesto indimenticabile transatlantico effettu\u00f2 il suo viaggio inaugurale nel 1952 (come l'italiana \"Andrea Doria\"), da New York a Southampton.\nFu il pi\u00f9 veloce transatlantico mai realizzato \nDallo stesso anno, \u00e8 la nave detentrice del famoso Hales Trophy (Nastro Azzurro), per la traversata verso ovest, con il tempo record di 3 giorni 12 ore e 12 minuti alla velocit\u00e0 media di circa 35 nodi.\nNel 1969, terminato il servizio passeggeri di linea, la SS \"United States\" fu posta in disarmo presso la base della US NAVY di Norfolk Va. Attualmente \u00e8 attraccata a Filadelfia.\nPer la grande ammiraglia \u00e8 previsto un suo totale restauro: una fondazione, che prende nome proprio dalla nave, vorrebbe farla diventare monumento nazionale o comunque valorizzarne l\u2019importanza storica."}
{"id": "1143914", "revid": "23", "url": "https://it.wikipedia.org/wiki?curid=1143914", "title": "RAW (immagine)", "text": ""}
{"id": "1143916", "revid": "32428", "url": "https://it.wikipedia.org/wiki?curid=1143916", "title": "Rettifilo", "text": ""}
{"id": "1143918", "revid": "767487", "url": "https://it.wikipedia.org/wiki?curid=1143918", "title": "La notte etterna", "text": "La notte etterna \u00e8 una canzone della cantautrice francese Emma Shapplin. Fa parte del suo secondo album, \"Etterna\", registrato nel 2002 ed \u00e8 stato utilizzato nel 2006, in una speciale versione, per la campagna promozionale del Ferrero Rocher.\nLa canzone.\nIl testo \u00e8 scritto in lingua italiana arcaica. Molti critici ne hanno evidenziato la struttura particolarmente esoterica, ovvero di ardua comprensione. Il discorso non segue una sintassi coerente e molte parole sono accentate in modo errato (per esempio la parola \"\u00e8sule\" viene restituita come \"es\u00f9le\" mentre il termine \"infel\u00ecce\" viene pronunciato una prima volta \"inf\u00e8lice\" e una seconda, subito dopo, con la terminazione piana corretta). Infine, ad ogni ritornello, vienne salmodiata la parola \"tramene\", che non appartiene al lessico italiano. In realt\u00e0 nel vocabolario \u00e8 presente la parola \"tramen\u00eco\", termine del XVII secolo che sta a significare la molestia del caos o un rumore assillante. Un altro possibile significato - individuato dalla critica - rimanda all'invocazione religiosa del medioevo \"Trans Mea Culpae heu Domine\", dalla quale potrebbe derivare una contrazione come \"tramene\".\nUn'altra possibile interpretazione ricongiungerebbe la parola tramene ad una contrazione dell'espressione \"me ne trae\" / \"mi trae\" (\"laggi\u00f9\"), ma, in assenza di esplicazioni dell'autrice ogni via risulta essere veridica come erronea.\nIl tono generale del canto \u00e8 maestoso e languido, come se fosse espresso da una figura angelica - caduta e poi risorta - oppure da un'anima inquieta che riflette sul proprio stato di infelicit\u00e0.\nSempre a parere della critica, il brano riflette in ogni caso l'effetto desiderato del lento incedere dell'anima nel suo stato d'etere fino al limite delle inquietudini umane."}
{"id": "1143923", "revid": "14691", "url": "https://it.wikipedia.org/wiki?curid=1143923", "title": "La Notte Etterna", "text": ""}
{"id": "1143927", "revid": "1983214", "url": "https://it.wikipedia.org/wiki?curid=1143927", "title": "Pantano", "text": ""}
{"id": "1143929", "revid": "287204", "url": "https://it.wikipedia.org/wiki?curid=1143929", "title": "Linea A20", "text": "La linea A20 o linea di indirizzamento A20 \u00e8 una delle tante linee elettriche che fanno parte del bus di sistema di un computer basato su architettura x86. In particolare, la linea A20 viene utilizzata per la trasmissione del 21\u00b0 bit attraverso il bus di indirizzamento.\nUn microprocessore, di solito, avr\u00e0 un numero di linee di indirizzamento pari al logaritmo in base due del suo spazio di indirizzamento fisico. Per esempio, un Intel 80386, che ha uno spazio di indirizzamento di 4 GiB, richiede 32 linee, denominate A0, A1, ..., A31. Le linee prendono il nome dal bit dell'indirizzo che trasmettono. Perci\u00f2, la linea A0 trasmetter\u00e0 il bit meno significativo, cio\u00e8 il bit 0 (il primo bit). La linea A20 trasmette il bit 20 (cio\u00e8 il 21\u00ba bit) , e diviene attiva nel momento in cui si raggiunge 1 MiB o 220. (Si noti che, nel caso dell'80386, le linee A0 ed A1 non esistono di per s\u00e9, dal momento che questo processore indirizza la memoria con parole da 4 bytes, indicando quali sono i 4 byte significativi per quel particolare trasferimento di memoria tramite linee separate \"Byte Enable\").\nStoria.\nQuando IBM progett\u00f2 l'IBM PC AT, decise di utilizzare i nuovi e pi\u00f9 avanzati processori Intel 80286, che non erano del tutto compatibili con i precedenti Intel 8086 e Intel 8088 quando funzionavano in modalit\u00e0 reale. I precedenti microprocessori x86 non avevano le linee di bus da A20 a A31; per questo motivo, indirizzi che superavano il primo megabyte non sarebbero stati visibili al processore. L'80286 poteva, invece, indirizzare fino a 16 megabyte di memoria.\nMolti programmi funzionavano e funzionano ancora secondo il comportamento appena descritto, e diventava quindi una procedura usuale accedere ai primi 64 kB di memoria senza modificare i registri di segmento del processore. Per rimanere compatibile con questi programmi, IBM decise di risolvere il problema da s\u00e9, a livello di scheda madre.\nVenne inserita una porta logica sulla linea A20 tra il processore e il bus di sistema, che venne quindi denominata \"Porta A20\". La porta A20 pu\u00f2 essere abilitata o disabilitata via software per permettere od impedire al bus di indirizzamento di ricevere un segnale dalla linea A20. Viene settata opportunamente durante l'esecuzione di programmi che si basano sulle vecchie specifiche. Quando il sistema viene avviato, il BIOS abilita la linea A20 durante il conteggio e l'esame della memoria RAM installata, e la disabilita prima di trasferire il controllo al sistema operativo.\nIn origine, la porta logica era una porta collegata al controller per la tastiera Intel 8042. La sua gestione era un processo relativamente lento. Sono stati in seguito introdotte delle alternative che permettono un multitasking pi\u00f9 efficiente per i programmi che richiedono l'accesso all'intera memoria fisica installata.\nSi noti che la disconnessione della linea A20 non impedirebbe l'accesso a tutta la memoria, ma solo a quella nel range 1 MB-2 MB, 3 MB-4 MB, 5 MB-6 MB ecc.\nIl software in modalit\u00e0 reale poteva aver problemi soltanto con la memoria che si trovasse appena oltre il primo megabyte, e quindi la soluzione trovata rispondeva perfettamente alle esigenze.\nCol passare del tempo, l'espressione \"linea A20\" venne sempre pi\u00f9 confusa dal grande pubblico con \"Porta-A20\".\nL'abilitazione della porta A20 \u00e8 uno dei passaggi che un sistema operativo in modalit\u00e0 protetta x86 compie durante la procedura di avvio, spesso prima che il bootloader passi il controllo al kernel (ad esempio, nel caso di Linux).\nLa modalit\u00e0 8086 virtuale, introdotta con il processore Intel 80386, permette di simulare il comportamento richiesto dai programmi in modalit\u00e0 reale attraverso l'uso delle caratteristiche di memoria virtuale proprie del processore: la memoria fisica pu\u00f2 essere associata a pi\u00f9 di un indirizzo virtuale, cosa che permette alla memoria associata al primo megabyte di memoria virtuale di esserlo anche al secondo megabyte. Un sistema operativo appositamente modificato \u00e8 in grado di intercettare i cambiamenti dello stato della linea A20, e di compiere i cambiamenti necessari allo spazio d'indirizzamento della memoria virtuale - cosa che rende inutile la disabilitazione della porta A20.\nIl processore Intel 80486 aggiunse un pin speciale denominato \"A20M#\", che quando \u00e8 in funzione forza il 20\u00b0 bit dell'indirizzo fisico al valore zero per tutti gli accessi alla memoria cache o quella esterna da parte del processore. Questa nuova caratteristica fu vantaggiosa per i costruttori di schede madri, dal momento che rende sovrabbondante parte della circuiteria necessaria all'implementazione della porta A20. Il software ha, comunque, la necessit\u00e0 di gestire la porta e deve rapportarsi a periferiche esterne (il chipset) per farlo."}
{"id": "1143930", "revid": "701660", "url": "https://it.wikipedia.org/wiki?curid=1143930", "title": "Rifugio Quintino Sella al Felik", "text": "Il rifugio Quintino Sella al Felik (viene anche chiamato capanna Quintino Sella al Felik) \u00e8 un rifugio situato nel comune di Gressoney-La-Trinit\u00e9 (AO), nella valle del Lys, nelle Alpi Pennine, a 3585\u00a0m s.l.m. nel massiccio del Monte Rosa.\nStoria.\nIl primo rifugio venne eretto nel 1885, ricostruito una prima volta nel 1907 e una seconda nel 1924, dopo essere stato danneggiato da una valanga. L'attuale costruzione a tre piani \u00e8 stata completata nel 1982 ed \u00e8 in legno lamellare prefabbricato. \u00c8 stato intitolato a Quintino Sella, fondatore del Club Alpino Italiano. \nCaratteristiche e informazioni.\nSi trova sul bordo del ghiacciaio del Felik. Ha una capienza di 142 posti. L'apertura indicativa va da giugno a settembre ed \u00e8 sovente condizionata dalla caratteristiche climatiche.\nAccessi.\nL'accesso pi\u00f9 frequentato avviene dalla valle del Lys (detta anche valle di Gressoney). Superato l'abitato di Gressoney-La-Trinit\u00e9 e giunti alla frazione Stafal (1825\u00a0m) si prendono gli impianti funiviari che conducono al colle Bettaforca (2727\u00a0m). Dal colle Bettaforca il rifugio \u00e8 raggiungibile in circa tre ore.\nSi pu\u00f2 raggiungere il rifugio anche dalla val d'Ayas. Arrivati all'abitato di Ayas si sale per il lungo sentiero fino al colle Bettaforca e poi si segue l'itinerario precedente."}
{"id": "1143936", "revid": "56818", "url": "https://it.wikipedia.org/wiki?curid=1143936", "title": "Resto d'Israele", "text": ""}
{"id": "1143938", "revid": "2178", "url": "https://it.wikipedia.org/wiki?curid=1143938", "title": "Matrimonio (diritto canonico)", "text": ""}
{"id": "1143941", "revid": "1573940", "url": "https://it.wikipedia.org/wiki?curid=1143941", "title": "Calma glaucoides", "text": "Calma glaucoides () \u00e8 un mollusco nudibranchio della famiglia Calmidae."}
{"id": "1143946", "revid": "56818", "url": "https://it.wikipedia.org/wiki?curid=1143946", "title": "Resto di Israele", "text": ""}
{"id": "1143948", "revid": "547034", "url": "https://it.wikipedia.org/wiki?curid=1143948", "title": "L'invasione degli ultracorpi (romanzo)", "text": "L'invasione degli ultracorpi (\"The Body Snatchers\", pubblicato in Italia anche come Gli invasati) \u00e8 un romanzo di fantascienza di Jack Finney pubblicato in tre puntate nel novembre e dicembre del 1954 sulla rivista \"Collier's\" e l'anno successivo in edizione \"paperback\".\nIl libro ha avuto numerose trasposizioni cinematografiche.\nStoria editoriale.\nIl romanzo \u00e8 stato inizialmente pubblicato a puntate su tre numeri della rivista statunitense \"Collier's\" usciti in edicola il 26 novembre 1954 il 10 novembre 1954 e il 24 dicembre 1954. L'opera sub\u00ec una prima revisione prima della pubblicazione in edizione paperback nel 1955 e un secondo rimaneggiamento in concomitanza con l'uscita del secondo adattamento cinematografico del 1978, \"Terrore dallo spazio profondo\" (\"Invasion of the Body Snatchers\").\nIl romanzo, pubblicato nella sua ultima revisione, ha un finale ottimistico: gli invasori, infatti, disturbati dalla combattivit\u00e0 degli esseri umani, fuggono dal pianeta in cerca di altri mondi pi\u00f9 facili da conquistare. Nella primissima versione del romanzo, pubblicata nel 1954, l'invasione veniva arrestata solo grazie all'intervento dell'FBI. Questa prima versione \u00e8 stata probabilmente frutto dell'influenza degli eventi di cronaca immediatamente precedenti la prima stesura e in particolare il caso Rosenberg e le fobie legate a presunti casi di lavaggio del cervello a opera dei servizi segreti sovietici.\nIl romanzo di fantascienza \u00e8 molto vicino al genere dell'orrore e ricorda la precedente opera \"Terrore dalla sesta luna\" (\"The Puppet Masters\") dello scrittore Robert A. Heinlein pubblicato nel 1951.\nTrama.\nIl romanzo descrive una subdola invasione aliena: dei semi di origine extraterrestre piovono sulla Terra e sono in grado di duplicare esattamente un essere umano. Quando il processo finisce l'originale umano muore dissolvendosi mentre la copia aliena lo sostituisce. Le copie sono caratterialmente ed empaticamente disumane, incapaci di provare emozioni.\nLa storia \u00e8 ambientata nell'immaginaria cittadina californiana di Santa Mira, dove il giovane dottore Miles Bennell vive e lavora. Un pomeriggio di agosto del 1953 il medico riceve la visita di una sua ex fiamma, Becky Driscoll, che non vedeva da anni. La giovane donna \u00e8 preoccupata per la cugina Wilma che \u00e8 convinta che lo zio Ira, che vive con loro, non \u00e8 altri che un impostore. Miles si reca a casa delle giovani e non trova nulla di anomalo nei comportamenti o nella fisionomia dello zio. I giorni successivi, per\u00f2, altri pazienti del medico lamentano le stesse fissazioni nei confronti di parenti o amici; il dottore consiglia a tutti di rivolgersi al collega psichiatra, l'amico Manfred \"Mannie\" Kaufman.\nMiles e Becky, entrambi divorziati, iniziano a frequentarsi, sentendosi subito attratti l'uno verso l'altra ma il clima idilliaco instauratosi viene bruscamente interrotto da un'inquietante vicenda: mentre i due giovani sono insieme al cinema, vengono raggiunti dallo scrittore Jack Belicec che li prega di seguirlo seminterrato della propria abitazione dove, su un tavolo da biliardo, giace un corpo apparentemente senza vita e dalle fattezze indefinite, quasi fosse un manichino appena abbozzato. Durante la notte il corpo continua a svilupparsi assumendo sempre pi\u00f9 le fattezze di Jack che, sconvolto, fugge con la moglie Theodora a casa di Miles. I due decidono di restare a casa dell'amico insieme a Becky che, anch'ella terrorizzata dagli eventi e convintasi a sua volta che lo zio Ira non sia che un impostore, si era gi\u00e0 rifugiata dall'uomo. A conferma del terrore della donna Miles aveva trovato un baccello, contenente l'abbozzo di Becky, nascosto a casa di lei. Dei colloqui con l'amico psichiatra inizialmente convincono tutti di essere stati preda di un'allucinazione collettiva fino a quando la situazione precipita: la cittadina \u00e8 in preda al degrado e gli abitanti sono sempre pi\u00f9 distanti e abulici.\nMiles tenta di avvisare l'esercito e l'FBI ma prima non viene creduto e poi alieni sostituitisi ai centralinisti di Santa Mira isolano le comunicazioni con il resto del paese. I cittadini mentre dormono vengono assorbiti dai baccelli nascosti da complici extraterrestri nelle loro case. I quattro amici riescono a fuggire dalla cittadina ma ben presto decidono di ritornare a Santa Mira per tentare di combattere gli alieni. Gli invasori catturano Jack e Theodora mentre Miles e Becky riescono, solo per poco, a far perdere le loro tracce. I due per\u00f2 vengono presto catturati e tra gli alieni sostituitosi agli abitanti, si scopre esserci anche lo psichiatra Mannie. L'uomo svela che gli alieni si sviluppano dai baccelli vaganti nello spazio e per caso atterrati a Santa Mira. Una volta a terra i primi baccelli si sono sviluppati in uomini assorbendo l'identit\u00e0 di alcuni abitanti. La seconda fase dell'invasione, invece, \u00e8 stata pianificata dagli alieni gi\u00e0 sviluppati che hanno provveduto a coltivare i baccelli in grande quantit\u00e0, a diffonderli nelle citt\u00e0 vicine che sono state man mano isolate; i baccelli nascosti in tutte le case avevano modo di assorbire gli abitanti sostituendosi a loro. Il tentativo di far addormentare i due prigionieri e di assorbirne le identit\u00e0 fallisce grazie a uno stratagemma escogitato da Miles. Il medico evade con Becky iniettando della morfina ai loro quattro carcerieri. I due, invece di fuggire lontano, appiccano il fuoco alle piantagioni non volendo arrendersi all'invasione. Il piano sembra un tentativo disperato, visto il gran numero dei baccelli coltivati e la gran folla di alieni gi\u00e0 sviluppati, ma inspiegabilmente, dalle piantagioni, i vegetali alieni si staccano dalle piante e si involano nello spazio.\nLa combattivit\u00e0 e la testardaggine dei terrestri, in particolare il coraggio e la determinazione di Miles, Becky, Jack e Theodora, hanno convinto la razza aliena a cercare nello spazio profondo mondi pi\u00f9 facili da conquistare. Gli alieni trasformatisi sono impossibilitati a lasciare la Terra, ma avranno vita breve, a causa della loro peculiare fisiologia che non gli concede che cinque anni di sopravvivenza."}
{"id": "1143949", "revid": "21880", "url": "https://it.wikipedia.org/wiki?curid=1143949", "title": "Precuthona", "text": ""}
{"id": "1143950", "revid": "21880", "url": "https://it.wikipedia.org/wiki?curid=1143950", "title": "Tergipedidae", "text": ""}
{"id": "1143952", "revid": "1573940", "url": "https://it.wikipedia.org/wiki?curid=1143952", "title": "Calma (zoologia)", "text": "Calma \u00e8 un genere di molluschi nudibranchi, unico genere della famiglia Calmidae .\nTassonomia.\nIl genere comprende le seguenti specie:"}
{"id": "1143953", "revid": "21880", "url": "https://it.wikipedia.org/wiki?curid=1143953", "title": "Calmidae", "text": ""}
{"id": "1143956", "revid": "1442080", "url": "https://it.wikipedia.org/wiki?curid=1143956", "title": "Sebasti\u00e1n Rambert", "text": "Carriera.\nClub.\nCresciuto nella squadra argentina dell'Independiente, arriva all'Inter nell'agosto 1995 per 4,2 miliardi di lire, in contemporanea a Javier Zanetti, che invece militava nel Banfield. Nello scorcio di stagione disputato all'Inter non debutta in campionato, collezionando invece una presenza nell'eliminazione del primo turno di Coppa UEFA contro il Lugano (andata in Svizzera 1-1, ritorno a Milano 0-1) e una in coppa Italia, contro il .\nNella sessione invernale di calciomercato della stagione 1995-1996 il Real Saragozza, squadra della Primera Divisi\u00f3n, acquista Rambert in prestito per rinforzare l'attacco. La squadra aragonese era allenata da V\u00edctor Fern\u00e1ndez, amante del gioco offensivo e del modulo 4-3-3, Rambert trov\u00f2 spazio in attacco con Miguel Pardeza e Fernando Morientes. Esord\u00ec il 17 dicembre 1995, in occasione della 17\u00aa giornata di campionato alla Romareda contro il Real Valladolid. Il Real Saragozza vinse per 5-3 e Rambert segn\u00f2.\nLe sue prestazioni peggiorarono con il proseguire della stagione, in cui segn\u00f2 altre tre reti. Il 28 aprile 1996 gioc\u00f2 la sua ultima partita con il Real Saragozza, entrando in campo nel secondo tempo nella partita di ritorno di campionato contro il Valladolid. Finita la stagione, torn\u00f2 in Argentina e gioc\u00f2 con Boca Juniors e River Plate. Nella stagione 2000-2001 torn\u00f2 all'Independiente e nella stagione successiva ebbe un'esperienza nel campionato greco con l'Iraklis. Nel 2003, mentre militava nell'Arsenal de Sarand\u00ed, si ritir\u00f2 a causa di numerosi infortuni.\nNazionale.\nTra il 1994 e il 1995 ha collezionato otto presenze e quattro reti con la Nazionale argentina. Ha preso parte ai Giochi panamericani e alla FIFA Confederations Cup 1995 sotto la guida del commissario tecnico Daniel Passarella."}
{"id": "1143958", "revid": "1573940", "url": "https://it.wikipedia.org/wiki?curid=1143958", "title": "Phestilla", "text": "Phestilla \u00e8 un genere di molluschi nudibranchi della famiglia Trinchesiidae.\nTassonomia.\nIl genere comprende le seguenti specie:"}
{"id": "1143960", "revid": "287204", "url": "https://it.wikipedia.org/wiki?curid=1143960", "title": "Allsvenskan 1936-1937", "text": "L'edizione 1936-37 del campionato di calcio svedese (\"Allsvenskan\") vide la vittoria finale dell'AIK.\nCapocannoniere del torneo fu Olle Zetherlund (AIK), con 23 reti."}
{"id": "1143961", "revid": "1573940", "url": "https://it.wikipedia.org/wiki?curid=1143961", "title": "Pseudovermis", "text": "Pseudovermis \u00e8 un genere di molluschi nudibranchi, unico genere della famiglia Pseudovermidae.\nTassonomia.\nComprende le seguenti specie:"}
{"id": "1143962", "revid": "30445", "url": "https://it.wikipedia.org/wiki?curid=1143962", "title": "Pseudovermidae", "text": ""}
{"id": "1143966", "revid": "46291", "url": "https://it.wikipedia.org/wiki?curid=1143966", "title": "Cleioprocta", "text": "Cleioprocta \u00e8 una superfamiglia di molluschi nudibranchi."}
{"id": "1143967", "revid": "1543377", "url": "https://it.wikipedia.org/wiki?curid=1143967", "title": "Jo\u00ebl Stransky", "text": "Biografia.\nStransky \u00e8 nato a Pietermaritzburg (nella provincia dell'allora Natal) da genitori ebrei di origine polacca; trascorse l'infanzia a Citt\u00e0 del Capo e, quando la famiglia torn\u00f2 nel Natal, comp\u00ec gli studi superiori dapprima al Rodenbosch College, dove gioc\u00f2 principalmente a cricket, e in seguito al Maritzburg College, dove apprese il rugby sotto la guida di James \"Skonk\" Nicholson, uno dei pi\u00f9 noti allenatori di rugby giovanile del Paese.\nSi scopr\u00ec mediano d'apertura a 16 anni quando, durante un incontro di allenamento, furono allestite due squadre tra gli studenti: quella in cui Stransky fu selezionato non aveva un calciatore.\nQuesti si offr\u00ec quindi volontario per calciare, e durante l'incontro riusc\u00ec a trovare la via dei pali da ogni posizione del campo; da quel giorno gli fu assegnato il ruolo d'apertura, che tenne per tutta la sua carriera.\nIntrapresi all'Universit\u00e0 gli studi di economia, entr\u00f2 nel 1988 nei Natal Sharks, con cui nel 1990 vinse la Currie Cup con un personale di 195 punti in 14 incontri; l'anno seguente fu in Italia, a , dove rimase per un campionato prima di passare al per un'altra stagione.\nIl 31 luglio 1993 esord\u00ec in Nazionale sudafricana in un \"test match\" vinto a Sydney contro l'; nonostante la vittoria non registr\u00f2 punti nel tabellino, i quali giunsero nell'incontro seguente, disputato 15 giorni pi\u00f9 tardi a Brisbane sempre contro gli \"Wallabies\", che vinsero 28-20: Stransky realizz\u00f2 una meta, due trasformazioni e due calci piazzati per un totale di 15 punti.\nTornato in Sudafrica nel 1994 nelle file del Western Province (con cui giunse alla finale di Currie Cup 1995 persa proprio contro la sua ex squadra del Natal Sharks), fu tra i selezionati alla , che vide il ritorno del Sudafrica alle competizioni internazionali dopo la fine del bando internazionale dovuto al regime di \"apartheid\" l\u00ec vigente fino al 1994.\nNell'incontro di apertura della Coppa del Mondo, disputato a Citt\u00e0 del Capo il 27 maggio 1995 e vinto 27-18 sull', Stransky fu il primo sudafricano della storia a realizzare un \"full house\" in un incontro internazionale: marc\u00f2 infatti una meta, un calcio di trasformazione, quattro calci piazzati e un \"drop\", per un totale di 22 punti; pi\u00f9 rilevante ancora fu la sua \"performance\" nel corso della finale del torneo, disputata un mese pi\u00f9 tardi all'Ellis Park di Johannesburg contro la : in vantaggio 9-6 al primo tempo, con tre suoi calci piazzati contro i due del neozelandese Andrew Mehrtens (singolarmente, sudafricano di nascita anch'egli), gli \"Springbok\" si videro raggiunti nella ripresa con un piazzato, ancora di Mehrtens; furono quindi necessari i tempi supplementari, il primo dei quali si chiuse sul 12 pari (ancora Stransky e Mehrtens); nel secondo tempo Stransky azzecc\u00f2 un \"drop\" che port\u00f2 il risultato finale sul 15-12 e diede al la Coppa del Mondo (a distanza di quasi 15 anni Stransky lo defin\u00ec \u00abquel calcio che cambi\u00f2 la mia vita\u00bb).\nStransky fu anche presente al Tri Nations 1996, l'unica edizione di tale torneo da lui disputato; termin\u00f2 la carriera internazionale, infatti, il 31 agosto di quell'anno, contro la a Johannesburg; singolarmente, anche in tale incontro, come in quello d'esordio, pur vinto, non realizz\u00f2 alcun punto.\nFurono in totale 22 i \"test match\" con il , con 240 punti totali (6 mete, 30 trasformazioni, 47 calci piazzati e 3 \"drop\").\nIl 1996 fu anche l'anno in cui disput\u00f2 la sua unica stagione di Super Rugby, nelle file degli Stormers, franchigia della Provincia del Capo Occidentale cui afferisce il Western Province; nel 1997 si trasfer\u00ec in Europa per militare in Premiership nelle file del Leicester: l'occasione del contatto fu il \"match\" che i Barbarians, in cui lo stesso Stransky fu invitato a giocare, disputarono a Twickenham contro l' per il saluto a David Campese che terminava l'attivit\u00e0 internazionale.\nCon il Leicester vinse il titolo di campione inglese nel 1999, la sua ultima stagione agonistica.\nIn vista della , che fu organizzata dal Galles e si tenne in varie sedi del Regno Unito, la Federazione inglese consider\u00f2 l'ipotesi di schierare Stransky per i propri colori, in quanto si era appreso che un suo nonno proveniva dalla Gran Bretagna; quando fu chiaro che invece si trattava di un bisnonno il progetto decadde; a fine stagione Stransky si ritir\u00f2.\nTornato in Sudafrica divenne imprenditore e fond\u00f2 un'azienda di recupero veicoli rubati, oggi inglobata nel gruppo sudafricano Altec Netstar, del quale \u00e8 direttore generale; nel 2000, mentre ancora svolgeva attivit\u00e0 di tecnico \"part-time\" per il Leicester, fu contattato verbalmente dal \"manager\" del Bristol Bob Dwyer e gli fu offerto un contratto da allenatore, che Stransky accett\u00f2 sulla parola fidandosi: ma il club rifiut\u00f2 di mettere sotto contratto l'ex giocatore, che nel frattempo si era dimesso dal Leicester e stava pianificando il trasferimento a Bristol; Stransky port\u00f2 quindi il tribunale per vedersi risarciti i danni materiali, ma il club si difese sostenendo che Dwyer avesse parlato a titolo personale e avesse fuorviato Stransky; Dwyer conferm\u00f2 altres\u00ec di avere agito su mandato del club e l'Alta Corte di Londra condann\u00f2 il Bristol a pagare un indennizzo di circa 150.000 sterline come risarcimento danni e di altre 200.000 per i costi sostenuti durante il procedimento legale.\nNonostante la carriera imprenditoriale Stransky ha ammesso di essere ancora attratto dall'attivit\u00e0 di allenatore, citando quale una tra le pi\u00f9 grandi soddisfazioni della sua vita quella di aver visto una squadra di Under-13 da lui allenata in Sudafrica realizzare una meta secondo uno schema che aveva poco prima insegnato ai ragazzi.\nCultura di massa.\nNel film \"Invictus\", diretto da Clint Eastwood, che narra del processo di riappacificazione nel Sudafrica post-\"apartheid\" che trova il suo culmine proprio nella vittoria degli \"Springbok\" alla , alcuni giocatori della Nazionale sono divenuti personaggi del film: tra di essi il capitano Fran\u00e7ois Pienaar, interpretato da Matt Damon, e lo stesso Stransky, sullo schermo interpretato da Scott Eastwood, figlio del regista."}
{"id": "1143968", "revid": "21880", "url": "https://it.wikipedia.org/wiki?curid=1143968", "title": "Favorinidae", "text": ""}
{"id": "1143970", "revid": "1573940", "url": "https://it.wikipedia.org/wiki?curid=1143970", "title": "Myrrhinidae", "text": "Myrrhinidae \u00e8 una famiglia di molluschi nudibranchi della superfamiglia Aeolidioidea.\nTassonomia.\nComprende i seguenti generi:"}
{"id": "1143971", "revid": "21880", "url": "https://it.wikipedia.org/wiki?curid=1143971", "title": "Spurillidae", "text": ""}
{"id": "1143972", "revid": "22475", "url": "https://it.wikipedia.org/wiki?curid=1143972", "title": "Volvo Serie 100", "text": "La Serie 100 \u00e8 un'autovettura prodotta dalla Volvo tra il 1966 ed il 1974.\nIl contesto.\nL'invecchiamento della 120 Amazon costrinse la Casa di G\u00f6teborg a mettere in cantiere un nuovo modello, che ne migliorasse, soprattutto, l'abitabilit\u00e0 e la sicurezza,\nLa meccanica della \"120\", robusta ed affidabile, non richiedeva grosse modifiche, cos\u00ec fu conservata, con opportuni affinamenti. Della Amazon venne conservato il pianale (allungato nel passo), compresa la trazione posteriore, il retrotreno ad assale rigido, ed il motore 4 cilindri con albero a camme laterale.\nCompletamente nuova la carrozzeria, una squadrata, capiente e ben studiata sotto l'aspetto della protezione degli occupanti in caso d'urto, berlina a 3 volumi. Una versione station wagon venne sviluppata quasi in contemporanea alla berlina.\nModerni, spaziosi ed efficienti, sia dal punto di vista ergonomico che della sicurezza, anche gli interni.\nLa nuova Volvo debutt\u00f2 nel 1966.\nLe 140.\nLe prime versioni della \"Serie 100\" a debuttare (1966) furono le 142 (berlina a 2 porte) e 144 (berlina a 4 porte), equipaggiate col motore di 1778cm\u00b3, alimentato con 1 (85cv) o 2 carburatori (103cv). La gamma per l'Italia includeva le versioni standard (con motore da 85cv e allestimento base), \"DL\" (con motore da 85cv e allestimento pi\u00f9 completo), \"S\" (con motore da 103cv e allestimento base) e \"S DL\" (con motore da 103cv e allestimento \"DL\").\nPochi mesi dopo inizi\u00f2 la commercializzazione della station wagon 145, nelle versioni standard, \"DL\" e \"Express\" (con allestimento base e tetto rialzato per migliorare la capacit\u00e0 di carico). Tutte erano equipaggiate col motore da 85cv.\nLa 140 venne nel corso degli anni costantemente aggiornata. Nel 1968 le versioni S (base e DL) ottennero un motore con cilindrata maggiorata a 1986 cm\u00b3. La potenza rimaneva invariata, ma migliorava l'elasticit\u00e0 di marcia.\nNel 1970 venne migliorato l'equipaggiamento di sicurezza: appoggiatesta anteriori, lunotto termico e, sulle station wagon, tergilunotto, vennero resi di serie.\nNel 1971 la gamma venne riorganizzata. La versione base, ora denominata \"L\", conservava motore e aspetto delle precedenti standard, mentre le DL ottennero il motore 2 litri da 100 cv (prima sulle S). Al top della gamma si posizionava la \"GL\", con motore 2 litri a iniezione da 124 cv e allestimento lussuoso (completo di interni in pelle). Le versioni DL e GL si distinguevano anche per una nuova mascherina nera opaca e per i paraurti maggiorati con profili in gomma. Le station wagon erano disponibili nelle versioni L, DL e Express (invariata).\nNel 1972, accanto ad alcuni ritocchi agli interni (leva del cambio spostata, cruscotto) e l'adozione di nuove maniglie delle porte, venne introdotto un nuovo motore 4 cilindri di 1986 cm\u00b3 con albero a camme in testa. Sulle versioni L, con alimentazione a carburatore singolo, erogava 88 cv, sulle DL (mono o bicarburatore) 88 o 105 cv, mentre sulle GL a iniezione 126 cv. Dalla gamma delle station wagon venne tolta la Express. \nNel 1973 un restyling cambi\u00f2 il frontale (nuova mascherina, frecce spostate ai lati dei fari), la coda (con nuovi gruppi ottici rettangolari ampliati) e gli interni (nuova plancia). La sicurezza venne migliorata dall'adozione delle barre antintrusione nelle portiere. La 142 non venne pi\u00f9 importata in Italia.\nLe ultime novit\u00e0 vennero introdotte nel 1974. La pi\u00f9 evidente era l'adozione di nuovi paraurti ad assorbimento d'urto. Non fu l'unica, dato che vennero introdotte portiere rinforzate, impianto lavafari e, per le GL, un nuovo impianto di iniezione Bosch.\nAlla fine dell'anno tutte le 140 uscirono di listino per far spazio alle 240.\nLe 160.\nPer arginare lo strapotere di Mercedes-Benz, BMW e Jaguar, nel settore delle ammiraglie a 6 cilindri, la Volvo, forte dell'immagine acquisita con le 140, decise di mettere in campo un proprio modello.\nIngenuamente a G\u00f6teborg pensarono di poter risolvere la questione prendendo la berlina 144, allungandone il passo di 10 cm e ridisegnandone completamente frontale mantenendo gli interni della 144 nelle annuali evoluzioni.\nEquipaggiata con un nuovo 6 cilindri in linea di 2968 cm\u00b3 alimentato con 2 carburatori e caratterizzata da un nuovo frontale con ampia calandra e fari circolari sporgenti (in stile Mercedes, Jaguar e Rover), la nuova berlina Volvo debutt\u00f2 sul mercato nel 1968 col nome di 164.\nNonostante gli interni pi\u00f9 lussuosi ed il passo allungato, la parte posteriore della carrozzeria identica a quella delle sorelle minori 144 e le prestazioni modeste fornite dal motore (che disponeva di soli 130cv/Din), limitarono il successo del modello.\nL'edizione station wagon \"165\" rest\u00f2 allo stadio di prototipo e non fu mai commercializzata, alcune 165 vennero ottenute da privati adattando il posteriore di una Volvo 145 a muso e motore di una 164.\nNel 1972 un restyling interess\u00f2 la coda (che venne aggiornata come la 144 modello '73), il frontale (mascherina lievemente meno pronunciata e griglie circolari al posto dei fari interni), i paraurti (del tipo ad assorbimento) e la plancia come per la 144. Il motore benefici\u00f2 di un impianto di iniezione che ne elev\u00f2 la potenza a 160cv/Din.\nLe vendite rimasero basse e, nel 1974, venne rimpiazzata dalla 260.\nLa produzione.\nLa Serie 100 \u00e8 stata prodotta nei seguenti esemplari:"}
{"id": "1143974", "revid": "46291", "url": "https://it.wikipedia.org/wiki?curid=1143974", "title": "Pleuroprocta", "text": "Pleuroprocta \u00e8 una superfamiglia di molluschi nudibranchi."}
{"id": "1143977", "revid": "1573940", "url": "https://it.wikipedia.org/wiki?curid=1143977", "title": "Coryphellidae", "text": "Coryphellidae \u00e8 una famiglia di molluschi nudibranchi appartenente alla superfamiglia Fionoidea.\nTassonomia.\nComprende i seguenti generi:"}
{"id": "1143978", "revid": "29244", "url": "https://it.wikipedia.org/wiki?curid=1143978", "title": "Notaeolidiidae", "text": ""}
{"id": "1143980", "revid": "46291", "url": "https://it.wikipedia.org/wiki?curid=1143980", "title": "Porostomata", "text": "Porostomata \u00e8 un sottordine di molluschi nudibranchi."}
{"id": "1143984", "revid": "1305772", "url": "https://it.wikipedia.org/wiki?curid=1143984", "title": "Daredevil", "text": ""}
{"id": "1143986", "revid": "21880", "url": "https://it.wikipedia.org/wiki?curid=1143986", "title": "Rhodopoidea", "text": ""}
{"id": "1143987", "revid": "46291", "url": "https://it.wikipedia.org/wiki?curid=1143987", "title": "Pachygnatha (superfamiglia)", "text": "Pachygnatha \u00e8 una superfamiglia di molluschi nudibranchi."}
{"id": "1143988", "revid": "124259962", "url": "https://it.wikipedia.org/wiki?curid=1143988", "title": "Steve Berry", "text": "Laureato alla Walter F. George School of Law (Mercer University), esercita la professione di avvocato per venticinque anni, prima di dedicarsi alla letteratura thriller. Vive nella contea di Camden, in Georgia.\nLe prime apparizioni letterarie di Steve Berry furono nel 2003 con lo storico thriller \"The Amber Room\" e poi nel 2004 con \"La profezia dei Romanov\". Steve Berry ha iniziato a scrivere nel 1990, e per 12 anni \u00e8 stato rifiutato per ben 85 volte da cinque diversi editori, alla fine \u00e8 riuscito a vendere il suo manoscritto alla Ballantine Books..\nI romanzi di Steve Berry sono presenti come best seller nelle classifiche di New York Times, USA Today, Publishers Weekly e BookSense. Ha pubblicato circa 17 milioni di copie, che sono state tradotte in 40 lingue in 51 paesi. Steve Berry usa molto del suo tempo per scrivere e pianificare nuovi romanzi, insegnare le tecniche di scrittura al pubblico nel mondo, giocando a golf o andando al mare.\nOpere.\neBooks.\nBerry ha pubblicato quattro brevi storie nel solo formato eBook, che narrano le vicende dei personaggi secondari della serie di Cotton Malone. Le storie sono dei prequel rispettivamente de \"L'esercito fantasma\", \"Il sigillo dei traditori\", \"Il sepolcro segreto\" e \"Le chiavi del potere\"."}
{"id": "1143992", "revid": "21880", "url": "https://it.wikipedia.org/wiki?curid=1143992", "title": "Antiopellidae", "text": ""}
{"id": "1143994", "revid": "1573940", "url": "https://it.wikipedia.org/wiki?curid=1143994", "title": "Madrella aurantiaca", "text": "Madrella aurantiaca \u00e8 un mollusco nudibranchio della famiglia Madrellidae."}
{"id": "1143996", "revid": "1573940", "url": "https://it.wikipedia.org/wiki?curid=1143996", "title": "Madrellidae", "text": "Madrellidae \u00e8 una famiglia di molluschi nudibranchi della superfamiglia Proctonotoidea.\nTassonomia.\nLa famiglia comprende i seguenti generi:"}
{"id": "1143997", "revid": "1573940", "url": "https://it.wikipedia.org/wiki?curid=1143997", "title": "Madrella", "text": "Madrella \u00e8 un genere di molluschi nudibranchi della famiglia Madrellidae.\nTassonomia.\nIl genere comprende le seguenti specie:"}
{"id": "1143999", "revid": "1573940", "url": "https://it.wikipedia.org/wiki?curid=1143999", "title": "Dendronotoidea", "text": "Dendronotoidea \u00e8 una superfamiglia di molluschi nudibranchi del sottordine Cladobranchia.\nTassonomia.\nComprende le seguenti famiglie:"}
{"id": "1144000", "revid": "21880", "url": "https://it.wikipedia.org/wiki?curid=1144000", "title": "Aranucidae", "text": ""}
{"id": "1144002", "revid": "1573940", "url": "https://it.wikipedia.org/wiki?curid=1144002", "title": "Dotidae", "text": "Dotidae \u00e8 una famiglia di molluschi nudibranchi della superfamiglia Dendronotoidea.\nTassonomia.\nComprende i seguenti generi:"}
{"id": "1144006", "revid": "647919", "url": "https://it.wikipedia.org/wiki?curid=1144006", "title": "Obelario Antenoreo", "text": ""}
{"id": "1144008", "revid": "1573940", "url": "https://it.wikipedia.org/wiki?curid=1144008", "title": "Bornella calcarata", "text": "Bornella calcarata \u00e8 un mollusco nudibranco appartenente alla famiglia Bornellidae."}
{"id": "1144009", "revid": "1573940", "url": "https://it.wikipedia.org/wiki?curid=1144009", "title": "Bornella", "text": "Bornella \u00e8 un genere di molluschi nudibranchi, unico genere della famiglia Bornellidae .\nTassonomia.\nIl genere comprende le seguenti specie:"}
{"id": "1144010", "revid": "21880", "url": "https://it.wikipedia.org/wiki?curid=1144010", "title": "Bornellidae", "text": ""}
{"id": "1144015", "revid": "1573940", "url": "https://it.wikipedia.org/wiki?curid=1144015", "title": "Arminoidea", "text": "Arminoidea \u00e8 una superfamiglia di molluschi nudibranchi del sottordine Cladobranchia.\nTassonomia.\nComprende due famiglie:"}
{"id": "1144019", "revid": "486946", "url": "https://it.wikipedia.org/wiki?curid=1144019", "title": "Doridoeididae", "text": ""}
{"id": "1144020", "revid": "51032", "url": "https://it.wikipedia.org/wiki?curid=1144020", "title": "Agranulociti", "text": ""}
{"id": "1144024", "revid": "1776051", "url": "https://it.wikipedia.org/wiki?curid=1144024", "title": "Cantone di Les Abymes-1", "text": "Il Cantone di Les Abymes-1 \u00e8 un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille).\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nSituato nella parte centro-occidentale dell'isola di Grande-Terre, il cantone comprende una parte del comune di Les Abymes.\nPrima del 2015 comprendeva una frazione di 9.754 abitanti del comune di Les Abymes. Il suo codice INSEE era 971 01."}
{"id": "1144028", "revid": "916580", "url": "https://it.wikipedia.org/wiki?curid=1144028", "title": "Salicaceae", "text": "Le Salicacee (Salicaceae ) sono una famiglia di angiosperme eudicotiledoni appartenenti all'ordine Malpighiales. Comprende essenze legnose (alberi o arbusti) diffuse nelle regioni temperate; sono predominanti nell'emisfero boreale mentre mancano in Oceania ed Antartide.\nDescrizione.\nPortano foglie semplici, spiralate, decidue, alterne e stipolate.\nI fiori sono unisessuali, con perianzio nullo. I fiori maschili hanno 2-5 stami in \"Salix\" e da 4 a molti (fino a 60) in \"Populus\". I fiori femminili sono costituiti da un ovario pi\u00f9 o meno peduncolato e supero, uniloculare, formato da due carpelli saldati e portante molti ovuli.\nI fiori sono riuniti in amenti unisessuali (eretti in \"Salix\" e pendenti in \"Populus\") portati su individui diversi (piante dioiche). L'impollinazione avviene per anemogamia ma, spesso, anche per entomogamia.\nI frutti sono delle capsule che portano molti semi provvisti di ciuffi di peli che favoriscono la disseminazione.\nTassonomia.\nIn questa famiglia sono riconosciuti 55 generi:\nLa classificazione APG IV poneva questa famiglia nell'ordine Malpighiales, mentre il sistema di Cronquist la classificava nell'ordine monotipico Salicales ."}
{"id": "1144030", "revid": "1776051", "url": "https://it.wikipedia.org/wiki?curid=1144030", "title": "Cantone di Les Abymes-2", "text": "Il Cantone di Les Abymes-2 \u00e8 un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nSituato nella parte centro-occidentale dell'isola di Grande-Terre, il cantone comprende una parte del comune di Les Abymes.\nPrima del 2015 comprendeva una frazione di 14.559 abitanti del comune di Les Abymes. Il suo codice INSEE era 971 02."}
{"id": "1144031", "revid": "1573940", "url": "https://it.wikipedia.org/wiki?curid=1144031", "title": "Heterodoris robusta", "text": "Heterodoris robusta \u00e8 un mollusco nudibranchio della famiglia Arminidae."}
{"id": "1144032", "revid": "226458", "url": "https://it.wikipedia.org/wiki?curid=1144032", "title": "Mandobanjo", "text": "Il mandobanjo \u00e8 un piccolo banjo a otto corde accoppiate e accordate come nel mandolino. Il Mandobanjo divenne famoso negli anni venti. Negli anni settanta e ottanta veniva usato come versione economica del banjo.\nNon bisogna confondere il mandobanjo (mandolin-banjo in inglese) con il banjolin; infatti il primo \u00e8 un vero e proprio ibrido tra il mandolino e il banjo, mentre il banjolin \u00e8 un banjo soprano a 4 corde utilizzato nelle vecchie orchestre di banjo."}
{"id": "1144033", "revid": "1573940", "url": "https://it.wikipedia.org/wiki?curid=1144033", "title": "Heterodoris", "text": "Heterodoris \u00e8 un genere di molluschi nudibranchi della famiglia Arminidae.\nTassonomia.\nIl genere comprende due specie:"}
{"id": "1144034", "revid": "1776051", "url": "https://it.wikipedia.org/wiki?curid=1144034", "title": "Cantone di Les Abymes-3", "text": "Il Cantone di Les Abymes-3 \u00e8 un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato ridefinito.\nComposizione.\nSituato nella parte centro-occidentale dell'isola di Grande-Terre, il cantone comprende una parte del comune di Les Abymes e una parte del comune di Le Gosier.\nPrima del 2015 comprendeva una frazione di 12.109 abitanti del comune di Les Abymes. Il suo codice INSEE era 971 37."}
{"id": "1144035", "revid": "1776051", "url": "https://it.wikipedia.org/wiki?curid=1144035", "title": "Cantone di Les Abymes-4", "text": "Il Cantone di Les Abymes-4 era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte centro-occidentale dell'isola di Grande-Terre comprendeva una frazione di 16.807 abitanti del comune di Les Abymes. Il suo codice INSEE era 971 38."}
{"id": "1144036", "revid": "1776051", "url": "https://it.wikipedia.org/wiki?curid=1144036", "title": "Cantone di Les Abymes-5", "text": "Il Cantone di Les Abymes-5 era un cantone francese dell'arrondissement di Pointe-\u00e0-Pitre nel dipartimento d'oltremare francese della Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte centro-occidentale dell'isola di Grande-Terre comprendeva una frazione di 9.825 abitanti del comune di Les Abymes. Il suo codice INSEE era 971 39."}
{"id": "1144037", "revid": "21880", "url": "https://it.wikipedia.org/wiki?curid=1144037", "title": "Heterodorididae", "text": ""}
{"id": "1144038", "revid": "88740", "url": "https://it.wikipedia.org/wiki?curid=1144038", "title": "Arbovirus", "text": "Gli arbovirus (dall'inglese \"arthropod-borne viruses\") sono un vasto gruppo di virus appartenenti a famiglie diverse, che possono accrescersi sia negli artropodi che nei vertebrati, raggruppati con un criterio di classificazione ormai datato: sono i responsabili di zoonosi, trasmesse occasionalmente agli uomini da artropodi vettori tramite una puntura. Si tratta di virus ad RNA, appartenenti a diverse famiglie.Normalmente sono virus che sono trasmessi in natura senza comprendere l'uomo e, solo saltuariamente, lo infettano, solitamente restando asintomatici anche se sono possibili casi clinici gravi. Le arbovirosi fanno parte della pi\u00f9 complessa categoria delle zoonosi, che comprende le malattie di origine virale, batterica, protozoica e metazoica, trasmesse da animali (quindi non solo artropodi, ma anche roditori e altri mammiferi). Esistono pi\u00f9 di 500 virus zoonotici, dei quali circa 1/4 pu\u00f2 infettare l'uomo.\nQueste patologie vengono pi\u00f9 preciamente sistematizzate nel gruppo delle ectoparassitosi: gi ectoparassiti sono agenti infettivi che richiedono l'interazione con la superficie esterna di un ospite. Questa interazione pu\u00f2 durare solo il tempo di una puntura (pasto di sangue), oppure pu\u00f2 durare molto di pi\u00f9 con permanenza dell'agente sulla cute per settimane, mesi o persino anni.\nEziologia.\nGli artropodi interessati possono essere: l'ape, la vespa, la blatta, la cimice, la formica, la mosca, il pappataci o flebotomo, il tafano, il pidocchio, la pulce, il ragno, lo scorpione, la zecca. \nGli \"arthropode-borne virus\" infettano i loro vettori dopo un'ingestione di sangue di un vertebrato viremico. Il virus oltrepassa quindi l'intestino e si diffonde a tutto l'organismo (dell'artropode). A questo punto l'artropode pu\u00f2 passare la malattia pungendo un altro vertebrato.\nNelle classificazioni attuali le arbovirosi sono spesso inglobate tra le zoonosi virali dividendole tra arthropode-borne virus e rodent-borne virus.\nI \"rodent-borne virus\" sono mantenuti in natura da un'infezione cronica trasmessa tra roditori. Sono composti principalmente dai mammarenavirus (che comprendono gli agenti della Coriomeningite Linfocitica, delle febbri emorragiche Argentina, Boliviana, Venezuelana, Brasiliana e la febbre di Lassa) e da un sottotipo dell'alphavirus che trasmette la encefalite equina venezuelana (che \u00e8 sia rodent che artropode borne virus).\nLa puntura di un artropode non \u00e8 l'unica modalit\u00e0 di contagio, \u00e8 possibile anche l'inalazione, il passaggio transcongiuntivale (dopo contatto con secreti infetti).\nPatologie trasmesse.\nLa maggior parte di queste malattie \u00e9 presente in zone con climi tropicali ed in un ambienti rurali ove vi sia una elevata convivenza tra uomo ed animali, ma si trovano anche nei climi temperati o freddi.\nZoonosi da arbovirus sono: \nClinica.\nNormalmente le sindromi associate a questi virus vengono distinte in 4 sindromi:\nQuesta divisione \u00e8 scolastica in quanto si possono avere anche sovrapposizioni, ad esempio la dengue pu\u00f2 dare sia la sindrome 1 che la 4.\nDiagnosi.\nNella pratica \u00e8 essenziale la diagnosi sierologica di conferma.\nProfilassi.\nLa principale prevenzione consiste nell'usare repellenti per insetti e vestiti protettivi."}
{"id": "1144043", "revid": "46291", "url": "https://it.wikipedia.org/wiki?curid=1144043", "title": "Leptognatha (molluschi)", "text": "Leptognatha \u00e8 una superfamiglia di molluschi nudibranchi."}
{"id": "1144045", "revid": "1776051", "url": "https://it.wikipedia.org/wiki?curid=1144045", "title": "Cantone di Gosier-1", "text": "Il cantone di Gosier-1 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte meridionale dell'isola di Grande-Terre, comprendeva una frazione del comune di Le Gosier. Il suo codice INSEE era 971 11."}
{"id": "1144048", "revid": "1776051", "url": "https://it.wikipedia.org/wiki?curid=1144048", "title": "Cantone di Gosier-2", "text": "Il cantone di Gosier-2 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte meridionale dell'isola di Grande-Terre, comprendeva una frazione del comune di Le Gosier. Il suo codice INSEE era 971 41."}
{"id": "1144054", "revid": "339392", "url": "https://it.wikipedia.org/wiki?curid=1144054", "title": "Prima guerra d'indipendenza", "text": ""}
{"id": "1144056", "revid": "1776051", "url": "https://it.wikipedia.org/wiki?curid=1144056", "title": "Cantone di Morne-\u00e0-l'Eau-1", "text": "Il cantone di Morne-\u00e0-l'Eau-1 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte occidentale dell'isola di Grande-Terre, comprendeva una frazione del comune di Morne-\u00e0-l'Eau. Il suo codice INSEE era 971 14."}
{"id": "1144057", "revid": "124026655", "url": "https://it.wikipedia.org/wiki?curid=1144057", "title": "Madonna della Libera (Castellammare di Stabia)", "text": "Madonna della Libera \u00e8 una frazione di circa 150 abitanti del comune di Castellammare di Stabia.\nGeografia fisica.\nLa frazione di Madonna della Libera \u00e8 situata su una collina chiamata di San Cataldo, ai piedi del Monte Faito, ad un'altezza di circa 200 metri. Sotto la frazione di Madonna della Libera vi \u00e8 quella di Pozzano.\nStoria.\nIl suo nome deriva dal dipinto su roccia della Madonna della Libera che si pu\u00f2 osservare nell'omonimo santuario, anche se la zona dove vi \u00e8 il piccolo insediamento urbano viene chiamato Camarelle. L'attivit\u00e0 principale della zona \u00e8 l'agricoltura e pastorizia.\nMonumenti e luoghi d'interesse.\nSantuario Madonna della Libera.\nIl santuario della Madonna della Libera \u00e8 situato sul monte San Cataldo ed attualmente \u00e8 presieduto dai frati cappuccini. La chiesa di modeste dimensioni, assume l'architettura tipica di una basilica: infatti presenta la navata centrale e due piccole navata laterali dove vi sono piccole cappelline dedicate a vari santi. Non vi elemento n\u00e9 architettonico n\u00e9 artistico di rilievo, eccetto l'altare maggiore che ospita un'immagine affrescata sulla roccia dedicata alla Madonna, risalente al XII secolo.\nEconomia.\nTurismo.\nPi\u00f9 che un turismo culturale, la zona \u00e8 frequentata da pellegrini che si recano in preghiera al piccolo santuario. Nello stesso complesso \u00e8 presente un ostello della giovent\u00f9 oltre ad alcune sale per convegni e ricevimenti. Vi \u00e8 anche una struttura che doveva essere adibita a ostello, ma non \u00e8 mai stata completata.\nInfrastrutture e trasporti.\nNon vi sono mezzi di trasporti pubblici che conducono a Madonna della Libera, poich\u00e9 la strada \u00e8 molto stretta. Vi si accede quindi con mezzi propri utilizzando o la strada che si apre di fronte al castello, dalla Statale Sorrentina, oppure un'altra strada che inizia a Pozzano."}
{"id": "1144059", "revid": "1776051", "url": "https://it.wikipedia.org/wiki?curid=1144059", "title": "Cantone di Morne-\u00e0-l'Eau-2", "text": "Il cantone di Morne-\u00e0-l'Eau-2 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte occidentale dell'isola di Grande-Terre, comprendeva una frazione del comune di Morne-\u00e0-l'Eau. Il suo codice INSEE era 971 15."}
{"id": "1144062", "revid": "1776051", "url": "https://it.wikipedia.org/wiki?curid=1144062", "title": "Cantone di Moule-1", "text": "Il cantone di Moule-1 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sulla costa occidentale dell'isola di Grande-Terre comprendeva una frazione del comune di Le Moule. Il suo codice INSEE era 971 16."}
{"id": "1144065", "revid": "599013", "url": "https://it.wikipedia.org/wiki?curid=1144065", "title": "Joseph Planckaert", "text": "Carriera.\nI primi anni.\nDopo una buona carriera tra i dilettanti pass\u00f2 professionista come indipendente nel 1954 a vent'anni.\nIl primo successo importante fu il Grand Prix d'Isbergues in Francia. In seguito vinse anche la Kuurne-Bruxelles-Kuurne nel 1955 e nel 1960 e l'Omloop Het Volk nel 1958. Ottenne anche podi nelle classiche: terzo alla Milano-Sanremo nel 1956, secondo al Giro delle Fiandre l'anno successivo e terzo alla Liegi-Bastogne-Liegi del 1960. Nel 1961 vinse la sua unica tappa al Tour de France e si classific\u00f2 settimo al Mondiale di Berna.\nFlandria e Faema.\nLa sua migliore stagione della sua carriera fu il 1962. Vinse la Parigi-Nizza, la Liegi-Bastogne-Liegi, una tappa e la classifica generale al Giro del Lussemburgo e il campionato nazionale. In luglio si classific\u00f2 secondo al Tour de France a quasi 5 minuti da Jacques Anquetil dopo aver indossato per sette giorni consecutivi la maglia gialla. Al Mondiale di Sal\u00f2 fu costretto al ritiro.\nNel 1963 vinse per la terza volta la Quattro Giorni di Dunkerque e l'anno seguente ottenne un buon quarto posto alla Liegi-Bastogne-Liegi.\nIl ritiro e la morte.\nSi ritir\u00f2 nel 1965 a soli trentun'anni dopo dodici stagioni da professionista e pi\u00f9 di sessanta vittorie. Nel 1966 fu direttore sportivo della Flandria, affiancando Alberic Schotte.\nMor\u00ec il 22 maggio del 2007 a settantatr\u00e9 anni dopo una lunga malattia. Nel 2009 \u00e8 stata installata una statua dello scultore Carlos Cuwelier nel centro di Otegem, citt\u00e0 di residenza del campione belga."}
{"id": "1144066", "revid": "1776051", "url": "https://it.wikipedia.org/wiki?curid=1144066", "title": "Cantone di Moule-2", "text": "Il cantone di Moule-2 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato sulla costa occidentale dell'isola di Grande-Terre comprendeva una frazione del comune di Le Moule. Il suo codice INSEE era 971 17."}
{"id": "1144067", "revid": "339392", "url": "https://it.wikipedia.org/wiki?curid=1144067", "title": "Jef Planckaert", "text": ""}
{"id": "1144076", "revid": "964", "url": "https://it.wikipedia.org/wiki?curid=1144076", "title": "Anarchismo senza aggettivi", "text": "Anarchismo senza aggettivi, dallo spagnolo \"anarquismo sin adjetivos\", teorizza che le differenti scuole anarchiche possano e debbano convivere. Dopo un dibattito ottocentesco seguito alla morte di Michail Bakunin, molti teorici invocarono un Anarchismo senza Aggettivi. Errico Malatesta sintetizz\u00f2 il concetto nei primi anni del secolo successivo:\nOrigini.\nL'origine del termine \u00e8 datata 1890, quando, durante una polemica sul sistema economico tra varie scuole anarchiche di vari paesi, Fernando Tarrida del M\u00e1rmol invi\u00f2 una lettera al periodico francese \"La R\u00e9volte\", spiegando come era interpretata la questione dello sviluppo di una societ\u00e0 anarchica nel \"Movimiento Libertario Espa\u00f1ol\": \"[...] crediamo che essere anarchico significhi essere nemico di qualsiasi autorit\u00e0 ed imposizione e, quindi, qualunque sia il sistema che si prevede, la miglior difesa dell'Anarchia \u00e8 non imporlo a quelli che non lo accettano\".\nStoria.\nLa prospettiva teorica nota come \"anarchismo senza aggettivi\" fu uno dei sottoprodotti di un intenso dibattito che si svolse all'interno del movimento anarchico. Le radici della discussione si possono rintracciare nello sviluppo dell'anarco-comunismo, dopo la morte di Bakunin nel 1876.\nLe idee anarco-comuniste rimpiazzarono l'anarchismo collettivista come principale tendenza anarchica in Europa, con l'eccezione della Spagna. Qui la questione principale non era quella del comunismo (anche se per Ricardo Mella esso giocava un suo ruolo) ma la modifica delle strategie e delle tattiche che l'anarchismo comunista implicava.\nAll'epoca (gli anni 1880), gli anarco-comunisti fecero premura alle cellule locali di militanti anarchisti, e generalmente s'opposero al sindacalismo poich\u00e9 gli anarco-comunisti stessi erano caratterizzati da un grado di anti-organizzazione. Non sorprendentemente, un tale cambio nella strategia e nelle tattiche origin\u00f2 molte discussioni nei Collettivisti spagnoli che supportavano fortemente l'organizzazione e la lotta del proletariato operaio.\nQuesto conflitto si espanse presto oltre la Spagna e la discussione trov\u00f2 la propria realizzazione nelle pagine di La Revolte, a Parigi. Ci\u00f2 provoc\u00f2 l'adesione di molti anarchisti all'argomentazione di Malatesta secondo la quale \"[n]on \u00e8 nostro diritto, per dirla in breve, cadere in combattimento sopra mere ipotesi.\" Nel tempo, la maggior parte degli anarchisti (per usare le parole di Max Nettlau) concord\u00f2 sul fatto che \"non possiamo prevedere lo sviluppo economico del futuro\" e quindi inizi\u00f2 a calcare quel che avevano in comune, piuttosto che le differenti visioni di come una societ\u00e0 libera potesse operare. Come il tempo passo', la maggior parte degli anarco-comunisti capi' che ignorare il movimento operaio garantiva il fatto che le loro idee non raggiungessero il proletariato operaio, mentre comunque ostentavano il loro esser al servizio degli ideali comunisti e predicavano l'arrivo di questi prima di una rivoluzione, pi\u00f9 che dopo questa.\nSimilarmente, negli U.S.A., v'era un intenso dibattito allo stesso tempo tra anarchisti Individualisti e Comunisti. Negli Stati Uniti, Benjamin Tucker stava discutendo sulla questione che gli anarco-comunisti non fossero anarchisti mentre Johann Most stava dicendo cose simili sulle idee di Tucker. Proprio come persone come Milla e Tarrida proposero l'idea di tolleranza tra i gruppi anarchisti, cos\u00ec gli anarchisti come Voltairine de Cleyre \"vennero a definirsi semplicemente \"anarchisti\", ed invocarono come Malatesta un \"Anarchismo senza Aggettivi\" dal momento che, nell'assenza di un governo, molti differenti esperimenti sarebbero stati probabilmente provati in varie realt\u00e0 al fine di determinare la forma pi\u00f9 appropriata.\" Voltarine vide conciliazione tra le varie scuole, e disse nel suo saggio \"Anarchismo\", \"Non v'\u00e8 niente di non-Anarchistico circa ognuno di [questi sistemi] fintantoch\u00e9 l'elemento di compulsione si fa strada ed obbliga i nolenti a rimanere in una comunit\u00e0 gli arrangiamenti economici della quale non condividono.\"\nCritici.\nSecondo lo storico George Richard Esenwein l'anarchismo senza aggettivi \"\u00e8 una forma a s\u00e9 di anarchismo, nel senso di una dottrina senza specificazioni, (comunista, collettivista, mutualista o individualista).\nPrincipali \"anarchici senza aggettivi\".\nParecchi anarchici possono essere inclusi, per un aspetto o per l'altro, nella categoria \"anarchici senza aggettivi\". Tuttavia questi si sono espressamente dichiarati tali:"}
{"id": "1144078", "revid": "117315182", "url": "https://it.wikipedia.org/wiki?curid=1144078", "title": "Trasporti in Svezia", "text": "Questa voce raccoglie le principali tipologie di trasporti in Svezia.\nTrasporti su rotaia.\nRete ferroviaria.\nIn totale: 13.042\u00a0km, 3.815 dei quali appartenenti a ferrovie private (dati 2001)\nReti metropolitane.\nLa metropolitana \u00e8 presente soltanto a Stoccolma, aperta nel 1950, ed attualmente gestita dalla \"Storstockholms Lokaltrafik\" (SL).\nReti tranviarie.\nIl servizio tranviario \u00e8 presente, talvolta con caratteristiche di metropolitana leggera, a G\u00f6teborg, Lund, Norrk\u00f6ping e Stoccolma; le aziende di trasporto pubblico, operanti nelle suddette citt\u00e0, sono rispettivamente la \"G\u00f6teborgs Sp\u00e5rv\u00e4gar\" (GS), la \"Norrk\u00f6pings Sp\u00e5rv\u00e4gar\" e la\n\"Storstockholms Lokaltrafik\".\nTrasporti su strada.\nRete stradale.\nIn totale: 210.760\u00a0km (dati 1999)\nReti filoviarie.\nAttualmente in Svezia esistono bifilari solo nella cittadina portuale di Landskrona, che ha inaugurato il 27 settembre 2003 la filovia Landskrona-Stazione, gestita dalla \"Sk\u00e5netrafiken\".\nAutolinee.\nNella capitale, Stoccolma, la \"Storstockholms Lokaltrafik\" espleta il servizio di trasporto pubblico; in tutte le citt\u00e0 ed in altre zone abitate della Svezia sono presenti aziende pubbliche e private che gestiscono trasporti - urbani, suburbani, interurbani e turistici - esercitati con autobus.\nTrasporti aerei.\nAeroporti.\nIn totale: 255 (dati 1999)\na) con piste di rullaggio pavimentate: 147\nb) con piste di rullaggio non pavimentate: 108\nEliporti.\nIn totale: 1 (dati 2000)\nIdrovie.\nLa Svezia dispone di 2.052\u00a0km di acque interne (dati 1996)"}
{"id": "1144080", "revid": "2519", "url": "https://it.wikipedia.org/wiki?curid=1144080", "title": "Provincia di Lanao del Norte", "text": "Lanao del Norte \u00e8 una provincia filippina situata nella regione del Mindanao Settentrionale. Il suo capoluogo \u00e8 Tubod ma la citt\u00e0 principale \u00e8 Iligan, nella cui area metropolitana \u00e8 concentrata pi\u00f9 della met\u00e0 dell'intera popolazione della provincia.\nGeografia fisica.\nLa provincia di Lanao del Norte costituisce il primo tratto della Penisola di Zamboanga, trovandosi tra la baia di Iligan a nord e la baia di Illana a sud. Deve il suo nome al lago di Lanao, il pi\u00f9 grande di tutta Mindanao, che si trova immediatamente a sud del confine meridionale, tutto compreso all'interno della provincia di Lanao del Sur. Le altre province confinanti sono quelle di Bukidnon e Misamis Oriental ad est, e Zamboanga del Sur ad ovest.\nGeografia antropica.\nSuddivisioni amministrative.\nLa provincia di Lanao del Norte comprende una citt\u00e0 e 22 municipalit\u00e0."}
{"id": "1144090", "revid": "21880", "url": "https://it.wikipedia.org/wiki?curid=1144090", "title": "Charcotiidae", "text": ""}
{"id": "1144093", "revid": "1573940", "url": "https://it.wikipedia.org/wiki?curid=1144093", "title": "Polaria polaris", "text": "Polaria polaris () \u00e8 un mollusco nudibranchio della famiglia Paracoryphellidae. \u00c8 l'unica specie nota del genere Polaria."}
{"id": "1144094", "revid": "122703184", "url": "https://it.wikipedia.org/wiki?curid=1144094", "title": "Samuel Fuller", "text": "Con il suo stile violento e visionario \u00e8 stato un profondo innovatore del cinema di genere americano.\nBiografia.\nNel 1924 si trasfer\u00ec con la famiglia a New York, dove lavor\u00f2 come venditore di strada del \"New York Evening Graphic\", di cui divenne a 17 anni giornalista di cronaca nera. \nA Hollywood e la seconda guerra mondiale.\nNella seconda met\u00e0 degli anni trenta si spost\u00f2 in California, dove lavor\u00f2 come giornalista al \"San Diego Sun\" e come sceneggiatore a Hollywood. \"Cappelli in aria\" (1937) di Boris Petroff fu il primo film che reca il suo nome nei titoli.\nDurante la seconda guerra mondiale combatt\u00e9 in Nordafrica, Sicilia, Belgio, Normandia (ove partecip\u00f2, come tenente, allo sbarco del D-Day) e Germania, guadagnandosi una stella d'argento e una di bronzo. Membro della prima divisione della fanteria statunitense, in qualit\u00e0 di reporter fu fra i primi a filmare alcuni prigionieri dei tedeschi vittime della soluzione finale.\nAl suo ritorno in patria scrisse sceneggiature per la Warner Bros. e realizz\u00f2 il suo primo film come regista, il \"western realistico\" \"Ho ucciso Jess il bandito\" (1949), seguito da \"Il barone dell'Arizona\" (1950) e \"Corea in fiamme\" (1951). Dal 1951 al 1957 venne messo sotto contratto dalla 20th Century Fox, per cui realizz\u00f2 otto film, tra i quali il western \"La tortura della freccia\" (1957) con Rod Steiger e Charles Bronson.\nLa produzione.\nNella sua nuova veste di produttore indipendente, tra la fine degli anni cinquanta e i primi anni sessanta diresse alcuni dei suoi film pi\u00f9 noti: \"La vendetta del gangster\" (1959), \"Il corridoio della paura\" (1962), \"L'urlo della battaglia\" (1962), di cui la Warner modific\u00f2 il finale contro il suo parere e \"Il bacio nudo\" (1964). Dal 1962 lavor\u00f2 per la televisione alle serie \"Il virginiano\" e \"Iron Horse\".\nNel 1965 Jean-Luc Godard gli assegn\u00f2 una parte in \"Il bandito delle 11\". I registi della Nouvelle Vague lo acclamarono come uno dei loro maestri per il suo ritmo e stile visivo, ma Fuller fu costretto a ridurre la sua produzione per gli aspri contrasti con gli Studios che gli bloccarono numerosi progetti. Tra il 1967 e il 1980, gir\u00f2 soltanto due film, \"Quattro bastardi per un posto all'inferno\" (1969), realizzato con fondi messicani, e \"Un piccione morto in Beethovenstrasse\", episodio della serie televisiva \"Tatort\" (1973).\nCome attore.\nFuller prese parte come attore a numerosi film di registi che ammiravano la sua opera: Wim Wenders lo diresse in \"L'amico americano\" (1977), \"Hammett - Indagine a Chinatown\" (1982), \"Lo stato delle cose\" (1982) e \"Crimini invisibili\" (1997). Recit\u00f2 anche in \"Fuga da Hollywood\" (1971) di Dennis Hopper, \"1941 - Allarme a Hollywood\" (1979) di Steven Spielberg e \"Tigrero\" (1994) di Mika Kaurism\u00e4ki. \nNel 1980 Fuller torn\u00f2 dietro la macchina da presa per dirigere \"Il grande uno rosso\", film in cui rievoc\u00f2 la sua esperienza di combattente durante la seconda guerra mondiale; nel 1982 fu la volta di \"White Dog\", che per\u00f2 fu un insuccesso al botteghino. Nel 1987 recit\u00f2 nel film horror-ironico \"I vampiri di Salem's Lot\" nel ruolo del dottor Van Meer, ex cacciatore di criminali nazisti che combatte contro i vampiri. Il suo ultimo film, \"Strada senza ritorno\" (1989), venne realizzato in Francia.\nOmaggi.\nNel documentario \"The Typewriter, the Rifle &amp; the Movie Camera\" (1996) di Adam Simon, i registi Martin Scorsese, Quentin Tarantino, Tim Robbins e Jim Jarmusch omaggiano e ripercorrono la carriera cinematografica di Samuel Fuller.\nNel film \"I morti non muoiono\" (2019) di Jim Jarmusch, su una lapide vi \u00e8 inciso il nome di Samuel Fuller."}
{"id": "1144095", "revid": "56818", "url": "https://it.wikipedia.org/wiki?curid=1144095", "title": "Elohismo", "text": ""}
{"id": "1144097", "revid": "1573940", "url": "https://it.wikipedia.org/wiki?curid=1144097", "title": "Hero formosa", "text": "Hero formosa () \u00e8 un mollusco nudibranchio della famiglia Heroidae."}
{"id": "1144098", "revid": "21880", "url": "https://it.wikipedia.org/wiki?curid=1144098", "title": "Heroidae", "text": ""}
{"id": "1144099", "revid": "486946", "url": "https://it.wikipedia.org/wiki?curid=1144099", "title": "Gonieolis", "text": ""}
{"id": "1144100", "revid": "486946", "url": "https://it.wikipedia.org/wiki?curid=1144100", "title": "Gonieolididae", "text": ""}
{"id": "1144104", "revid": "1573940", "url": "https://it.wikipedia.org/wiki?curid=1144104", "title": "Hero (zoologia)", "text": "Hero \u00e8 un genere di molluschi nudibranchi, unico genere della famiglia Heroidae.\nTassonomia.\nIl genere comprende due specie:"}
{"id": "1144107", "revid": "729019", "url": "https://it.wikipedia.org/wiki?curid=1144107", "title": "British and Irish Lions", "text": "British and Irish Lions (; ; ) \u00e8 una selezione internazionale di rugby a 15 espressione delle quattro Federazioni delle Isole Britanniche: , , e ; un tempo noti solo come Great Britain quando il Regno Unito (fino al 1921) comprendeva anche l'Irlanda, o anche come British Isles dopo l'indipendenza di quest'ultima, a partire dagli anni cinquanta assunsero la denominazione di British Lions; bench\u00e9 l'aggettivo \"British\" fosse relativo alle Isole Britanniche e non alla cittadinanza del Regno Unito, in seguito fu aggiunto anche l'aggettivo \"Irish\" con lo stesso significato (in quanto parte dell'Isola di Irlanda \u00e8 sotto la sovranit\u00e0 dello stesso Regno Unito) e la denominazione attuale prese piede a partire dagli anni novanta.\nIn italiano, bench\u00e9 sia pi\u00f9 familiarmente adottata la notazione inglese, sono noti anche come \"leoni britannico-irlandesi\".\nCostituitisi nel 1888, hanno effettuato da allora numerosi \"tour\" nell'Emisfero Sud, in particolare in Sudafrica, Australia e Nuova Zelanda, ma talora anche in Argentina; da rilevare anche un incontro con la nel 1989 nel quadro dei festeggiamenti del bicentenario della Rivoluzione.\nGli incontri disputati contro le rappresentative nazionali sono considerati \"test match\" per entrambi i contendenti.\nStoria.\n1888 - 1909.\nIl primo tour di una selezione della \u201cGran Bretagna\u201d risale al 1888, quando un team di 21 giocatori visit\u00f2 Australia e Nuova Zelanda. La squadra comprendeva soprattutto giocatori inglesi, con alcuni gallesi e scozzesi.\nNon si disputarono test ufficiali, ma solo incontri contro squadre di province, citt\u00e0 ed universit\u00e0. Vinsero 27 match su 35, e giocarono anche 21 match di Football Australiano contro club degli stati di Vittoria e Australia Meridionale, vincendone sei.\nQuesto tour, pur non riconosciuto ufficialmente, defin\u00ec la nozione di tour di una squadra dell'emisfero settentrionale nell'emisfero meridionale.\nTre anni dopo la Western Province union sudafricana invit\u00f2 le Unions britanniche per un tour. Poich\u00e9 la squadra, pur con giocatori gallesi e scozzesi, era stata organizzata dalla rugby Football Union inglese, alcuni vedono il tour come tour della \u201cNazionale di rugby inglese\u201d. Il team gioc\u00f2 contro varie selezioni regionali del Sud Africa (che non esisteva ancora come entit\u00e0 statale vera e propria). In tale occasione fu creata la Currie Cup, trofeo che fu messo originariamente in palio dal governatore delle province britanniche, Donald Currie, per la squadra Sud Africana che avesse ottenuto il miglior risultato contro i \u201cTuristi\u201d. Il successo arrise alla provincia di Griqualand West. Tale trofeo \u00e8 ancora oggi messo in palio per il campionato nazionale sudafricano.\nNel 1896 le isole britanniche tornarono in Sud Africa: Giocarono anche 4 incontri contro una selezione sudafricana (non ancora ufficialmente riconosciuta) vincendo 3 match e perdendone uno. Per la Prima volta presero parte alla spedizione anche giocatori irlandesi.\nNel 1899 le Isole Britanniche tornarono in Australia dopo 11 anni. Per la prima volta erano presenti nei 21 giocatori, rappresentanti di tutte e quattro le nazioni. Disput\u00f2 21 partite anche contro i team statali di Northern Queensland e Victoria. Si giocarono 4 test match contro la Australia. I turisti ne vinsero 3.\nNel 1903 vi fu il ritorno in Sud Africa, all'indomani della Guerra Anglo-Boera. Sconfitti nella prima partita da Western Province in Citt\u00e0 del Capo, persero poi la serie contro la selezione sudafricana pareggiandone 2 e perdendo la terza per 8-0.\nMeno di un anno dopo vi fu il tour in Australia e Nuova Zelanda. I turisti travolsero i team australiani, vincendo 3 match su 3 contro la Australia. In Nuova Zelanda le cose furono pi\u00f9 equilibrate e i Lions furono sconfitti nell\u2018unico test contro la Nuova Zelanda.\nNel 1908 il tour prevedeva incontri in Nuova Zelanda ed Australia. Non parteciparono giocatori irlandesi e scozzesi e tale tour non \u00e8 ufficialmente riconosciuto come tour dei Lions ma di una selezione denominata \u201cAnglo-Welsh\u201d.\nGli anglo-gallesi furono dominati dalle squadre neozelandesi ma si riscattarono contro gli australiani. Secondo alcuni commentatori, la debolezza delle proprie squadre favor\u00ec la conversione di parte del movimento rugbistico australiano alla rugby League, in particolare nel Queensland.\n1910 - 1949.\nNel 1910 per la prima volta la selezione avvenne ad opera di dirigenti delle 4 home unions e il tour in Sud Africa, \u00e8 il primo tour ufficiale della neonata nazione. Il team non brill\u00f2 negli incontri non ufficiali, ossia al di fuori dei test Match (ne furono vinti la met\u00e0).\nSi disputarono 3 match contro il Sud Africa, vincendone uno e perdendone 2.\nQuell'anno ci fu un tour \u201capocrifo\u201d: una squadra organizzata dall'Universit\u00e0 di Oxford, con anche alcuni giocatori scozzesi, si rec\u00f2 in Argentina.\nA causa della Prima guerra mondiale ci vollero 14 anni per vedere una selezione Britannica in tour. Un tour disastroso con 4 sconfitte in 4 test match contro il Sud Africa\nNel 1927 si svolse un breve tour ufficioso in Argentina, con nove successi in nove match.\nNel 1930 vi fu il ritorno in Nuova Zelanda e Australia con 4 sconfitte contro gli All Blacks e una contro i Wallabies.\nNel 1936 I Lions tornarono per un facile tour in Argentina . Vinsero agevolmente tutti i match, subendo una sola meta in 10 partite.\nNel 1938 vi fu il tour in Sudafrica, con la vittoria nella maggior parte delle partite non ufficiali, due sconfitte e la vittoria nella partita finale nei test contro gli Springboks.\n1950 - 1969.\nIl primo tour del dopoguerra si svolse in Nuova Zelanda ed Australia nel 1950. I Lions, che inauguravano la moderna divisa, vinsero 22 dei 29 match nei due paesi. Ottennero un clamoroso pareggio (9-9) con gli All Blacks. Persero per\u00f2 gli altri tre test, pur giocando bene.\nLe cose andarono meglio in Australia, dove vinsero tutte le partite, compresi due test match contro i Wallabies meno l'incontro finale contro un XV del Nuovo Galles del Sud in Newcastle.\nNel 1955 il tour in Sudafrica fu forse il migliore sino ad allora. Vinsero 19 incontri su 25 e pareggiarono 2-2 la serie di 4 test con il Sud Africa\nNel 1959 il tour in Australia e Nuova Zelanda fu altrettanto riuscito con due successi contro la Australia e due vittorie su 3 contro la Nuova Zelanda.\nNel 1962 il tour in Sud Africa vide i Lions vincere 16 match su 25 ma perdere tutti e tre i test match contro gli Springboks.\nNel 1966 per il tour in Australia e Nuova Zelanda, venne nominato come unico coach John Robins che guid\u00f2 i Lions ad una serie di 7 vittorie (due test match) e un pareggio in Australia.\nMeno fortunato fu il resto del tour in Nuova Zelanda in cui persero tutti i match contro gli All Blacks. I Lions sconfissero anche il Canada per 19-8 in un match giocato durante il ritorno a Toronto Toronto.\nIl tour del 1968 in Sud Africa vide i Lions vincere 15 incontri su 16 contro le selezioni provinciali, ma persero 3 match (pi\u00f9 un pareggio) contro gli Springboks\n1970 - 1979.\nGli anni '70 segnarono la rinascita dei Lions. Il team del 1971, centrato attorno alla coppia di mediani gallesi Gareth Edwards e Barry John, conquist\u00f2 la serie contro gli All Blacks. Il tour part\u00ec contro una sconfitta contro Queensland ma prosegu\u00ec con 11 successi consecutivi. I Lions superarono gli All Blacks con due successi, un pareggio e una sconfitta.\nIl miglior tour della storia dei Lions fu il tour del 1974 in Sud Africa sotto la guida dell'avanti Irlandese Willie John McBride. Fu una serie di 22 match senza sconfitte con 3 vittorie ed un pareggio con gli Springboks.\nQuesta serie di test fu caratterizzata da molta violenza. Il management dei Lions era persuaso che gli Springboks sottomettessero gli avversari sul piano dello scontro fisico, facilitati dal fatto che a quel tempo l'arbitro proveniva dalla nazione ospitante, le sostituzioni erano possibili solo con un medico a garantire che il giocatore non fosse in condizione di continuare, non c'erano prove televisive n\u00e9 guardialinee abilitati ad intervenire per punire scorrettezze come calci, pugni o testate. I Lions decisero di reagire, intervenendo per primi, con la infame \u201cchiamata 99\u201d, (99 \u00e8 l'abbreviazione di 999, il numero di emergenza per polizia, ambulanze e vigili del fuoco nel Regno Unito). L'idea nacque dalla convinzione che l'arbitro non avrebbe potuto espellere tutti i Lions se essi si fossero ribellati in gruppo contro queste violenze. La battaglia dello Stadio Boet Erasmus fu una delle pi\u00f9 violente della storia del rugby.\nIl tour del 1977 in Nuova Zelanda vide i Lions perdere solo due dei match non ufficiali (contro una squadra universitaria e contro Figi) e perdere la serie di Test Match, vincendone uno e perdendo gli altri tre.\n1980 - 2017.\nI Lions tornarono in Sud Africa nel 1980. Il team complet\u00f2 una serie perfetta nelle partite non ufficiali con 14 vittorie su 14. Nei test match, invece, persero i primi tre incontri contro gli Springboks e vinsero solo l'ultimo.\nNel tour del 1983 contro la Nuova Zelanda i Lions conseguirono un buon risultato nei test ufficiosi, ma subirono un \u201ccappotto\u201d contro gli All-Blacks.\nIl tour in Australia del 1989 fu breve, solo 12 incontri. I Lions vinsero tutti e 8 i match ufficiosi e la serie contro l'Australia (2 vittorie ad una).\nIl tour del 1993 fu l'ultimo dell'era del dilettantismo. I \"turisti\" vinsero sei \u201cnon-test match\u201d su 7 ma persero 2-1 la serie con la Nuova Zelanda.\nIl tour del 1997 fu un successo per i Lions che persero solo due match in tutto e vinsero la serie con gli Springboks per due successi a uno.\nNel 2001 tocc\u00f2 all'Australia ospitare la visita dei Lions e i Wallabies vinsero la serie per due vittorie a una.\nIl tour del 2005 si \u00e8 svolto in Nuova Zelanda e gli All Blacks hanno vinto la serie 3-0.\nNel 2009 in Sud Africa i Lions sono stati sconfitti dagli Springbok che si sono aggiudicati la serie per due vittorie a una.\nIl tour del 2013 vede prevalere i Lions con 2 vittorie a 1 contro l'Australia.\nQuattro anni dopo, per la prima volta nell'era professionistica, il tour dei Lions, questa volta in Nuova Zelanda, finisce in perfetta parit\u00e0: 1-1-1.\nUniforme.\nDal 1950 la divisa prevede maglietta rossa, pantaloncini bianchi e calzettoni blu che sono i colori nazionali del Regno Unito. Per il tour 2017 in Nuova Zelanda, il fornitore sar\u00e0 Canterbury of New Zealand.\nTour.\nFormato.\nI Lions sono un team itinerante che gioca solitamente contro le tre nazionali maggiori dell'emisfero sud: Australia, Sud Africa e Nuova Zelanda. Saltuariamente hanno visitato anche Argentina e Canada prima della Seconda guerra mondiale. Attualmente i tour si svolgono ogni 4 anni e prevedono 3 incontri.\nA rompere la tradizione, un match \"casalingo\" pre-tour si \u00e8 svolto nel 2005, a Cardiff, contro i Pumas Argentini. Fin\u00ec 25-25.\nNel periodo del tour, oltre agli incontri contro le tre nazionali maggiori, vengono giocate altre partite contro squadre di club o altre selezioni locali. Questi incontri si tengono solitamente durante la settimana."}
{"id": "1144110", "revid": "2124814", "url": "https://it.wikipedia.org/wiki?curid=1144110", "title": "Museo archeologico e d'arte della Maremma", "text": "Il Museo archeologico e d'arte della Maremma (MAAM) \u00e8 un museo situato nel centro storico di Grosseto, in Toscana.\nIl museo \u00e8 ospitato nell'ex palazzo del Tribunale in piazza Baccarini, e conserva una ricca collezione archeologica che documenta un lungo periodo storico che va dal paleolitico al basso medioevo, con particolare attenzione all'epoca etrusca e romana. Il museo si propone come centro di raccolta e di documentazione della storia archeologica della Maremma, svolgendo un ruolo primario nello studio dell'antica citt\u00e0 di Roselle.\nFondato nel 1860 dal canonico Giovanni Chelli come sezione della biblioteca Chelliana, \u00e8 divenuto di propriet\u00e0 comunale nel marzo 1865, mentre solamente nel 1955 si \u00e8 costituito come museo autonomo. Ha ricevuto la denominazione \"Museo archeologico e d'arte della Maremma\" nel 1975, quando venne inaugurato il nuovo allestimento nel palazzo di piazza Baccarini; da allora una sezione del museo \u00e8 costituita dal Museo d'arte sacra della diocesi di Grosseto, fondato nel 1933.\nStoria.\nLa raccolta archeologica di Giovanni Chelli.\nIl primo museo della citt\u00e0 di Grosseto fu inaugurato il 1\u00ba marzo 1860 su iniziativa del canonico Giovanni Chelli, sacerdote di ideali repubblicani e progressisti, e personaggio di rilievo nella storia del Risorgimento maremmano. Chelli stava da tempo raccogliendo un nutrito fondo librario e anche alcuni reperti archeologici e oggetti d'arte, con l'intenzione di creare a Grosseto un primo centro di cultura e partecipare attivamente alla lotta per l'alfabetizzazione. La raccolta archeologica, ospitata insieme alla biblioteca nei locali del palazzo vescovile, sprovvisto dell'inquilino per sede vacante, corrispondeva alle caratteristiche degli ottocenteschi antiquaria, con l'esposizione di oggetti di varia natura, molti dei quali accomunati dai soli criteri di preziosit\u00e0 e rarit\u00e0. In Toscana, la legge in vigore in materia archeologica era ancora quella leopoldina del 1780, che permetteva ampie libert\u00e0 ai privati nell'acquisto di reperti antichi; Giovanni Chelli si mosse nell'ambiente toscano per rintracciare e acquistare oggetti di pregio da destinare al museo, specialmente nei territori di Volterra e Chiusi, intrattenendo una fitta corrispondenza con ecclesiastici, politici e privati cittadini. Tramite la sua frequentazione delle terme di Chianciano, entr\u00f2 in contatto con le principali personalit\u00e0 attive nell'antiquariato senese, come la famiglia Casuccini, Luciano Banchi direttore dell'Archivio di Stato di Siena e sindaco della citt\u00e0, e il chiusino Federigo Sozzi, al quale si deve l'acquisto di alcuni dei pi\u00f9 importanti pezzi della raccolta.\nNonostante il progressivo accrescimento della collezione, la situazione di biblioteca e museo era ancora molto precaria. Il 21 agosto 1862 il sacerdote scrisse al Ministero della pubblica istruzione affinch\u00e9 dichiarasse governativo il museo con un decreto, senza alcun esito. Dopo varie insistenze, gli fu suggerito di donare spontaneamente la biblioteca al comune di Grosseto, cosa che il canonico fece \u2013 non senza esitazioni \u2013 il 6 marzo 1865 con atto di donazione \"inter vivos\". La redazione ufficiale dell'atto si tenne nella sala consiliare il 30 marzo dello stesso anno, e in quell'occasione fu disposta l'intitolazione della biblioteca a Giovanni Chelli. Nel 1867, tuttavia, la Chelliana fu sfrattata dalla residenza vescovile in seguito alla nomina del nuovo vescovo Anselmo Fauli, e il trasferimento nella nuova sistemazione comport\u00f2 una provvisoria divisione tra la biblioteca e la sezione archeologica. Mentre i libri furono ospitati in due sale di palazzo Ponticelli, i reperti vennero trasferiti nel chiostro della chiesa di San Francesco. Giovanni Chelli rimase direttore della biblioteca e del museo fino alla sua morte avvenuta nel 1869; l'anno successivo la biblioteca venne trasferita in via Mazzini, presso la \"barriera\" di Porta Nuova, e riunita con il museo civico.\nI primi tentativi di allestimento e il declino.\nNel 1875 l'amministrazione comunale si rivolse a Gian Francesco Gamurrini, membro per la Deputazione della conservazione e l'ordinamento dei musei e delle antichit\u00e0 etrusche e regio conservatore delle Antichit\u00e0 e Gallerie di Firenze, affinch\u00e9 esaminasse lo stato del museo consigliandone una sistemazione. Gamurrini sugger\u00ec di effettuare un'esposizione che privilegiasse i reperti locali e del territorio circostante, dividendo per tipologia e provenienza ed escludendo tutto quel genere di anticaglie e bizzarre curiosit\u00e0 che il Chelli aveva raccolto senza valutarne l'effettivo valore e senza seguire una logica precisa. Nella seconda edizione di \"The Cities and Cemeteries of Etruria\" (1878) di George Dennis si legge una breve descrizione del museo di Grosseto, visitato dall'esploratore inglese due anni prima, in cui \u00e8 provato l'allestimento di un'esposizione secondo i criteri suggeriti da Gamurrini. Nel 1891 il museo perse molti dei suoi pezzi principali che confluirono, per ordine ministeriale, nel museo topografico dell'Etruria di Firenze voluto da Luigi Adriano Milani e aperto nel 1897. Tra questi, la statua di Artemide del I secolo a.C. rinvenuta a Castiglione della Pescaia e depositata nel 1880, e i ritrovamenti di poggio Talamonaccio con il frontone di Talamone, che solo tre anni prima il Ministero della pubblica istruzione aveva dato al museo di Grosseto in \u00abperpetuo e inalienabile deposito\u00bb. La perdita di prestigio del museo favor\u00ec il disinteresse della popolazione e delle istituzioni locali, tanto da subire, insieme alla biblioteca, ben cinque traslochi diversi nel giro di pochi anni: tra le sistemazioni, si ricordano quelle nelle soffitte del palazzo della provincia (1915-1921) e a pi\u00f9 riprese nell'ex seminario di via Mazzini.\nNel 1923 venne nominato direttore della biblioteca e del museo il sacerdote e monsignore Antonio Cappelli, il quale dispose una sistemazione definitiva presso il palazzo di via Mazzini, dividendo i locali con il regio liceo classico. Dopo un primo periodo di stabilit\u00e0, nel corso degli anni trenta il museo and\u00f2 incontro a una progressiva incuria: monsignor Cappelli era riuscito a dare vita, dopo numerosi sforzi, al primo museo d'arte sacra della diocesi di Grosseto, inaugurato nel 1933 e di cui era direttore, e aveva quindi iniziato a trascurare l'istituzione civica in favore di questo suo nuovo progetto. Alla morte di Antonio Cappelli nel luglio 1939, il museo versava in condizioni di abbandono, e un progetto di riordino e allestimento programmato dalla nuova direttrice Maria Emilia Broli non fu messo in atto a causa degli eventi della seconda guerra mondiale. Il 29 novembre 1943 l'edificio di via Mazzini venne danneggiato da un bombardamento che ebbe come conseguenza quella di lasciare il museo incustodito ed esposto a continui saccheggi; ci\u00f2 che sopravvisse fu ulteriormente danneggiato dall'alluvione del fiume Ombrone che colp\u00ec la citt\u00e0 il 2 novembre 1944. Alla fine della guerra, l'amministrazione comunale cerc\u00f2 di migliorare le condizioni dell'istituzione civica, avvalendosi principalmente dell'aiuto di volontari; tra questi, lo scrittore Luciano Bianciardi, il quale fin\u00ec con l'essere assunto dal comune nel gennaio 1949 in qualit\u00e0 di responsabile del riordino della biblioteca e del museo; nell'autunno 1951 venne nominato direttore. Nonostante il rilancio dell'istituto bibliotecario operato da Luciano Bianciardi nella prima met\u00e0 degli anni cinquanta, finito al centro del vivace dibattito culturale del dopoguerra, il museo rimase tuttavia sempre relegato ai margini della biblioteca. Una mostra sugli oggetti d'arte sopravvissuti all'alluvione venne organizzata nel 1950 dall'amministrazione comunale e la Soprintendenza alle antichit\u00e0 d'Etruria.\nAldo Mazzolai e la nascita del museo civico archeologico.\nCome ricordato anche dallo scrittore Carlo Cassola, l'unico della nuova generazione a occuparsi di archeologia a Grosseto era Aldo Mazzolai (1923\u20132009), il quale nel dopoguerra aveva iniziato a impegnarsi personalmente nell'individuazione, soccorso e salvaguardia dei numerosi reperti antichi che venivano rinvenuti nelle campagne. Mazzolai aveva cominciato a prendersi cura a titolo gratuito della raccolta archeologica della Chelliana, e contestualmente cercava di sensibilizzare l'opinione pubblica e l'amministrazione comunale sull'esigenza di una riorganizzazione completa del museo; un'altra questione urgente era quella di mettere un freno agli scavi clandestini, anche perch\u00e9 con l'avvio della riforma fondiaria della Maremma (1951), i lavori di appoderamento condotti in tutta la pianura stavano riportando alla luce un numero sempre maggiore di reperti archeologici, con i quali \"tombaroli\" e proprietari terrieri locali avevano trovato facili occasioni per arricchirsi; lo stesso Mazzolai era arrivato a raccogliere una nutrita collezione, grazie al sistematico recupero di oggetti d'arte altrimenti destinati al mercato nero. Per fare fronte a questa emergenza, il Ministero della pubblica istruzione aveva aperto a Grosseto un ufficio distaccato della Soprintendenza alle antichit\u00e0 d'Etruria.\nIl 2 aprile 1955 l'amministrazione comunale, presieduta dal sindaco Renato Pollini, istitu\u00ec il museo civico archeologico di Grosseto, per la prima volta autonomo dalla biblioteca dopo ottantacinque anni dalla sua fondazione. In quell'occasione, Aldo Mazzolai don\u00f2 al comune la propria collezione personale e venne ufficializzato direttore del museo. La sede di via Mazzini, sempre condivisa con la biblioteca e il liceo, non disponeva degli spazi necessari all'esposizione delle corpose raccolte del museo, che in quegli anni continuavano ad accrescere, anche se spesso in maniera caotica e non sempre documentata a sufficienza. La nuova mostra permanente del museo civico archeologico venne inaugurata il 25 ottobre 1958, alla presenza di Reinhard Herbig, direttore dell'Istituto archeologico germanico di Roma che aveva avviato in quegli anni (1957-1958) i primi sopralluoghi e saggi urbani presso la citt\u00e0 etrusco-romana di Roselle. L'allestimento del museo esponeva solo una piccola parte del materiale posseduto, che era organizzato per suddivisione geografica in tre sale del piano terra del palazzo: la prima sala incentrata su Vetulonia e su Roselle, per la prima volta illustrata nella sua stratificazione storica; la seconda sulle localit\u00e0 dell'area meridionale della provincia (Heba, Cosa, Saturnia, Caletra, Statonia e Pitigliano); la terza sulla preistoria della Maremma, curata da Giuseppe Guerrini; infine, lungo il portico furono disposte le sculture di provenienza chiusina della collezione di Giovanni Chelli.\nNel corso degli anni sessanta il museo si trov\u00f2 a fare i conti con la carenza degli spazi, ancora troppo esigui per la portata del materiale conservato; il continuo incremento delle collezioni dovuto allo scavo sistematico della citt\u00e0 di Roselle, condotto dalla soprintendenza archeologica, rendeva necessario individuare al pi\u00f9 presto una nuova sede per l'istituto. Nel 1963 venne presentato un progetto, a firma del direttore Aldo Mazzolai e dell'ingegnere Mario Luzzetti, per trasferire il museo nel complesso del bastione Fortezza e del cassero senese, recuperando questo storico monumento che versava da anni in stato di abbandono. In previsione del trasferimento, venne allestita una \"passeggiata archeologica\" lungo la cortina muraria che collegava la Fortezza al bastione Rimembranza. Tale sede venne per\u00f2 ritenuta non idonea, e fu individuato invece l'ex palazzo del Tribunale, rimasto inutilizzato dopo la costruzione del nuovo palazzo di giustizia (1964). L'alluvione che colp\u00ec la citt\u00e0 il 4 novembre 1966, durante la quale i locali di via Mazzini vennero sommersi dal fango, provoc\u00f2 danni al museo e alla biblioteca, e contribu\u00ec a risvegliare l'attenzione sull'urgenza di dotare l'istituto di una sede appropriata.\nIl museo archeologico e d'arte della Maremma.\nI lavori di restauro del palazzo dell'ex tribunale per ospitare la sede definitiva del museo vennero ultimati nel 1974. In seguito a un accordo tra l'amministrazione comunale e la diocesi di Grosseto, al museo archeologico venne unito il museo diocesano d'arte sacra, fino ad allora ospitato nei locali della canonica del duomo. In occasione del X congresso nazionale dell'Istituto di studi etrusco-italici, il 3 maggio 1975 fu inaugurato il nuovo \"Museo archeologico e d'arte della Maremma\", alla presenza del sottosegretario ai beni culturali Alberto Spigaroli. Disposto nei tre piani del palazzo, il museo si componeva di ventisette sale ed era suddiviso in cinque sezioni: preistorica, rosellana, topografica, barbarica, medievale-rinascimentale. L'allestimento era principalmente organizzato da un punto di vista territoriale, prediligeva i ritrovamenti di fase tardo-orientalizzante e di et\u00e0 arcaica, considerate le epoche di maggiore splendore della Maremma, e possedeva un'impostazione che risentiva ancora per certi versi di una tradizione antiquaria nel suo volersi classificare principalmente come \"museo etrusco\".\nAldo Mazzolai rimase in carica fino al 1984, quando la direzione del museo venne affidata a Mariagrazia Celuzza (n.\u00a01954), per la prima volta tramite concorso pubblico. L'acquisizione di nuovi pezzi e il perfezionamento delle metodologie museali avevano reso obsoleto l'allestimento precedente, e nel 1991 venne cos\u00ec decisa la chiusura del museo per sottoporre l'edificio a un lungo intervento di restauro, con l'adeguamento alle norme di sicurezza e in materia di barriere architettoniche; ci\u00f2 comport\u00f2 anche un'intensa fase di studio e riorganizzazione interna dei materiali e delle collezioni, per provvedere a una nuova sistemazione del percorso espositivo. Il museo fu chiuso nel gennaio 1992 e riapr\u00ec definitivamente il 21 marzo 1999: per l'occasione fu organizzata una mostra d'arte della collezione dell'antiquario Gianfranco Luzzetti. Il nuovo percorso espositivo, ideato dalla direttrice Celuzza e realizzato dagli architetti Roberto Einaudi, Fabiana Zeli e Nigel Ryan, era inteso a ripercorrere cronologicamente la storia della Maremma dalla fase preistorica al basso medioevo, distribuito in trentasei sale raggruppate in cinque sezioni.\nNel settembre 2019, a seguito del pensionamento di Mariagrazia Celuzza, l'amministrazione comunale presieduta dal sindaco Antonfrancesco Vivarelli Colonna ha deciso di unire la gestione del museo a quella della biblioteca Chelliana nella figura di Anna Bonelli (n.\u00a01959), che ha ricevuto l'incarico di direttore amministrativo; la direzione scientifica del museo \u00e8 stata invece affidata a Chiara Valdambrini da novembre 2019.\nSede.\nIl museo archeologico e d'arte della Maremma \u00e8 ospitato dal 1975 nei tre piani del palazzo dell'ex tribunale, risalente alla seconda met\u00e0 del XIX secolo e situato nella centrale piazza Baccarini. Costruito intorno al 1870 come sede degli uffici del Tribunale civile e correzionale e della regia Procura e Pretura, il palazzo disponeva di un unico accesso che dava su strada Vinzaglio, di fronte al camminamento coperto che metteva in comunicazione il prospiciente ex convento delle Clarisse con l'ospedale Misericordia. Nel 1892 vennero ultimati i lavori della piazza, realizzata di lato al palazzo dove sorgevano alcuni terreni adibiti a orti, che venne intitolata ad Alfredo Baccarini; per l'occasione venne aperto un nuovo ingresso sulla facciata, che si presentava cos\u00ec regolare e continua lungo il lato meridionale della piazza. Dopo la costruzione del moderno palazzo di giustizia (1964) fuori dal centro storico, l'edificio venne ritenuto idoneo per ospitare il museo civico archeologico, congiunto con il museo diocesano di arte sacra, e fu profondamente ristrutturato negli spazi interni per adempiere alla nuova funzione (1974-1975), con la costruzione dell'imponente scala interna in cemento a facciavista. In occasione del nuovo allestimento museale del 1999, l'edificio venne nuovamente restaurato, riorganizzato e messo a norma (1992-1999).\nNel corso della sua storia, il museo civico ha subito numerosi trasferimenti e traslochi: la prima sede \u00e8 stata il palazzo vescovile (1860-1867), dove trov\u00f2 sistemazione per volere di Giovanni Chelli in un periodo in cui la diocesi di Grosseto era sede vacante; sede \"storica\" del museo \u00e8 stata per\u00f2 quella presso il palazzo Mensini in via Mazzini, dove il museo \u00e8 rimasto dal 1923 al 1975, dividendo gli spazi con la biblioteca comunale Chelliana e il liceo classico \"Carducci-Ricasoli\".\nSale espositive.\nIl percorso espositivo del museo archeologico e d'arte della Maremma si dispone sui tre livelli dell'edificio ed \u00e8 suddiviso in cinque sezioni, per un totale di quaranta sale espositive.\nPrima sezione.\nLa prima sezione (sala 1) \u00e8 dedicata alla \"collezione del canonico Giovanni Chelli\", fondatore del museo, e raccoglie un centinaio di pezzi eterogenei e per lo pi\u00f9 estranei ai territori della Maremma grossetana.\nNella prima sala sono esposti gli oggetti che Giovanni Chelli ricevette tramite il conte Michelangelo Luciani (1790\u20131878) di Santa Fiora, il quale aveva realizzato un piccolo antiquarium \u2013 andato in gran parte perduto \u2013 nel giardino della propria abitazione; l'incontro tra Luciani e Chelli, avvenuto nel 1859, potrebbe avere dato l'impulso necessario ai propositi del sacerdote nell'ideare la prima raccolta archeologica. Tra gli oggetti pi\u00f9 interessanti del fondo Luciani, si segnala una statuetta di \"Mitra Tauroctono\" del III secolo a.C., di provenienza incerta. Alcuni pezzi provengono dalle aree di Volterra (molte ceramiche) e Chiusi, come le urne rinvenute da Alessandro Fran\u00e7ois in tre ipogei nei terreni della famiglia Casuccini in localit\u00e0 Il Colle e La Pellegrina. Tra i vari reperti la cui provenienza \u00e8 sconosciuta, il pi\u00f9 rilevante \u00e8 una ciotola in bucchero del VI secolo a.C. recante un'incisione con l'alfabeto etrusco, che gi\u00e0 aveva attirato l'attenzione di George Dennis durante la sua visita al museo nel 1875, come lui stesso ricorda.\nSeconda sezione.\nLa seconda sezione (sale 2-12) \u00e8 dedicata interamente a \"Roselle e al suo territorio\" e procede in ordine cronologico documentando la storia dell'antica citt\u00e0 dalla frequentazioni preistoriche fino alle ultime testimonianze medievali.\nIl percorso inizia con alcuni pannelli che illustrano le prime tracce di vita sulle colline di Roselle, prima della fondazione della citt\u00e0: la frequentazione pi\u00f9 antica risale al passaggio tra il neolitico e l'eneolitico, e il ritrovamento di un nucleo di ossidiana e di un'ascia in pietra verde levigata permettono una datazione tra il IV e il III millennio a.C..\nNella stessa sala si passa poi all'et\u00e0 del Ferro (IX-VIII secolo a.C.), periodo a cui si riferiscono numerose ceramiche \u2013 soprattutto contenitori di impasto e strumenti per la tessitura e la filatura \u2013 e oggetti in bronzo: un bottone sardo del IX secolo a.C., rinvenuto nei pressi delle mura, fa presumere rapporti di scambio tra Roselle e la Sardegna, forse di riflesso a quelli dell'allora pi\u00f9 florida e importante Vetulonia. Nella sala \u00e8 situato un grande plastico che riproduce la piana di Grosseto nel VII-VI secolo a.C., con al centro il grande Lago Prile, al tempo utilizzato come porto dalle due citt\u00e0 di Roselle e Vetulonia.\nTra i pezzi esposti, si segnalano un orlo di \"dolio\" \u2013 contenitore per derrate \u2013 di ceramica di impasto con iscrizione \u00abmini muluvanik[e] venel rapal\u00e9s laiven[asi]\u00bb (\u00abmi ha donato Venel Rapale a Laivena\u00bb), rinvenuto nella struttura scavata a Roselle della cosiddetta \"casa con recinto\", databile alla fine del VII secolo a.C.; e una matrice rotante di forma cilindrica di argilla grigio scuro, rinvenuta sulla collina sud e databile intorno alla met\u00e0 del VI secolo a.C., decorata a palmette e connessa al quartiere artigianale documentato dall'et\u00e0 arcaica.\nLa terza sala approfondisce lo sviluppo dell'insediamento di Roselle tra il VII e il VI secolo a.C., quando la citt\u00e0 conobbe un grande periodo di floridezza ed espansione, come dimostrato dai ritrovamenti archeologici e dalla notizia che ne d\u00e0 Dionigi di Alicarnasso nelle sue \"Antichit\u00e0 romane\". Sono esposti i reperti rinvenuti nella cosiddetta \"casa dell'Impluvium\", edificio di circa 300\u00a0m\u00b2 risalente al VI secolo a.C. che \u00e8 andato a inglobare un precedente edificio a due vani del secolo precedente, e le ceramiche dell'atelier delle Rosette, nome dato per convenzione ad una officina ceramica rosellana, che documentano l'esistenza di una fiorente produzione di ceramica locale decorata tra la fine del VII e i primi del VI secolo a.C.\nLa quarta sala \u00e8 interamente dedicata ai reperti rinvenuti nelle necropoli di Roselle, le pi\u00f9 antiche unicamente formate da tombe a pozzetto e a fossa, le pi\u00f9 recenti in prevalenza dalla tipologia a camera. Le necropoli erano situate in varie localit\u00e0 talvolta piuttosto distanti dalla citt\u00e0 (Stertignano, Poggetti Nuovi, Il Terzo), talvolta in prossimit\u00e0 delle strade di accesso (Casette di Mota, Canonica, Campo della Fonte, Serpaio) e hanno permesso il ritrovamento di numerosi cippi e stele raffiguranti guerrieri, armi, volti umani e anche un piccolo cippo a casetta che simboleggia la nuova abitazione dei defunti dopo la morte. Da segnalare la presenza di una lastra di copertura di una tomba a pozzetto contenente un vaso cinerario in bucchero, rinvenuto nella necropoli di Campo della Fonte, su cui \u00e8 inciso: \u00ab(M)i Larza(s)\u00bb (\u00abio sono [la tomba] del piccolo Larth\u00bb).\nLa quinta sala espone le terrecotte architettoniche per la decorazione degli edifici: tegole, antefisse, frammenti di lastre, rivestimenti pregevolmente decorati e policromi (rosso, blu, nero, azzurro, giallo); mentre la sala successiva mostra una collezione di ceramiche attiche di importazione e altri manufatti in argilla che documentano la Roselle tra V e IV secolo a.C..\nIl percorso continua documentando il passaggio di Roselle da citt\u00e0 etrusca ad alleata di Roma, dopo la conquista del 294 a.C.. Nella settima sala sono esposti i reperti rinvenuti nello scavo dell'edificio di et\u00e0 ellenistica (III-II secolo a.C.) a pianta rettangolare situato nell'area urbana nei pressi dell'anfiteatro: ceramiche da mensa a vernice nera, marmi, contenitori di impasto, un frammento di ceramica a figure rosse. Nell'ottava sala, invece, sono esposti i corredi delle necropoli tra IV e II secolo a.C.: provengono maggiormente dalle due principali necropoli rosellane, quella del Serpaio e di Campo della Fonte, e sono, per la prima, per lo pi\u00f9 ceramiche a vernice nera (bicchieri, brocchette, piatti, coppe, piattelli) e si segnala una coppa con l'iscrizione \u00abMi Suri Cae [...]\u00bb (\u00abIo sono di Suri Cae\u00bb), mentre per la seconda si segnalano numerosi vasetti miniaturistici in ceramica ed un interessante cratere a campana di ceramica falisca a figure rosse, decorato con raffigurazioni umane maschili e femminili. Un altro pezzo interessante \u00e8 un grande cratere a campana a figure rosse, perfettamente conservato, decorato con figure femminili alate.\nCon la nona sala il percorso compie cronologicamente un balzo in avanti: un plastico ricostruisce l'edificio delle terme pubbliche di Roselle, costruite intorno al 120 d.C. in et\u00e0 adrianea. Qui sono esposti anche alcuni frammenti dell'apparato decorativo originale come cornici, capitelli e lesene in marmo lunense.\nLa sala dieci espone alcune iscrizioni riguardanti la citt\u00e0 romana. Un'epigrafe testimonia l'appartenenza dei rosellani alla trib\u00f9 \"Arnensis\", come si legge nell'ex voto a Giano posto da Lucio Titinio Vitale e suo figlio Lucio Titinio Pelagiano, che avevano ricoperto varie cariche pubbliche: \u00abIano Patri sacrum/L. Titinius Vitalis sevir/Aug(ustalis) et L. Titinius L. Filius/Pelagianus Arne(n)sis/Aedilis, quaestor r(e)i p(ublicae)/haruspices/ex voto posuerunt\u00bb. Un altro interessante frammento \u00e8 quello di una \"fistula\" di piombo, proveniente da una fontana realizzata nel I secolo d.C., che reca tre iscrizioni: la prima informa che si tratta di un'opera pubblica \u00abPub(lica) Col(onia) Rus(ellana)\u00bb; la seconda e la terza recano il nome dello schiavo che fabbric\u00f2 e fuse il tubo \u00abSecundus Publicus Rusellanoru(m) fec(it)\u00bb e \u00abS(ecundus) P(ublicus) R(osellanorum) fud(it)\u00bb. Nella stessa sala sono situate due vetrine che raccolgono alcuni campioni di ceramica, vetro, metallo e osso di et\u00e0 imperiale e alcune terrecotte architettoniche, mentre in un'altra installazione sono situate varie anfore rinvenute in varie zone dell'area urbana.\nL'undicesima sala \u00e8 sicuramente la pi\u00f9 suggestiva del museo: vi sono situate un gran numero di statue rinvenute a Roselle di et\u00e0 imperiale, periodo molto florido per la citt\u00e0 che in quegli anni mut\u00f2 radicalmente l'assetto urbanistico del centro abitato (soprattutto negli anni corrispondenti al regno di Claudio, tra il 41 e il 54 d.C.).\nTra le statue esposte si segnalano quelle da riferire al ciclo dell\u2019\"Augusteo\", sede del culto imperiale, edificio a pianta rettangolare situato a sud della piazza del foro: le due monumentali statue sedute raffigurano la coppia imperiale divinizzata, la figura femminile rappresenta Livia, quella maschile Augusto; altre statue rappresentano Germanico, Giulia Livilla, Antonia minore, Druso maggiore, Druso III, Agrippina maggiore, l'imperatore Claudio, oltre che altri ragazzi, donne e un generale con armatura decorata non identificabili. Dall'Augusteo provengono anche tre iscrizioni su basi di marmo: le prime due sono da attribuire ad Aulus Vicirius Proculus, membro della facoltosa famiglia rosellana dei Viciri che entr\u00f2 in Senato a Roma nella prima met\u00e0 del I secolo d.C., e si tratta di ex voto per il ritorno dell'impresa in Britannia e per la salute del figlio di Claudio; la terza si riferisce invece ad un'opera pubblica realizzata da due magistrati, seppure non \u00e8 dato sapere quale fosse stata tale opera, ed \u00e8 interessante per il doppio nome del secondo magistrato, Afonas Aco, di origine etrusca. Nella sala \u00e8 situato anche un plastico che riproduce l'aspetto del foro di Roselle e sono inoltre esposte alcune teste-ritratto in marmo lunense di membri della famiglia imperiale provenienti dalla \"Domus dei Mosaici\", come Tiberio, Agrippina maggiore e Druso minore. Infine, \u00e8 esposto un altro consistente gruppo di statue della Basilica dei Bassi, rinvenute tra il 1983 e il 1984, che raffigurano i membri di un'importante e facoltosa famiglia locale.\nL'ultima sala della sezione dedicata a Roselle, la dodicesima, \u00e8 infine incentrata sulla citt\u00e0 in epoca tardoantica e medievale, quando Roselle divenne sede vescovile (entro il 499): a questa fase risalgono i reperti provenienti dalla prima cattedrale, allestita all'interno delle terme di et\u00e0 adrianea, e dal circostante cimitero. In seguito la citt\u00e0 fin\u00ec per essere totalmente abbandonata dopo che nel 1138 la diocesi fu traslata nella vicina Grosseto. La documentazione esposta giunge fino all'et\u00e0 moderna e riguarda anche il vicino castello di Mosconcino.\nTerza sezione.\nLa terza sezione (sale 13-23) \u00e8 dedicata all'\"archeologia della Maremma\", e documenta cronologicamente la storia antica di un vasto territorio che coincide con i domini delle citt\u00e0 etrusche di Vetulonia, Roselle e Vulci, in territorio laziale, alle quali in et\u00e0 romana si aggiunsero gli importanti centri di Heba, Saturnia e Cosa.\nLa sala tredici \u00e8 dedicata alla preistoria e alla protostoria. La preistoria (Paleolitico e Neolitico) \u00e8 documentata da numerosi strumenti litici provenienti da varie localit\u00e0 della Maremma: per il Paleoltico i reperti provengono da Bagnolo, Follonica (Poggio Mercatore), Massa Marittima (podere Mochi), Montemassi (poderi Grisilde e Sugherecci), Monterotondo Marittimo (localit\u00e0 Il Monte) e Bagno Roselle; per il Neolitico vi sono reperti da Nomadelfia, Bagnolo, Castel del Piano, Roselle, Manciano (podere Cavallini), Sticciano (localit\u00e0 Lattaia).\nPer quanto riguarda l'et\u00e0 del Rame e del Bronzo, numerosi oggetti esposti provengono dal Monte Amiata, scoperti casualmente all'interno cave di farina fossile e nelle miniere di cinabro, ma anche dall'isola del Giglio \u2013 interessante l'insediamento preistorico del Castellare di Giglio Campese, riferibile all'et\u00e0 del Bronzo medio \u2013 e dalle aree collinari come Manciano, con il villaggio di Scarceta frequentato dal 1700 al 1150 a.C. circa, e Sticciano Scalo, dove in localit\u00e0 Rigocchio fu rinvenuta una necropoli dell'et\u00e0 del Bronzo finale. Sono esposti anche i corredi della necropoli di Nomadelfia, risalente alla prima et\u00e0 del Ferro, di quella di Sede di Carlo (VIII-VI secolo a.C.), ma anche oggetti da Vetulonia e dalla localit\u00e0 di Pescia Romana, in provincia di Viterbo, dove \u00e8 stato rinvenuto un interessante cratere con coperchio sormontato da una piccola coppa su alto piede cilindrico coperto da una decorazione geometrica, attribuibile alla bottega del pittore di Cesnola (seconda met\u00e0 dell'VIII secolo a.C.).\nLa quattordicesima sala invece espone pezzi inerenti al periodo orientalizzante (720-580 a.C.): collane e pendenti d'ambra da Vetulonia; corredi dalle necropoli di Marsiliana d'Albegna (localit\u00e0 Banditella, Macchiabuia, Perazzeta, Poggio Petricci) \u2013 tra cui spiccano gli oggetti in avorio, soprattutto strumenti della vita quotidiana ed una tavoletta scrittoria, rinvenuti nel cosiddetto Circolo degli Avori; corredi da Poggio Buco (Pitigliano), con interessanti ceramiche etrusco-corinzie; e brocche, calici, piatti, attingitoi e altri oggetti del simposio rinvenuti nella necropoli di Santa Maria in Borraccia (Magliano in Toscana).\nLa sala successiva \u00e8 dedicata all'et\u00e0 arcaica (580-480 a.C.) ed \u00e8 incentrata soprattutto sulle testimonianze subacquee del commercio via mare dei popoli etruschi: numerose anfore ed ancore provenienti dalle acque del Giglio, Giannutri, del Monte Argentario e vari punti del mare grossetano; al largo delle Formiche di Grosseto \u00e8 stata rinvenuta anche un'anfora fenicia. Infine, nella sala sono conservate anche sculture funerarie di area vulcense (Castro, Pitigliano, Vulci) ed alcuni corredi delle necropoli di Saturnia.\nNella sedicesima sala sono esposti corredi funerari del periodo tra il V e il VI secolo a.C. provenienti dal nord della provincia ed alcuni bronzi di varie localit\u00e0.\nLe sale diciassette, diciotto e diciannove sono invece dedicate al periodo della romanizzazione dei territori etruschi della Maremma grossetana (III-I secolo a.C.) e raccolgono le manifestazioni di persistenze culturali etrusche, come lingua, scrittura e usanze, ed innovazioni introdotte dai conquistatori romani, come i depositi votivi ed insediamenti rustici. Particolare attenzione \u00e8 rivolta al territorio di Cosa, colonia romana fondata nel 273 a.C., e alla citt\u00e0 di Heba. I reperti provengono anche dal Monte Amiata (Zancona, Seggiano), da Orbetello, da Albinia, da Monte Antico e da Paganico (con una interessante collezione di ex voto rinvenuti in localit\u00e0 Cannicci). Sono esposte inoltre una tavola bronzea (la \"Tabula hebana\") contenente disposizioni sugli onori funerari da tributare a Germanico, nipote dell'imperatore Augusto, e alcune iscrizioni funerarie su marmo o pietra, molte delle quali successive al I secolo d.C., che documentano il progressivo abbandono della lingua etrusca in favore di quella latina: sono state rinvenute a Saturnia, a Pian di Palma, a Marsiliana, a Pitigliano, a Heba, Preselle, Grosseto e Castiglione della Pescaia.\nInfine, nella ventesima sala, \u00e8 documentata l'area archeologica castiglionese delle Paduline e Serrata Martini, risalente ad un periodo compreso tra il I secolo a.C. e il II secolo d.C. e che ha permesso di riportare alla luce numerosi reperti, tra cui un pregevole e ben conservato busto dell'imperatore Adriano, un busto femminile forse della moglie Sabina, una pregevole statua di Artemide, priva della testa, e la base di un'altra statua di Artemide.\nLa ventunesima sala \u00e8 interamente dedicata alla testimonianze sottomarine dei commerci di epoca romana rinvenute nelle acque del mar Tirreno lungo le coste maremmane e presso le isole dell'arcipelago toscano. Particolarmente interessante e suggestiva \u00e8 la parziale ricostruzione del relitto della nave da trasporto africana dell'isola del Giglio, con anfore originarie, naufragata al largo di Giglio Porto nel III secolo d.C..\nConclude il percorso cronologico la sala ventidue, dedicata al periodo imperiale e tardo imperiale (III-VI secolo d.C.), quando inizi\u00f2 un lungo periodo di crisi e successivo declino per questi territori lungo la costa tirrenica. Tra i pezzi esposti, si segnala la presenza di un sarcofago marmoreo di un ragazzo rinvenuto in localit\u00e0 Voltina presso Istia d'Ombrone (Grosseto) e databile intorno al III secolo d.C., l'unico dei sarcofaghi di area maremmana presente nel museo.\nInfine, l'ultima sala raccoglie ed espone ceramiche e bronzi rinvenuti per la maggior parte durante gli anni cinquanta e sessanta del Novecento, e acquisiti per il museo dall'allora direttore Aldo Mazzolai, molti dei quali, tuttavia, non documentati in modo sufficientemente accurato da poter definire luogo esatto di ritrovamento e associazioni con altri oggetti. L'allestimento della stanza \u00e8 dunque ricostruito per richiamare i vecchi \"antiquaria\" ottocenteschi, dove i reperti sono divisi per materiali (ceramica, bronzo) e per classi e produzioni (bucchero, ceramica corinzia, ceramica etrusco-corinzia, ceramica attica a figure nere, ceramica attica a figure rosse, ceramica etrusco-geometrica, ceramica di impasto ingubbiata e dipinta). Si segnala anche la presenza della collezione di Turiddo Lotti, acquistata dal Comune di Grosseto tra il 1956 e il 1969, formata da reperti dell'area a nord-ovest di Vulci.\nIl 25 settembre 2020, in occasione delle celebrazioni del centosessantesimo anniversario del museo, la sala dell'antiquarium \u00e8 stata intitolata ad Aldo Mazzolai.\nQuarta sezione.\nLa quarta sezione (sale 24-34) consiste nel museo d'arte sacra della diocesi di Grosseto, una sorta di museo nel museo, dove sono esposte numerose opere pittoriche e scultoree che comprendono un periodo di tempo dal XIII al XX secolo. Nucleo originario del museo d'arte sacra \u00e8 la collezione Antonio Cappelli, fondatore del primo museo diocesano nel 1933.\nQuinta sezione.\nLa quinta sezione (sale 35-40) \u00e8 dedicata infine all'archeologia medievale della Maremma e alla storia della citt\u00e0 di Grosseto, e intende documentare i ritrovamenti archeologici rinvenuti nell'area grossetana cittadina entro al 1998.\nIl percorso espositivo inizia nella sala trentasei, con l'esposizione di reperti di et\u00e0 classica rinvenuti nell'area urbana di Grosseto, e continua nel corridoio trentacinque, dove sono collocati numerose testimonianze alto-medievali. Nella sala sono esposti corredi di tombe rinvenute in citt\u00e0: significativa \u00e8 una necropoli rinvenuta nel 1955 in via Umberto Giordano, presso l'incrocio con viale Mascagni, durante i lavori per la costruzione di un edificio, che \u00e8 stata frequentata in un lungo periodo dall'et\u00e0 arcaica alla tarda et\u00e0 imperiale.\nLungo il corridoio si possono visionare invece i corredi dei cimiteri alto-medievali rinvenuti nelle localit\u00e0 limitrofe: interessanti sono il cimitero di Grancia, composto da circa ottanta tombe che hanno dato alla luce reperti databili tra la met\u00e0 e la fine del VII secolo; e il cimitero di Casette di Mota (Roselle), composto da quindici tombe e dipendente da una vicina villa romana. A Grosseto citt\u00e0 \u00e8 stato rinvenuto invece un unico reperto: un orecchino d'oro a cestello, risalente alla seconda met\u00e0 del VI secolo, trovato casualmente durante i lavori in via Garibaldi.\nLe ultime sale del museo sono incentrate sui ritrovamenti di et\u00e0 basso-medievale e moderna di Grosseto e altri centri della Maremma.\nViene posta particolare attenzione sugli scavi effettuati a Grosseto a partire dal 1978 ed alcuni pannelli esplicativi illustrano le vicende storiche e l'architettura dei principali monumenti della citt\u00e0: le mura \u2013 nelle varie fasi di costruzione\u00a0\u2013 e la fortezza costruita dai senesi. Interessante la presenza anche di un palio di seta ottocentesco, raffigurante la Madonna delle Grazie, lo stemma comunale e lo stemma dei Lorena, che documenta la presenza di una gara tra le contrade anche a Grosseto. Inoltre, un pannello illustra la storia delle terme leopoldine di Roselle, fatte costruire nel 1824, e sono esposti due leoni di marmo, di probabile et\u00e0 romana, rinvenuti insieme ad altri tre esemplari durante i lavori di edificazione del complesso termale.\nInfine, la sala trentanove conserva reperti di et\u00e0 medievale e moderna provenienti da varie parti della Maremma, come Buriano, Istia d'Ombrone, Pitigliano e i monti dell'Uccellina, mentre nell'ultima sala, la quarantesima, sono custoditi alcuni oggetti delle collezioni del vecchio museo civico di Grosseto."}
{"id": "1144117", "revid": "404449", "url": "https://it.wikipedia.org/wiki?curid=1144117", "title": "Museo d'Arte Sacra della Diocesi di Grosseto", "text": ""}
{"id": "1144124", "revid": "125387934", "url": "https://it.wikipedia.org/wiki?curid=1144124", "title": "Nicola Ascoli", "text": "Carriera.\nGiocatore.\nHa iniziato la sua carriera al , squadra nella quale ha militato dal 1997 al 2005, passando dalla Serie C2 fino alla Serie B.\nNel 2005 \u00e8 stato acquistato dall'Empoli raggiungendo cos\u00ec la Serie A.\nNella stagione 2006-2007 ha collezionato 3 presenze in Coppa Italia e 13 presenze in campionato. Nel giugno 2008 viene acquistato dal Frosinone con il quale affronta il campionato fino al 2010.\nNel febbraio 2011 si trasferisce in Liga I rumena all'Universitatea Cluj.\nDirigente sportivo e Allenatore.\nNel luglio 2012, smessi i panni di calciatore, viene scelto dalla neo propriet\u00e0 dell'Asti, militante in Serie D, come direttore sportivo. Il 10 settembre 2012 assume (inizialmente solo temporaneamente) anche l'incarico di allenatore della prima squadra, in coppia con il precedente vice-allenatore Enrico Pasquali, sostituendo Massimo Venturini, esonerato dopo aver perso tutte e tre le partite giocate (una di Coppa Italia e due di campionato, subendo 14 gol segnandone solamente 1). Dalla stagione 2013-2014 assume il ruolo di allenatore a tutti gli effetti della prima squadra biancorossa, riuscendo a conseguire il patentino per l'abilitazione al corso di Coverciano, portando la squadra a un'onorevole salvezza grazie al 9\u00ba posto finale, ottenendo la fiducia e riconferma dalla societ\u00e0 per l'annata successiva, lasciando per\u00f2 contestualmente il ruolo di direttore sportivo nelle mani di Franco Ricci. Raggiunge la permanenza in serie D anche nella stagione 2014-2015, al termine di un torneo che per\u00f2 si rivela pi\u00f9 difficile e pi\u00f9 sofferto del solito, ma con l'approdo della nuova cordata lombarda guidata dall'imprenditore mantovano Claudio Dondi, il 7 luglio 2015 non viene riconfermato alla guida tecnica del club biancorosso. Ad Agosto dello stesso anno, per\u00f2, viene scelto come nuovo allenatore dell'Argentina Arma, squadra di Arma di Taggia militante sempre in Serie D, venendo riconfermato anche per la stagione successiva.\nNella stagione successiva si trasferisce in Piemonte alla Derthona dove resta solo un anno.\nDopo un anno fermo, nell'estate 2019 diventa l'allenatore della in Serie D.\nIl 14 ottobre 2021 assume la guida dell' Imperia , club ligure inserito nel girone A della Serie D . Il 30 gennaio 2022, dopo la pesante sconfitta interna contro il Gozzano, viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 22 dicembre 2019.\""}
{"id": "1144127", "revid": "125671508", "url": "https://it.wikipedia.org/wiki?curid=1144127", "title": "San Giorgio di Pesaro", "text": "San Giorgio di Pesaro (\"San Giorg\" in dialetto gallo-piceno) \u00e8 un ex comune italiano di abitanti della provincia di Pesaro e Urbino nelle Marche.\nDal 1\u00ba gennaio 2017, insieme a Barchi, Piagge e Orciano di Pesaro, forma il comune sparso di Terre Roveresche, del quale \u00e8 un municipio.\nGeografia fisica ed economica.\nIl centro abitato di San Giorgio di Pesaro sorge a 201 m s.l.m., sul crinale di colline tra le basse valli del Metauro e del Cesano tra i paesi di Piagge a nord e Orciano di Pesaro a sud; il territorio del Municipio, all'interno del comune di Terre Roveresche si estende per poco meno di 21\u00a0km\u00b2 ed ha una popolazione di circa 1.417 abitanti. Il suo paesaggio \u00e8 caratterizzato da colline coltivate, soprattutto a cereali, che degradano dolcemente, ad una distanza media di soli 18\u00a0km dal mare. \nSullo sfondo del paese, ad ovest, lo scenario dei monti appenninici e la Gola del Furlo. Accanto al nucleo storico di San Giorgio, con le mura castellane risalenti almeno all'VIII sec., e le chiese di San Giorgio e dello Spirito Santo c'\u00e8 l'altro antico nucleo abitato di Poggio, l'antica \"Castrum Podii\", \"El Poj\" nel dialetto locale, che sorge su di una fortificazione naturale di arenaria, probabilmente il primo insediamento preistorico del comune. Nel territorio municipale resta traccia delle antiche foreste di querce roverelle caratterizzanti il territorio collinare provinciale, sacrificate alla modernit\u00e0, attraverso l'area verde de \"La busca\", oggi parco urbano.\nIl territorio di San Giorgio era un tempo costellato di chiese ed ancora oggi, oltre alle succitate, abbiamo le piccole pregevoli chiese di Sant'Apollinare a Poggio e del Santissimo Crocifisso vicino al centro storico, la chiesa del Convento di San Pasquale Baylon, poco distante da Poggio, e la moderna chiesa del santuario di San Giuseppe in localit\u00e0 Spicello (Spic\u00e8ll), luogo di crescente devozione.\nAltre localit\u00e0 del municipio sono Montecucco (Montc\u00f9cc), il Sacramento (El Sagram\u00e8nt), il Passo di San Pasquale (San Pasqu\u00e0al) e l'abitato detto \"El Mul\u00ecn\", per la presenza, fino a tempi molto recenti, del Molino Buoncompagni.\nSan Giorgio ospita il MuSA, Museo di Storia Ambientale dedicato all'apicoltura, bachicoltura ed alle tradizioni del territorio.\nStoria.\nLe terre di San Giorgio sono da tempo immemorabile sottoposte ad attivit\u00e0 agricole, testimoniate da tracce di insediamenti preistorici, successivamente abitate da popolazioni di area nord-marchigiana quali i Pelasgi, Siculi, Liburni, Umbri e i Galli Senoni, da cui il nome di \"Ager Gallicus\" con cui i Romani denomineranno il territorio compreso tra Rimini e l'odierna Senigallia.\nIl declino dell'Impero Romano porter\u00e0 anche su queste terre popoli quali Goti, Bizantini, Longobardi, Franchi e Bulgari; il nome stesso del Castello di San Giorgio, ripreso dall'omonima chiesa, e il Sant'Apollinare della chiesa del Castello di Poggio, rivelano nella dedicazione a santi orientali evidenti tracce del dominio bizantino in epoca alto medievale.\nIl primo documento scritto risale al 777 ed \u00e8 una bolla papale che nomina il Castello (centro abitato racchiuso da mura) di Poggio. Un altro documento \u00e8 dell'anno 875 che cita sia il castello del Poggio che quello di San Giorgio. I due piccoli castelli, abitati da poche famiglie povere addette tutte ai lavori della campagna, pur autonomi, passeranno attraverso le alterne vicende della storia subendo spesso le conseguenze di fatti e decisioni prese altrove. Questi castelli infatti, mentre in alcuni periodi erano amministrati direttamente dal Governatore Pontificio, poich\u00e9 appartenenti ai territori dello Stato della Chiesa, in altri dipendevano dalla vicina citt\u00e0 di Fano, come privilegio concesso a qualche signore locale.\nNel Trecento subiscono le conseguenze delle lotte tra Guelfi e Ghibellini; nel Quattrocento sono coinvolti nelle sanguinose lotte tra i Malatesta (signori di Fano) e i Montefeltro (duchi di Urbino) e all'inizio del Cinquecento tra i Della Rovere e i De' Medici. In quest'ultima occasione (1516-1517) vennero date alle fiamme gli archivi di tutti i luoghi dello Stato di Urbino. N\u00e9 migliore sorte fu riservata ai documenti in altre due occasioni: alla fine del Settecento, sotto il dominio della Repubblica imposta dalle truppe napoleoniche, e nel 1955, quando, per scempiaggine, l'archivio storico del Comune venne mandato al macero.\nCon la fine del ducato di Urbino (1631), anche i due castelli tornarono sotto il diretto governo pontificio. Nel 1797, sotto l'amministrazione napoleonica, il castello del Poggio perder\u00e0 la propria autonomia; verr\u00e0 infatti unificato in un solo Comune con il Castello di San Giorgio, riducendosi sempre pi\u00f9 ad un modestissimo centro quasi spopolato e semisolato: l'antica strada maestra che correva ad ovest dei due castelli, collegandoli, \u00e8 ora pressoch\u00e9 scomparsa sostituita dalla strada provinciale orcianese costruita nei primi anni dell'Unit\u00e0 d'Italia, lungo la quale il borgo di San Giorgio ha avuto la sua espansione.\nL'attuale territorio comunale si estende per 20,88\u00a0km\u00b2 su una superficie collinare costellata di borghi, castelli e case rurali, da un'altitudine minima di 51\u00a0m ad una massima di 263\u00a0m, sulla sinistra del Metauro a circa 20\u00a0km da Fano. Il territorio sangiorgese \u00e8 ricco di storia, una storia dominata dai principali nuclei abitati: il Castello di Poggio, situato su di un'altura tufacea, il Castello di San Giorgio, ancora oggi circondato dalla cinta muraria pi\u00f9 o meno rimaneggiata, e Spicello, una piccola frazione costituita da ondulate e spoglie colline che degradano verso il mare, confinante con diversi Comuni.\nLe maggiori testimonianze artistiche e storiche si conservano nelle numerose chiese presenti sia all'interno dei centri abitati che nei dintorni. Di queste la maggior parte ha subito consistenti rifacimenti tra il Settecento e l'Ottocento per cui la struttura architettonica originaria \u00e8 andata irrimediabilmente persa, ma alcuni arredi quali tele, statue e crocifissi lignei, si sono conservati. A volte \u00e8 riscontrabile la presenza di una particolare iconografia legata alla devozione popolare. L'apparato edilizio del piccolo paese di San Giorgio si \u00e8 sviluppato storicamente ai piedi e intorno al castello di cui rimane la cinta muraria. Lo sviluppo moderno \u00e8 avvenuto in direzione e lungo la strada statale orcianese entrata a far parte della storia del centro in tempi recenti. La popolazione \u00e8 in diminuzione dalla fine della seconda guerra mondiale a causa di massicci esodi verso la costa per le motivazioni economiche che hanno coinvolto tutti i paesi dell'entroterra.\nMonumenti e luoghi d'interesse.\nArchitetture religiose.\nAll'interno del centro abitato di San Giorgio si trovano due chiese: San Giorgio e Spirito Santo. Le altre presenti in questo elenco sono quasi tutte di piccole dimensioni e si localizzano nelle frazioni e nelle campagne del territorio municipale.\nChiese in campagna\nReferendum consultivo per l'istituzione di un nuovo comune.\nIl 20 settembre 2016 l'Assemblea legislativa della regione Marche ha deliberato l'indizione di un referendum consultivo in merito alla proposta di legge n. 82/2016, concernente l'istituzione di un nuovo comune mediante fusione dei comuni di Barchi, Orciano di Pesaro, Piagge e San Giorgio di Pesaro, stabilendo il seguente quesito referendario: \"Vuoi tu che sia istituito un nuovo Comune mediante la fusione dei Comuni di Barchi, Orciano di Pesaro, Piagge e San Giorgio di Pesaro?\".\nIl referendum \u00e8 stato fissato nelle quattro municipalit\u00e0 interessate, tramite decreto del governatore della regione Marche Luca Ceriscioli, per il giorno 13 novembre 2016, dalle ore 7 alle 23.\nLa proposta di legge n. 82/2016 \u00e8 stata approvata con deliberazione legislativa il 6 dicembre 2016, quindi convertita in legge regionale n. 28/2016 e pubblicata nel BUR della Regione Marche n. 134 del 7 dicembre 2016. Suddetta legge regionale prevede l'istituzione di un unico comune denominato Terre Roveresche a decorrere dal 1\u00ba gennaio 2017, mediante fusione dei comuni di Barchi, Orciano di Pesaro, Piagge e San Giorgio di Pesaro.\nAmministrazione.\nFonte: Ministero dell'Interno.\nSuccessivamente alla fusione in Terre Roveresche ogni ex comune divenuto municipio di Terre Roveresche \u00e8 rappresentato da un prosindaco e due consultori votati dai cittadini del singolo municipio con scheda separata durante le elezioni comunali e nominati dal consiglio comunale. Dal 27 giugno 2017 \u00e8 prosindaco del municipio di San Giorgio di Pesaro Giuliana Aniballi.\nSport.\nCalcio a 11.\nLa squadra del paese milita in Terza Categoria, \u00e8 denominata Sangiorgese e gioca le sue partite presso lo stadio comunale di Orciano di Pesaro."}
{"id": "1144137", "revid": "6923", "url": "https://it.wikipedia.org/wiki?curid=1144137", "title": "United States (transatlantico)", "text": ""}
{"id": "1144139", "revid": "486946", "url": "https://it.wikipedia.org/wiki?curid=1144139", "title": "Queen Mary II", "text": ""}
{"id": "1144152", "revid": "122872044", "url": "https://it.wikipedia.org/wiki?curid=1144152", "title": "Sam\u0101dhi", "text": "Sam\u0101dhi (devan\u0101gar\u012b: \u0938\u092e\u093e\u0927\u093f, lett. \"mettere insieme\", \"unire con\") \u00e8 un sostantivo maschile sanscrito proprio delle culture religiose buddhista e induista che definisce l'unione del meditante con l'oggetto della meditazione.\nOrigine e significato del termine.\nIl termine sanscrito \"sam\u0101dhi\" deriva da \"sa\u1e43\" (\"insieme\") rafforzato dalla particella \"\u0101\" + la radice verbale \"dha\" (\"mettere\").\nLa prima citazione del termine \"sam\u0101dhi\" la si rileva nel Canone buddhista di poco posteriore \u00e8 la sua menzione nella letteratura non buddhista successiva alle \"Upani\u1e63ad\", la \"Bhagavadg\u012bt\u0101\".\nMircea Eliade nella nota n\u00b010 del VI paragrafo del II capitolo del suo testo \"Le Yoga, immortalit\u00e9 et libert\u00e9\" (1954, Payot, Parigi; trad. it. \"Lo Yoga -Immortalit\u00e0 e libert\u00e0\" Milano, Rizzoli, 1997) evidenzia come:\nNelle altre lingue asiatiche il termine sanscrito \"sam\u0101dhi\" \u00e8 reso come:\nIl \"sam\u0101dhi\" nel Buddhismo.\n\u00c8 nella letteratura buddhista che si riscontra per la prima volta il termine \"sam\u0101dhi\":\nBuddhaghosa lo indica come \"concentrazione in un solo punto\" (\"cittekaggat\u0101\", in \"A\u1e6d\u1e6dhas\u0101lin\u012b\" 302, ed. Pali Text Society p.\u00a0118). La Dhammasa\u1e45ga\u1e47\u012b (15, ed. Pali Text Society p.\u00a011), vale a dire il testo Abhidhamma di cui l'A\u1e6d\u1e6dhas\u0101lin\u012b di Buddhaghosa \u00e8 il commentario, definisce la facolt\u00e0 del \"sam\u0101dhi\" come \"stabilit\u00e0 della mente\" (\"cittassa \u1e6dhiti\"), \"risolutezza\" (\"ava\u1e6d\u1e6dhiti\"), \"equilibrio\" (o \"non-distrazione: \"avis\u0101h\u0101ra\"), assenza di disturbo (\"avikkhepa\"), calma (\"samatha\"), \"condizione della mente imperturbata\" (\"avis\u0101ha\u1e6dam\u0101nasat\u0101\").\nGeorg Feuerstein evidenzia come con ci\u00f2 non si intenda la \"concentrazione della mente ordinaria\" quanto piuttosto la capacit\u00e0 \"yogica\" di astrarsi dall'esterno focalizzandosi sulla propria realt\u00e0 interiore.\nAlle stesso conclusioni definitorie, in ambito buddhista, giunge Philippe Cornu:\nIl \"sam\u0101dhi\" corrisponde all'ultimo stadio dell'Ottuplice sentiero e quindi riassume tutte le pratiche meditative dei \"dhy\u0101na\" oltre le quali si colloca l'obiettivo finale, il \"nirv\u0101\u1e47a\".\nNel Buddhismo il \"sam\u0101dhi\" \u00e8 frutto dell'unione della tecnica meditativa del \"\u015bamatha\" (\"dimorare nella calma\", ovvero calmare la mente) con l'altra tecnica meditativa denominata \"vipa\u015byan\u0101\" (\"visione profonda\") queste due pratiche vanno eseguite unitamente anche se una pu\u00f2 procedere dall'altra:\nIl \"sam\u0101dhi\" nell'Induismo.\nIl termine \"sam\u0101dhi\" compare anche nella \"Bhagavadg\u012bt\u0101\", opera successiva al Canone buddhista.\nGeorg Feuerstein evidenzia tuttavia un passo della \"B\u1e5bhad\u0101ra\u1e47yaka Upani\u1e63ad\" (\"Upani\u1e63ad\" vedica collegata al \"\u015aukla Yajurveda\") che sembra anticipare il termine e la dottrina relativa al \"sam\u0101dhi\" denominato qui con il participio passato \"sam\u0101hita\" (\"raccolto\") indicante la concentrazione mentale. \nMircea Eliade evidenzia che se il \"sam\u0101dhi\" \u00e8 considerato una esperienza \"indescrivibile\" esso non \u00e8 comunque univalente e viene indicato come "}
{"id": "1144157", "revid": "110157", "url": "https://it.wikipedia.org/wiki?curid=1144157", "title": "Cantone di Petit-Canal", "text": "Il cantone di Petit-Canal \u00e8 un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 3 comuni.\nComposizione.\nPrima della riforma del 2014 comprendeva il solo comune di Petit-Canal.\nDal 2015 i comuni appartenenti al cantone sono i seguenti 3:"}
{"id": "1144158", "revid": "120624362", "url": "https://it.wikipedia.org/wiki?curid=1144158", "title": "Via delle Stelle", "text": "Via delle Stelle o Rua delle Stelle (\"'Rr\u00e9t\u00eb li mi\u00e9rghj\u00eb\", \"dietro i merli\" in dialetto ascolano), \u00e8 una strada della citt\u00e0 di Ascoli Piceno.\nIl suo percorso corre lungo il vecchio camminamento, che si snodava al di fuori delle mura cittadine, fiancheggiando la sponda destra del fiume Tronto. Intraprendere questo tragitto, che inizia dall'ex chiesetta di Santa Maria delle Stelle , da cui la rua prende il nome, nei pressi di Porta Gemina, e giunge fino al Ponte Romano di Porta Solest\u00e0, equivale ad un'immersione a ritroso nel tempo e fruire della possibilit\u00e0 di guardare il panorama, quasi intatto, di Ascoli ai tempi dell'Et\u00e0 comunale.\nLa suggestiva stradina appare lastricata con antichi ciottoli, solitaria e campestre, quasi ininterrottamente accompagnata da parte delle mura che circondavano Ascoli.\nS'intravedono incantati scorci di vedute che rivelano l'imponenza e la compattezza dei campanili e delle possenti torri. Robuste abitazioni in travertino, tetti, innumerevoli ingressi di porte e di botteghe dell'et\u00e0 medioevale si svelano alla vista.\nDall'altro lato \u00e8 possibile scorgere la ricca vegetazione che incornicia l'alveo del fiume fino alla veduta del Ponte Romano costituito da un'unica arcata a tutto sesto.\nPer tutti gli ascolani via delle Stelle s'identifica con il nome di \"\u201c'Rret\u00eb li mierghi\u00eb\u201d\" che nel pittoresco dialetto locale vuol dire: \"dietro i merli\". Con questa espressione si ricorda l'antica merlatura ghibellina che sormontava il muro di cinta, fedelmente rappresentata da Emidio Ferretti nella sua pianta di Ascoli Piceno, incisa su rame, nel XVII secolo. I merli, andati perduti col trascorrere del tempo, attualmente non sono pi\u00f9 visibili.\nEssi costituivano un elemento architettonico idoneo alla difesa in tempo di guerra. In tempo di pace erano utilizzati per stendere al sole i prodotti dei tintori di lane e di tessuti come broccati e sete; inoltre se ne avvalevano, per i loro manufatti, anche gli artigiani conciatori le cui botteghe si trovavano numerose a Borgo Solest\u00e0, l'attuale quartiere di Porta Cappuccina."}
{"id": "1144160", "revid": "1776051", "url": "https://it.wikipedia.org/wiki?curid=1144160", "title": "Cantone di Pointe-\u00e0-Pitre-1", "text": "Il cantone di Pointe-\u00e0-Pitre-1 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte occidentale dell'isola di Grande-Terre, comprendeva una frazione del comune di Pointe-\u00e0-Pitre. Il suo codice INSEE era 971 20."}
{"id": "1144161", "revid": "1776051", "url": "https://it.wikipedia.org/wiki?curid=1144161", "title": "Cantone di Pointe-\u00e0-Pitre-2", "text": "Il cantone di Pointe-\u00e0-Pitre-2 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte occidentale dell'isola di Grande-Terre, comprendeva una frazione del comune di Pointe-\u00e0-Pitre. Il suo codice INSEE era 971 21."}
{"id": "1144162", "revid": "1776051", "url": "https://it.wikipedia.org/wiki?curid=1144162", "title": "Cantone di Pointe-\u00e0-Pitre-3", "text": "Il cantone di Pointe-\u00e0-Pitre-3 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte occidentale dell'isola di Grande-Terre, comprendeva una frazione del comune di Pointe-\u00e0-Pitre. Il suo codice INSEE era 971 22."}
{"id": "1144163", "revid": "486946", "url": "https://it.wikipedia.org/wiki?curid=1144163", "title": "Comunit\u00e0 montana Esino-Frasassi", "text": ""}
{"id": "1144166", "revid": "666668", "url": "https://it.wikipedia.org/wiki?curid=1144166", "title": "FIFA Futsal World Championship 1989", "text": "Il primo FIFA Futsal World Championship, disputato nel 1989 nei Paesi Bassi, \u00e8 stata la prima edizione di un torneo per squadre nazionali di calcio a 5 organizzato dalla FIFA, organismo che amministra tale sport in ambito mondiale.\nAi nastri di partenza della manifestazione si presentano sedici formazioni divise in quattro gironi da quattro squadre, le partite vengono disputate negli impianti sportivi di Rotterdam, Arnhem, Leeuwarden, Amsterdam, 's-Hertogenbosch per un totale di quaranta gare.\nIl torneo \u00e8 segnato dall'affermazione di un dalla buona difesa nella prima parte del torneo (terza dopo e ), pi\u00f9 appannato nella seconda parte dove viene sconfitto dagli Stati Uniti e batte in semifinale il Belgio solo dopo i calci di rigore."}
{"id": "1144168", "revid": "1005847", "url": "https://it.wikipedia.org/wiki?curid=1144168", "title": "Stefano Podest\u00e0", "text": "\u00c8 stato Ministro dell'universit\u00e0 e della ricerca scientifica e tecnologica nel primo governo Berlusconi.\nDopo la laurea in Economia all'Universit\u00e0 degli Studi di Parma, ha iniziato la carriera accademica insegnando a Parma, a Ca' Foscari a Venezia, all'Universit\u00e0 Statale di Milano e quindi alla Bocconi. I suoi principali interessi vertono intorno all'economia dei settori industriali e delle imprese manifatturiere e commerciali. Oggi si occupa dei Paesi e dei mercati orientali.\nNel 1994 si present\u00f2 alle elezioni politiche, venendo eletto nelle file del Polo delle Libert\u00e0. Fu quindi nominato ministro dell'Universit\u00e0 e Ricerca Scientifica nel primo governo Berlusconi. Alcuni mesi dopo la caduta del governo, si allontan\u00f2 dall'area di centro-destra, iscrivendosi infine come indipendente al Gruppo misto e a quello del PDS. Alla fine della legislatura, nel 1996, \u00e8 tornato a tempo pieno all'attivit\u00e0 accademica presso l'Universit\u00e0 Bocconi.\nIl Presidente della Repubblica gli ha concesso l'onorificenza di Cavaliere di gran croce della Repubblica."}
{"id": "1144169", "revid": "1776051", "url": "https://it.wikipedia.org/wiki?curid=1144169", "title": "Cantone di Sainte-Anne-1", "text": "Il cantone di Sainte-Anne-1 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte meridionale dell'isola di Grande-Terre, comprendeva una frazione del comune di Sainte-Anne. Il suo codice INSEE era 971 30."}
{"id": "1144170", "revid": "1776051", "url": "https://it.wikipedia.org/wiki?curid=1144170", "title": "Cantone di Sainte-Anne-2", "text": "Il cantone di Sainte-Anne-2 era un cantone francese dell'arrondissement di Pointe-\u00e0-Pitre nel dipartimento d'oltremare francese di Guadalupa (che comprende alcune isole dell'arcipelago caraibico omonimo facente parte delle Piccole Antille). \nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nSituato nella parte meridionale dell'isola di Grande-Terre, comprende una frazione del comune di Sainte-Anne. Il suo codice INSEE era 971 31."}
{"id": "1144172", "revid": "9595", "url": "https://it.wikipedia.org/wiki?curid=1144172", "title": "The Jesus and Mary chain", "text": ""}
{"id": "1144177", "revid": "1305772", "url": "https://it.wikipedia.org/wiki?curid=1144177", "title": "Ca' Foscari (palazzo)", "text": "Ca' Foscari o palazzo Foscari \u00e8 un palazzo gotico di Venezia ubicato nel sestiere di Dorsoduro ed affacciato sul Canal Grande \"in volta de canal\", in angolo con il rio che prende il suo nome.\nVi ha sede l'omonima Universit\u00e0 italiana.\nStoria.\nCasa Delle Due Torri.\nAl posto del palazzo che attualmente conosciamo come Ca' Foscari, vi era in precedenza un altro palazzo, chiamato \"Casa delle Due Torri\". Nel 1429 la Repubblica di Venezia acquist\u00f2 il palazzo da Bernardo Giustinian per farne la residenza di Gianfrancesco Gonzaga, signore di Mantova e vicecapitano dell'esercito della Serenissima. \nIl Gonzaga non si appropri\u00f2 subito del palazzo e forse non ci abit\u00f2 mai; cos\u00ec la Casa delle due Torri venne utilizzata per ospitare personaggi illustri ospiti della Serenissima, soprattutto diplomatici.\nNel 1438 il Gonzaga si alle\u00f2 ai Visconti lasciando la Repubblica di Venezia e nel 1439 la casa venne data a Francesco Sforza, come premio per la riconquista di Verona avvenuta nello stesso anno e per il suo ruolo attivo, sul piano militare, a favore della lega veneto-fiorentina. Lo Sforza soggiorn\u00f2 nel palazzo solo per brevi periodi e nel 1446 inizi\u00f2 a tramare alle spalle della Serenissima per prendere possesso del ducato di Milano: quando il Consiglio dei Dieci scopr\u00ec il tradimento il palazzo gli fu confiscato (1447).\nCa' Foscari.\nNel 1452 il palazzo fu messo all'asta e acquistato dal doge Francesco Foscari, per aggiungere un importante immobile al patrimonio familiare. Una volta acquistata, la Casa Delle Due Torri venne abbattuta, sia per costruire un palazzo pi\u00f9 imponente, sia per cancellare il ricordo dello Sforza.\nL'autore del palazzo fu Bartolomeo Bono che per volere del doge aveva gi\u00e0 eretto tra il 1438 e il 1443, assieme al padre Giovanni, la porta della Carta del Palazzo Ducale.\nI lavori iniziarono nel 1453 e per il doge fu possibile trasferirsi in questa nuova casa solo pochi giorni prima di morire, nel 1457. La casa rimase in possesso della famiglia Foscari.\nIl palazzo fu utilizzato come residenza per gli ospiti della Serenissima, come sovrani europei e diplomatici. Per la Regata Storica, o per festeggiare gli ospiti della Repubblica in visita a Venezia, i Foscari organizzarono spesso feste nei piani nobili del palazzo.\nGrazie alla sua collocazione in \"volta del Canal\", ossia sulla curva pi\u00f9 ampia del Canal Grande, che consente di spaziare con la vista dal Ponte di Rialto alle Gallerie dell'Accademia, il secondo piano fu scelto da molti pittori (come Giovanni Antonio Canal detto Canaletto, Michele Marieschi, Francesco Guardi) come postazione per dipingere vedute del Canal Grande. Due opere del Canaletto furono dipinte dal secondo piano del palazzo: \"Canal Grande da Ca' Balbi verso Rialto\" (1720 - 1723, Museo del Settecento veneziano a Ca' Rezzonico) e \"Regata sul Canal Grande\" (1732 circa, Windsor, Royal Collection). Ca' Foscari fu inoltre oggetto di quadri di molti vedutisti (come Luca Carlevarijs e Michele Marieschi).\nAttualmente \u00e8 sede storica dell'Universit\u00e0 Ca' Foscari, la quale ha reso accessibile al pubblico alcune delle pi\u00f9 belle sale, come ad esempio l'Aula Baratto e l'Aula Berengo.\nNel 2013, grazie ad una serie di importanti interventi tecnici per il risparmio energetico e all'adozione di severe pratiche di gestione ambientale dell'edificio messe in atto dall'Ateneo veneziano, Ca' Foscari ottiene il certificato di sostenibilit\u00e0 LEED divenendo il pi\u00f9 antico edificio al mondo a conquistare questa prestigiosa certificazione.\nRestauri.\nL'architetto Carlo Scarpa intervenne sul palazzo in due riprese (1936 e 1956).\nNel 1936 progett\u00f2 il restauro di diversi ambienti del palazzo, su richiesta dell'allora rettore. Gli interventi riguardarono l'androne, l'attuale sala riunioni al primo piano, la prima aula magna, il cui spazio prima del restauro era occupato da un museo merceologico. Nell'androne fu ripristinato il collegamento visivo tra la porta d'acqua e l'entrata che d\u00e0 sul cortile, eliminando la preesistente chiusura con due piccole porte d'accesso laterali.\nNel 1956 fu nuovamente chiamato per trasformare l'aula magna in aula di lezione, creando un corridoio per mezzo di una \"boiserie\".\nNegli anni 2004-2006 Ca' Foscari, insieme all'attigua Ca\u2019 Giustinian, \u00e8 stata oggetto di un altro intervento di restauro che ha inoltre compreso la realizzazione di collegamenti fra i due edifici e l'ammodernamento degli impianti. Durante i lavori di restauro sono stati messi in luce sotto il cortile resti del IX secolo e sono stati rinvenuti in una delle stanze del secondo piano un pavimento affrescato del XV secolo, in seguito coperto da un cristallo calpestabile, e soffitti con dorature del XVI secolo.\nArchitettura.\nLa Casa delle Due Torri era una casa fondaco, con abitazione e magazzino, arretrata rispetto alla sponda del Canal Grande e con loggia a livello della porta d'acqua.\nIl nuovo edificio fu costruito come \"domus magna\" (abitazione e luogo di rappresentanza). Fu esteso fino al bordo del Canal Grande e vi fu aggiunto un secondo piano nobile, grazie al quale si elevava al di sopra delle altre case patrizie che sorgevano nelle vicinanze. L'altezza della casa si deve anche ad un basamento di pietra, che impediva che la marea lo raggiungesse. A livello della porta d'acqua venne realizzato un semplice portone, mentre fu aggiunta un'entrata secondaria sulla via pubblica.\nNel suo complesso la facciata di Ca' Foscari ricorda la Procuratia di San Marco e il Palazzo Ducale.\nL'elemento architettonico di maggiore importanza \u00e8 la loggia del secondo piano: le otto aperture e il fregio a quadrilobi con la conclusione in semi-quadrilobi alle due estremit\u00e0 creano l'effetto di una dilatazione dell'intera facciata.\nSopra la polifora del secondo piano \u00e8 collocato un fregio lapideo con lo stemma della famiglia del doge e un elmo da giostra con il leone ad ali spiegate. Questo fregio, che originariamente era ornato d'oro e lapislazzuli, venne danneggiato all'arrivo di Napoleone Bonaparte a Venezia, ed \u00e8 stato ripristinato negli anni venti del Novecento.\nUn ulteriore piano (il terzo) si eleva sopra questo secondo piano nobile, ispirato alla polifora del terzo piano della Ca' d'Oro. Questa soluzione di tre piani con polifora crea una dilatazione anche verso l'altro, oltre che orizzontalmente.\nIl cortile, che misura 940\u00a0m\u00b2, supera in grandezza i cortili delle altre case private di Venezia, ed \u00e8 secondo solo a quello del Palazzo Ducale.\nAlcune caratteristiche architettoniche di Ca' Foscari sono state riprese da altri edifici appartenenti a personaggi politicamente vicini a Francesco Foscari, come dalla Ca' d'Oro di Michele Contarini (polifora con l'ornamento dei quadrilobi sopra le aperture archiacute e con la soluzione dei semi-quadrilobi alle estremit\u00e0 della polifora, tipologia della loggia-sopra-loggia), dalla casa a San Vidal di Francesco Barbaro (aumento dell'altezza del secondo piano) e dalla casa a San Polo della famiglia Bernardo (sovrapposizione di un altro piano sopra la seconda loggia).\nPortale.\nIl portale, oggi l'entrata principale di Ca' Foscari, \u00e8 in pietra d'Istria. \u00c8 incorniciato da fregi a scacchi e internamente da decorazioni a torciglioni.\n\u00c8 sovrastato da una lunetta ad arco inflesso, occupata da uno stemma centrale e tre putti, due ai lati e uno in alto, quest'ultimo nell'atto di incoronare gli altri due. All'interno dello stemma, nell'angolo in alto, \u00e8 raffigurato il leone di san Marco che sorregge un libro aperto. Quando un decreto napoleonico del 1797 abol\u00ec gli stemmi nobiliari, come altri stemmi esposti all'esterno delle case, lo stemma fu occulato applicandovi uno strato di calce.\nInterno.\nL'androne (o \"portego\") di Ca' Foscari si sviluppa tra il cortile e la porta d'acqua.\nAl secondo piano si trova l'aula Baratto, realizzata nel corso dei restauri del 1936 e 1956. L'aula fu affrescata da Mario Sironi (\"Venezia, l'Italia e gli studi\", 1935-1936). L'affresco comprende una serie di figure allegoriche: uno studente-atleta con libro e moschetto, simbolo dei Gruppi universitari fascisti, la \"Tecnica\", come figura femminile appoggiata ad una ruota, la \"Medicina\", figura femminile con caduceo, \"Venezia\" in trono, a cui si aggiungono il Leone di San Marco, le cupole della Basilica di San Marco e l'allegoria della \"Madre patria\", che celebra la vittoria italiana nella guerra d'Etiopia.\nNell'aula venne inoltre spostato un affresco di Mario Deluigi (\"La scuola\"), originariamente collocato al primo piano, che raffigura il maestro della scuola dei filosofi circondato dagli studenti.\nIl pavimento in rovere risale al XIX secolo ed \u00e8 stato restaurato a seguito di un incendio appiccato nel 1979 e ancora nel 2004."}
{"id": "1144179", "revid": "287204", "url": "https://it.wikipedia.org/wiki?curid=1144179", "title": "C\u00e6dmon", "text": "Biografia.\nC\u00e6dmon \u00e8 uno dei primi poeti inglesi di cui si abbia notizia. \nPastore di origini anglosassoni presso il monastero di Streon\u00e6shalch (Whitby), non aveva ricevuto alcuna educazione sulla cosiddetta \u201carte della canzone\u201d, ma si crede che abbia imparato a comporre versi una notte, durante un sogno. Pi\u00f9 tardi divenne un monaco zelante e poeta religioso raffinato.\n\u00c8 uno dei dodici poeti anglosassoni riconosciuti dalle fonti medievali e uno dei pochi di cui sono pervenute tracce biografiche ed esempi di produzione letteraria. La sua storia \u00e8 narrata nell\"Historia ecclesiastica gentis Anglorum\" del Venerabile Beda, che scrisse: \u201c(...) in questo monastero viveva un fratello particolarmente considerevole per la grazia di Dio, che fu portato a scrivere versi sacri, cos\u00ec che qualsiasi passo egli traesse dalle Sacre Scritture, lo trasformava in espressioni poetiche in lingua inglese, sua lingua nativa. Versi di tale dolcezza e umilt\u00e0, che le menti di molti furono spesso indotte a disprezzare il mondo e aspirare al Cielo.\u201d\nL\"Inno di C\u00e6dmon\".\nL'unica opera di C\u00e6dmon pervenuta fino a noi \u00e8 il \"C\u00e6dmon's Hymn\" (Inno di C\u00e6dmon), una preghiera dialettale in nove versi composta in onore di Dio, probabilmente frutto di quel sogno ispiratore. La poesia \u00e8 uno dei primi esempi accertati di \"Old English\" ed \u00e8 anche uno dei primi in lingua germanica. \nI 9 versi dell\"Inno\" sono riportati nella \"Historia ecclesiastica gentis Anglorum\" di Beda in latino, ma nei testimoni di questo testo vengono riportate a margine, oppure sotto il testo, o in alcuni casi nel testo stesso, la versione originale in northumbrico o quella in sassone occidentale.\nIl testo dell\"Inno di C\u00e6dmon\":\nIl problema delle varianti.\nAl V verso troviamo due varianti testuali, presenti entrambe nella tradizione diretta dell'Inno - \"aelda barnum\" (\"figli degli uomini\") e \"eor\u00f0an bearnum\" (\"figli della terra\") -, mentre la tradizione indiretta, rappresentata dalla traduzione in latino del Venerabile Beda, riporta \"filiis hominum\" (\"figli degli uomini\"). L'indiscussa autorit\u00e0 di Beda e l'antichit\u00e0 della sua testimonianza hanno talvolta fatto preferire la variante \"figli degli uomini\" (\"aelda barnum\" / \"ylda barnum\"), che \u00e8 di ascendenza biblica ed attestata anche in poesia (per esempio nel \"Beowulf\"), alla variante \"figli della terra\" (\"eor\u00f0an bearnum\" / \"eordu bearnum\"), che non \u00e8 conservata altrove al di fuori dell\"Inno\". Nel 1946 C.L.Wrenn aveva sostenuto la possibilit\u00e0 di assumere come \"lectio difficilior\" pi\u00f9 vicina all'originale la variante \"figli della terra\" (\"eor\u00f0an bearnum\" / \"eordu bearnum\"), e la variante \"figli degli uomini\" (\"aelda barnum\" / \"ylda barnum\") come una modificazione lessicale suggerita dalla sua associazione con Beda e con la Bibbia. \nSecondo la prima delle due ipotesi, il testo viene considerato il prodotto della tradizione latino-cristiana e si scartano le banalizzazioni e le forme che semplificano le espressioni bediane. Secondo l'ipotesi di Wrenn, invece, Beda volle sostituire a espressioni niente affatto ortodosse (come \"figli della terra\"), espressioni di sicura ascendenza biblica e cristiana (\"figli degli uomini\"). Un altro esempio pu\u00f2 essere considerata la resa in latino di \"hefaenr\u012bces Uard\" / \"heofonr\u012bces Weard\" (\"Guardiano del regno dei cieli\") con \"auctorem regni caelestis\" (\"autore, creatore del regno celeste\"), che contraddistingue nettamente l'intervento diretto di Dio nella creazione del mondo \"ex nihilo\" dall'atto di semplice tutela e salvaguardia di una realt\u00e0 esterna gi\u00e0 esistente.\nTradizione manoscritta.\nA differenza della maggior parte dei testi poetici anglosassoni, la cui tradizione manoscritta \u00e8 molto povera, l\"Inno di C\u00e6dmon\" \u00e8 preservato in non meno di 17 manoscritti, risalenti ai secoli compresi tra l'VIII e il XV. Dei 17 testimoni esistenti, 4 riportano la versione in northumbrico e i restanti 13 la versione in sassone occidentale. Tra i principali testimoni\nper la versione northumbrica:\nper la versione in sassone occidentale:"}
{"id": "1144186", "revid": "41851", "url": "https://it.wikipedia.org/wiki?curid=1144186", "title": "Fausto Romitelli", "text": "Biografia.\nAllievo di Umberto Rotondi, si \u00e8 diplomato presso il conservatorio Giuseppe Verdi di Milano, studiando successivamente presso l'Accademia Chigiana di Siena e presso la Civica Scuola di Musica di Milano con Franco Donatoni. Dal 1993 al 1995 ha collaborato presso Ircam di Parigi come \"compositeur en recherche\", studiando tra gli altri con G\u00e9rard Grisey. Ha vinto numerosi premi, tra cui il Premio Franco Abbiati della Critica Musicale Italiana per l'opera \"An Index of Metals\". Nel 2014, a dieci anni dalla scomparsa, gli viene dedicato il 23\u00ba Festival di Milano Musica."}
{"id": "1144196", "revid": "1226", "url": "https://it.wikipedia.org/wiki?curid=1144196", "title": "Luigi Da Porto", "text": ""}
{"id": "1144201", "revid": "731511", "url": "https://it.wikipedia.org/wiki?curid=1144201", "title": "Lina Bernardi", "text": "Biografia.\n\u00c8 anche insegnante di recitazione e dizione, e interpreta letture di poesia di autori contemporanei (tra cui Silvano Agosti, Arnoldo Fo\u00e0, Beppe Costa e Beatrice Niccolai)."}
{"id": "1144208", "revid": "287204", "url": "https://it.wikipedia.org/wiki?curid=1144208", "title": "Francis Vane", "text": "A lui si deve la nascita del movimento scout in Italia, nel 1910.\nBiografia.\nNasce da madre irlandese e da padre britannico. Entrato nell'esercito quale ufficiale di carriera, Vane proveniva da una famiglia aristocratica. Massone con simpatie progressiste, repubblicane e socialiste. Il nome di famiglia viene scritto, a seconda delle fonti, come Vane, Vane-Fletcher, Fletcher-Vane.\nCarriera militare e attivit\u00e0 politica.\nAmmesso al \"Military College\" di Oxford, venne in seguito assegnato alle Guardie Scozzesi. Promosso capitano, venne assegnato al 26\u00ba battaglione ciclisti del Middlesex. Allo scoppio della guerra anglo-boera nel 1899 venne inviato in Sudafrica. Incaricato quale magistrato militare nel 1902, venne aspramente criticato per essere troppo \"pro-Boeri\". Vane si oppose ripetutamente ai metodi di guerra britannici. Dimessosi dall'esercito divenne corrispondente in Sud Africa per il \"Daily News\" e il \"Manchester Guardian\". Nel 1906 si candid\u00f2 col partito liberale, ma non ebbe successo. Appoggi\u00f2 inoltre come attivista il movimento delle suffragette e il movimento pacifista. Allo scoppio della prima guerra mondiale Vane riprese servizio col grado di maggiore, e destinato in Irlanda. Allo scoppio dell'insurrezione di Pasqua del 1916 presidiava con circa 300 uomini i \"Portobello Barracks\" a Dublino. In questo frangente si batt\u00e9 per far incriminare e condannare il capitano Bowen-Colthurst, suo sottoposto, per gli atti criminali da lui ordinati in assenza di Vane a danno di cittadini irlandesi (ad esempio venne proditoriamente passato per le armi lo scrittore Skeeny Skeffington), ma non ottenne dalla corte marziale niente pi\u00f9 di una dichiarazione di infermit\u00e0 mentale, che pure port\u00f2 Bowen-Colthurst al manicomio criminale. Il suo impegno a favore della verit\u00e0 venne ripagato con fastidio e malumore, fino a farlo congedare forzatamente dall'esercito. Nel 1910 Francis Vane si stabil\u00ec in Italia, dove collabor\u00f2 alla nascita del movimento scout locale. Nel 1927 lasci\u00f2 per sempre l'Italia in seguito alla svolta autoritaria del governo fascista e alla conseguente soppressione degli scout.\nVane e lo scautismo.\nVane conobbe nel giugno del 1909 Robert Baden-Powell, il fondatore dello scautismo, e ne spos\u00f2 entusiasticamente la causa divenendo presto commissario del distretto di Londra. Baden-Powell cercava una figura come quella di Vane per contrastare le accuse di bellicismo rivolte al movimento in quegli anni. La fiducia di Baden-Powell per Vane aument\u00f2 quando seppe che entrambi avevano studiato a Charterhouse.\nBen presto, per\u00f2, Vane entr\u00f2 in contrasto con gli altri dirigenti dell'organizzazione, e nel novembre fu obbligato a dimettersi. Entr\u00f2 allora nei British Boy Scouts (\"BBS\"), un'associazione nata nel maggio 1909 quando un gruppo di Battersea si era staccato dall'associazione di Baden-Powell per formarne una nuova. Vane ne divenne presto presidente, portando con s\u00e9 molti gruppi londinesi.\nNel febbraio dell'anno successivo i \"BBS\" si allearono con un'altra formazione giovanile, i \"Boys Life Brigade\". Queste due formazioni diedero vita ai \"National peace Scouts\".\nNel frattempo Vane si trasfer\u00ec in Italia, ed il 12 luglio 1910, presso Bagni di Lucca, diede vita al primo reparto di esploratori italiani assieme all'insegnante Remo Molinari. Il baronetto Vane risiedeva nella cittadina termale italiana e, conosciuto casualmente il maestro Molinari, gli illustr\u00f2 le potenzialit\u00e0 dello scautismo, applicate agli scolari. Molinari rest\u00f2 affascinato dalla proposta, e il 26 giugno decisero di costituire insieme un reparto di esploratori. Anche in Italia il movimento esplose e si costitu\u00ec la prima associazione a carattere nazionale, i REI, Ragazzi Esploratori Italiani. Quest'ultima organizzazione al suo nascere era collegata con i \"British Boy Scouts\".\nL'11 novembre del 1911 Vane tiene a battesimo \"The Order of World Scouts\" (di cui \u00e8 proclamato \"Grand Scoutmaster\") per unificare idealmente tutti i capi e i dirigenti scout legati ai \"BBS\" nel mondo, sia nell'impero britannico che in altri paesi, tra cui appunto l'Italia con i REI Gi\u00e0 nel 1912, a corto di risorse finanziarie, il movimento parallelo di Vane si trova in crisi. L'associazione di Baden-Powell rifiut\u00f2 ai gruppi dei BBS l'affiliazione, proponendo invece che si ricostituissero direttamente all'interno dell'associazione scout locale.\nAttivit\u00e0 letteraria.\nDurante la sua vita Francis Vane scrisse parecchi libri, alcuni dei quali molto controversi a causa delle sue posizioni nettamente contro corrente."}
{"id": "1144211", "revid": "466539", "url": "https://it.wikipedia.org/wiki?curid=1144211", "title": "Julius Wagner-Jauregg", "text": "Biografia.\nNacque in un'agiata famiglia borghese austriaca, compiendo gli studi superiori al \"Schottengymnasium\" di Vienna, iscrivendosi poi alla facolt\u00e0 di medicina dell'Universit\u00e0 della capitale nel 1874. Dal 1874 al 1880 frequent\u00f2 l'Istituto generale di patologia sperimentale, sotto la guida di Salomon Stricker. Laureatosi a pieni voti, abbandon\u00f2 l'istituto nel 1882, per dedicarsi alla ricerca privata, con l'utilizzo di cavie da laboratorio. Nel 1883 accett\u00f2 l'invito a collaborare con la clinica psichiatrica di Vienna, approfondendo le sue conoscenze sulla psichiatria e pervenendo, nel 1889, alla cattedra di questa branca medica presso l'Universit\u00e0 di Graz. Nel 1893 rientr\u00f2 a Vienna per assumere la carica di direttore della clinica psichiatrica.\nRicerche.\nLe sue ricerche principali furono dirette allo studio della cura delle malattie psichiche attraverso l'induzione di febbre, inizialmente indotte dall'uso di Mycobacterium tuberculosis, bacillo responsabile della tubercolosi umana, e nel 1917 con l'inoculazione di Plasmodium, protozoo responsabile dell'insorgenza della malaria, utilizzato per la cura della neurosifilide, il cui batterio non sopravvive infatti a temperature superiori ai 38 gradi."}
{"id": "1144215", "revid": "287204", "url": "https://it.wikipedia.org/wiki?curid=1144215", "title": "Kathe Kollwitz", "text": ""}
{"id": "1144216", "revid": "287204", "url": "https://it.wikipedia.org/wiki?curid=1144216", "title": "Bacino di Ust'-Ilimsk", "text": "Il bacino di Ust'-Ilimsk (, \"Ust'-Ilimskoe vodochranili\u0161\u010de\") \u00e8 un lago artificiale situato nella Russia siberiana centrale, nell'oblast' di Irkutsk, formato in seguito allo sbarramento del fiume Angara nei pressi della citt\u00e0 di Ust'-Ilimsk.\nLa costruzione della centrale idroelettrica \u00e8 iniziata nel 1963; il riempimento del bacino idrico risale agli anni 1974-1977. Durante la creazione del bacino idrico, 15-20.000 persone sono state reinsediate. \nQuello di Ust'-Ilimsk \u00e8 il terzo bacino idrico della regione di Irkutsk in termini di volume (dopo i bacini di Irkutsk e di Bratsk). Il bacino \u00e8 utilizzato per la produzione di energia elettrica, la navigazione, il \"rafting\", la pesca e l'approvvigionamento idrico. La diga della centrale idroelettrica di Ust-Ilimsk \u00e8 alta 110\u00a0m. \nGeografia.\nIl lago ha una superficie di 1\u00a0922 km2, una profondit\u00e0 media di 31 m con massimo di 97 e un volume di 58,93 km3. L'altezza va da 294,5\u00a0m fino a 296\u00a0m a seconda del livello di mantenimento. Il bacino, con numerose baie, \u00e8 caratterizzato da un elevato sviluppo costiero che raggiunge i 2\u00a0500\u00a0km.\nLa temperatura media dell'acqua (nello strato superficiale di 1\u00a0m) nelle diverse parti del lago varia da 8 a 20 \u00b0C (luglio-agosto). In inverno, la durata della formazione del ghiaccio \u00e8 di 5-7 mesi e lo spessore del ghiaccio \u00e8 di 0,7-1,2\u00a0m."}
{"id": "1144217", "revid": "171512", "url": "https://it.wikipedia.org/wiki?curid=1144217", "title": "Kaethe Kollwitz", "text": ""}
{"id": "1144219", "revid": "56818", "url": "https://it.wikipedia.org/wiki?curid=1144219", "title": "Dieci trib\u00f9 perdute di Israele", "text": ""}
{"id": "1144220", "revid": "56818", "url": "https://it.wikipedia.org/wiki?curid=1144220", "title": "Dieci trib\u00f9", "text": ""}
{"id": "1144221", "revid": "287204", "url": "https://it.wikipedia.org/wiki?curid=1144221", "title": "85317 Lehar", "text": ""}
{"id": "1144224", "revid": "228587", "url": "https://it.wikipedia.org/wiki?curid=1144224", "title": "Le Gosier", "text": "Le Gosier (in italiano \"Il gozzo\") \u00e8 un comune francese di 27.051 abitanti situato sulla costa meridionale dell'isola di Grande-Terre e facente parte del dipartimento d'oltre mare di Guadalupa. Il suo territorio \u00e8 suddiviso tra due cantoni.\nMonumenti e luoghi d'interesse.\nAree naturali.\nl'\u00celet du Gosier \u00e8 una piccola isola corallina di circa un chilometro di diametro, situata a qualche centinaio di metri al largo di Le Gosier. \nDisabitato - l'unico edificio \u00e8 un faro situato nella parte meridionale dell'isola - \u00e8 una delle principali attrattive del centro balneare assieme al mare e le spiagge.\nEconomia.\nL'economia si basa sul turismo. Le Gosier \u00e8, infatti, il pi\u00f9 importante stabilimento balneare di Guadalupa."}
{"id": "1144228", "revid": "36426", "url": "https://it.wikipedia.org/wiki?curid=1144228", "title": "Piero di Cosimo dei Medici", "text": ""}
{"id": "1144229", "revid": "287204", "url": "https://it.wikipedia.org/wiki?curid=1144229", "title": "Isolotto di Gosier", "text": ""}
{"id": "1144230", "revid": "22414", "url": "https://it.wikipedia.org/wiki?curid=1144230", "title": "Isolotto Gosier", "text": ""}
{"id": "1144231", "revid": "599013", "url": "https://it.wikipedia.org/wiki?curid=1144231", "title": "Miass", "text": "Miass \u00e8 un toponimo russo (oblast' di \u010celjabinsk) che pu\u00f2 indicare:"}
{"id": "1144233", "revid": "1728", "url": "https://it.wikipedia.org/wiki?curid=1144233", "title": "Messerano", "text": ""}
{"id": "1144235", "revid": "36426", "url": "https://it.wikipedia.org/wiki?curid=1144235", "title": "Sette Santi Fondatori dei Servi di Maria", "text": ""}
{"id": "1144236", "revid": "36426", "url": "https://it.wikipedia.org/wiki?curid=1144236", "title": "Iacopo Vignali", "text": ""}
{"id": "1144237", "revid": "36426", "url": "https://it.wikipedia.org/wiki?curid=1144237", "title": "Pietro Dandini", "text": ""}
{"id": "1144238", "revid": "36426", "url": "https://it.wikipedia.org/wiki?curid=1144238", "title": "Iacopo Chimenti", "text": ""}
{"id": "1144242", "revid": "2069609", "url": "https://it.wikipedia.org/wiki?curid=1144242", "title": "Taffet\u00e0", "text": "Il taffett\u00e0 o taffet\u00e0 (anticamente: tafett\u00e0, taffettano, taffetano, tafettano) \u00e8 un tessuto pregiato, tradizionalmente di seta.\nEtimologia.\nViene dal francese \"taffetas\", a sua volta dal persiano \"taftah\", participio passato del verbo \"t\u00e0ftan\" (torcere, intrecciare, tessere). Talvolta il termine \"taffet\u00e0\" viene usato erroneamente al posto di tela.\nDescrizione.\nUno dei pi\u00f9 bei tessuti in seta, con armatura a tela, caratterizzato da una densit\u00e0 di ordito superiore a quella di trama. Ha struttura serrata e quasi rigida, di aspetto lucido e luminoso, mano frusciante a ogni minimo movimento, leggerissimo e brillante. \nI riflessi iride nel taffet\u00e0 cangiante sono ottenuti usando per la trama e l'ordito filati in colori diversi. \nEsiste anche in fibre artificiali e sintetiche.\nImpiego.\nMolto utilizzato sia nell'arredamento che nell'abbigliamento da epoche lontane, divenne il tessuto pi\u00f9 in voga nel XVIII secolo, impiegato per confezionare raffinati e fruscianti abiti sia maschili che femminili, secondo il gusto rococ\u00f2 del tempo.\nOggi si usa soprattutto nella moda femminile (abiti eleganti e sciarpe) e nell'arredamento (tendaggi).\nImpregnato di sostanze glutinose o vescicatorie, \u00e8 adoperato come cerotto adesivo."}
{"id": "1144249", "revid": "24443", "url": "https://it.wikipedia.org/wiki?curid=1144249", "title": "Rifugio Ottorino Mezzalama", "text": "Il rifugio Ottorino Mezzalama \u00e8 un rifugio situato nel comune di Ayas (AO), nella Val d'Ayas, nelle Alpi Pennine, a 3036\u00a0m s.l.m.\nStoria.\n\u00c8 di propriet\u00e0 del CAI sezione di Torino, che l'ha inaugurato nel 1934. Il rifugio \u00e8 stato ampliato nel 1987.\nCaratteristiche e informazioni.\n\u00c8 collocato sulla morena laterale del Grande Ghiacciaio di Verra.\n\u00c8 intitolato a Ottorino Mezzalama (1888-1931), alpinista torinese travolto da una valanga sul Ghiacciaio di Malavalle nelle Alpi Breonie.\nAccessi.\nL'accesso avviene dalla Val d'Ayas. Superato l'abitato di Ayas si arriva in auto al villaggio di \"Saint-Jacques\" (1689\u00a0m). Da qui si prosegue a piedi prima per stradina e poi per sentiero e si arriva al rifugio in 4/5 ore."}
{"id": "1144255", "revid": "1571097", "url": "https://it.wikipedia.org/wiki?curid=1144255", "title": "Duets", "text": ""}
{"id": "1144257", "revid": "56818", "url": "https://it.wikipedia.org/wiki?curid=1144257", "title": "Legge noachica", "text": ""}
{"id": "1144258", "revid": "717966", "url": "https://it.wikipedia.org/wiki?curid=1144258", "title": "Leggi noachiche", "text": ""}
{"id": "1144259", "revid": "79213", "url": "https://it.wikipedia.org/wiki?curid=1144259", "title": "Dialetto perugino e del Trasimeno", "text": ""}
{"id": "1144260", "revid": "115587769", "url": "https://it.wikipedia.org/wiki?curid=1144260", "title": "Cavalieri di Solamnia", "text": "I Cavalieri di Solamnia sono un ordine cavalleresco fittizio nato all'interno della saga fantasy \"Dragonlance\", affiancata all'omonima ambientazione per il gioco di ruolo fantasy \"Dungeons &amp; Dragons\".\nL'ordine prende il nome dal leggendario fondatore dei cavalieri stessi, Vinas Solamnus, che diede il nome anche alla terra di Solamnia.\nStoria.\nVinas Solamnus fu un generale dell'esercito dell'Impero di Ergoth, e combatt\u00e9 per esso sino al giorno in cui non fu mandato a sedare una ribellione nella regione pi\u00f9 orientale da esso governata. Dopo mesi di combattimenti il sopraggiungere dell'inverno blocc\u00f2 temporaneamente la campagna. Nei mesi di inattivit\u00e0 Solamnus studi\u00f2 la causa dei ribelli, ed arriv\u00f2 a maturare la convinzione che fosse giusta. Egli marci\u00f2 dunque verso Daltigoth, capitale dell'Ergoth, e guid\u00f2 il suo esercito nella Ribellione della Rosa o Guerra delle Lacrime di Ghiaccio.\nDopo aver sconfitto l'Impero, Solamnus decise di passare qualche tempo da solo in meditazione. Fu allora che il dio Paladine gli mand\u00f2 una visione, nella quale si prospettava la creazione di un esercito diviso in tre ordini, ciascuno dei quali fosse devoto ad un dio differente. Fu cos\u00ec fondata la Solamnia, una vasta nazione che si estende per gran parte del Nord di Ansalon. Il gioiello alla sua corona \u00e8 la superba citt\u00e0 di Palanthas, racchiusa fra i Monti Vingaard, che \u00e8 accessibile via terra soltanto passando per la Torre del Sommo Chierico.\nUn tempo amati e rispettati da tutti, i Cavalieri di Solamnia subirono un calo di popolarit\u00e0 dopo il Cataclisma, non avendo potuto far niente per aiutare la popolazione colpita da questo orribile disastro. La loro reputazione \u00e8 tuttavia migliorata lentamente nel corso dei secoli, anche se non ha mai pi\u00f9 raggiunto i livelli eccelsi di prima della tragedia. Da sempre estremamente diffidenti nei confronti della magia, talvolta fino al razzismo, i Cavalieri hanno visto, con il passare dei secoli, un notevole impoverimento del loro stile di vita per quanto riguarda i saggi principi morali che lo guidavano prima del Cataclisma: con la progressiva involuzione dei Cavalieri, il Codice e la Misura si sono ridotti ad una semplice serie di regole imprescindibili, troppo rigide ed antiquate per permettere loro di affrontare con successo le minacce degli Eserciti dei Draghi.\nNell'intera storia dell'ordine, solo due donne sono riuscite ad entrare nell'Ordine dei Cavalieri, e di queste soltanto una ha raggiunto i ranghi pi\u00f9 elevati: si tratta di Laurana, il Generale Dorato, che difese la citt\u00e0 di Palanthas contro l'attacco guidato da Kitiara, nel corso dell'ultima fase della \"Guerra delle Lance\".\nIl Codice e la Misura.\nIl \"Codice\" e la \"Misura\" sono un insieme di regole, scritte da Vinas Solamnus e conservate in trentasette volumi da 300 pagine ciascuno, che dirigono severamente la vita di ogni Cavaliere. In questi libri viene minuziosamente spiegata la linea di condotta che un Cavaliere deve osservare in qualsiasi situazione, sia in tempo di pace che di guerra.\nIl Codice rappresenta il giuramento che ogni Cavaliere deve fare al momento di entrare nell'ordine, e che deve rispettare per tutta la vita:\nOrganizzazione gerarchica.\nSecondo la Misura, le figure a capo dell'Ordine dovrebbero sempre essere tre, e cio\u00e8 il Gran Maestro, il Sommo Chierico e il Giudice Supremo. La scomparsa dei veri chierici nella notte precedente al Cataclisma, ha per\u00f2 fatto in modo che nessuno abbia mai pi\u00f9 occupato con effettivo diritto la carica di Sommo Chierico sino a dopo la Guerra delle Lance. Inoltre, anche le altre due cariche sono divenute estremamente precarie, e sono state occupate \"ad interim\" da Lord Cavalieri qualsiasi.\nOrdine della Corona.\nil pi\u00f9 basso ordine dei cavalieri, il suo simbolo \u00e8 una corona. I Cavalieri della Corona sono i cavalieri pi\u00f9 inesperti e giovani. Essi costituiscono il grosso dell'esercito Solamnico. \u00c8 durante il periodo in cui i cavalieri appartengono a quest'ordine che a loro viene insegnato ad essere leali e onesti, a servire gli dei del bene e a lavorare per migliorare la loro causa. Viene loro anche insegnato obbedire ai superiori. L'ideale Cavaliere della Corona \u00e8 umile. Alcuni dei pi\u00f9 importanti e rispettati Cavalieri Solamnici erano Cavalieri della Corona, compresi Huma Dragonbane e Sturm Brightblade. Il dio Habbakuk era il protettore di questo ordine fino a quando Kiri-Jolith fu fatto patrono di tutti i cavalieri di Solamnia.\nIl capo della Corona \u00e8 noto come \"il Gran maestro dei Cavalieri di Solamnia\".\nOrdine della Spada.\nI Cavalieri della Spada si sono dimostrati abili combattenti. \u00c8 possibile per uno scudiero raggiungere questo rango solo se dimostra un notevole grado di abilit\u00e0. A questi cavalieri \u00e8 concessa da Kiri-Jolith, loro dio protettore, la capacit\u00e0 di guarigione minore. Ai Cavalieri della Spada sono insegnati il coraggio e l'eroismo: infatti, loro sono in costante lotta contro il male. Il rappresentante dell'Ordine della Spada del Consiglio \u00e8 conosciuto come il \"Sommo Chierico dei Cavalieri di Solamnia\". I Cavalieri della Spada sono conosciuti per la loro grande fede.\nOrdine della Rosa.\n\u00c8 l'ordine pi\u00f9 alto dei cavalieri. Di solito vi appartengono i cavalieri di nobili origini. Il suo simbolo \u00e8 una rosa. \u00c8 molto difficile avere i requisiti per diventare un cavaliere della rosa, infatti essi sono il ramo pi\u00f9 piccolo del Cavalierato e partecipano raramente alle battaglie, tranne che nei ruoli di comando. A causa della loro fede estrema in Paladine, la loro divinit\u00e0 protettrice, sono in grado di scacciare i non morti con la preghiera. Essi sono anche immuni a qualsiasi forma di paura. La pratica di queste magie concesse loro da Paladine \u00e8 diventata sempre meno comune, soprattutto dopo che l'Alto Chierico ha iniziato la sua campagna contro l'Ordine dell'Alta Stregoneria. Perch\u00e9 un Cavaliere della Spada riesca a diventare un Cavaliere della Rosa, oltre a passare le prove richieste, deve ottenere il voto favorevole di tutti i membri attuali dell'Ordine. Il rappresentante dell'Ordine della Rosa nel Conclave \u00e8 conosciuto come \"il Giudice Supremo dei Cavalieri di Solamnia\"."}
{"id": "1144262", "revid": "24443", "url": "https://it.wikipedia.org/wiki?curid=1144262", "title": "Rifugio Mezzalama", "text": ""}
{"id": "1144267", "revid": "1442080", "url": "https://it.wikipedia.org/wiki?curid=1144267", "title": "Elephas maximus borneensis", "text": "L'elefante del Borneo, o elefante pigmeo del Borneo (\"Elephas maximus borneensis\") \u00e8 una delle sottospecie dell'elefante asiatico, diffusa nella parte settentrionale dell'omonima isola (in particolare nella zona occidentale dello stato di Sabah e nell'estremo nord del Kalimantan).\nLe origini di questo animale sono molto controverse: ci sono diverse teorie discordi a proposito. Una sostiene che questi animali siano indigeni dell'isola, l'altra sostiene che vi siano stati importati fra il XVI ed il XVIII secolo. Nel 2003, studi approfonditi sul DNA mitocondriale hanno fissato l'origine di questi animali dalla popolazione dagli estinti \"Elephas maximus sondaicus\" delle isole della Sonda, dai quali furono separati circa 300.000 anni fa, durante il Pleistocene, e si isol\u00f2 completamente da questi quando l'istmo che univa il Borneo con le isole della Sonda scomparve dopo l'ultimo massimo glaciale, circa 18.000 anni fa.\nL'isolamento port\u00f2 gli elefanti del Borneo a ridurre sempre pi\u00f9 la propria taglia corporea; questo comporta le maggiori dimensioni di orecchie e coda rispetto al corpo. Questi elefanti hanno inoltre zanne relativamente poco curve rispetto alle altre sottospecie.\nIl loro carattere \u00e8 straordinariamente docile e timido; questa caratteristica fece s\u00ec che si ipotizzasse una loro discendenza da popolazioni domestiche di elefante asiatico, confortata da resoconti secondo i quali diversi esemplari della specie furono trasportati nel Borneo negli ultimi secoli.\nGli elefanti del Borneo sono spesso detti \"pigmei\", in realt\u00e0 recentemente sono stati fatti degli studi confrontando le dimensioni degli elefanti di Sabah con quelle degli elefanti provenienti dalla Malaysia (appartenenti alla sottospecie \"Elephas maximus indicus\" ma tendenzialmente pi\u00f9 piccoli rispetto agli elefanti dell'India e dell'Indocina) e non sono state riscontrate differenze significative.\nHabitat e minacce per la sopravvivenza.\nLe popolazioni di questo animale sono state decimate dalla pressione demografica, che ha portato le popolazioni locali a distruggere gran parte del loro habitat per far posto a insediamenti e campi coltivati; la costruzione di strade, inoltre, intralcia le loro rotte migratorie.\nLe vie di comunicazione restano comunque affidate nell'isola principalmente ai corsi d'acqua, soprattutto nella parte indonesiana. La penuria di strade e ferrovie costituisce un grande vantaggio per la sopravvivenza dell'animale ma, data la particolare densit\u00e0 della giungla del Borneo, ne rende difficoltoso un censimento preciso. Secondo una stima del 2006, vi erano nell'isola tra i 1.100 e i 1.600 esemplari, ma non \u00e8 specificato se tali esemplari fossero tutti \"Elephas maximus borneensis\" o comprendessero anche quelli indiani.\nIn seguito al definitivo riconoscimento dell'elefante del Borneo come specie autoctona dell'isola, la salvaguardia di questo animale \u00e8 stata posta come priorit\u00e0 assoluta."}
{"id": "1144269", "revid": "123209869", "url": "https://it.wikipedia.org/wiki?curid=1144269", "title": "Palinuro (Eneide)", "text": "Palinuro \u00e8 un personaggio della mitologia romana, il mitico nocchiero di Enea, caduto in mare di notte, tradito dal dio Sonno, mentre conduceva la flotta verso l'Italia. \nIl mito.\nL'episodio relativo a Palinuro viene descritto alla fine del Libro V dell\"'Eneide\", nel quale Virgilio individua il punto preciso della vicenda: uno scoglio, riconducibile al tratto di costa campano del Mar Tirreno, dinanzi all'omonimo capo, tra il golfo di Policastro e l'insenatura di Pisciotta, nella subregione attualmente chiamata Cilento.\nNaufrag\u00f2 dopo aver invocato invano i propri compagni ed esser rimasto per tre giorni in balia del Noto fino all'approdo sulle spiagge d'Italia, dove trov\u00f2 ad attenderlo non la salvezza ma una fine crudele: catturato dalla gente indigena, viene ucciso e il suo corpo abbandonato in mare perch\u00e9 scambiato per un mostro marino.\nVeniva cos\u00ec soddisfatta la richiesta di Nettuno, dio del mare, che nel momento stesso in cui accordava a Venere il proprio aiuto per condurre in salvo la flotta di Enea sulle coste campane, aveva preteso per s\u00e9 in cambio una vittima:\n \nPalinuro, nel successivo Libro VI, vagando tra le anime degli insepolti, sar\u00e0 protagonista di un triste incontro con Enea, disceso nel regno di Ade in compagnia della Sibilla Cumana.\nIn quell'occasione supplicher\u00e0 il suo condottiero di dargli sepoltura, esortandolo a cercare il suo corpo tra i flutti degli approdi velini.\nSar\u00e0 la Sibilla a dovergli rivelare che il suo cadavere non verr\u00e0 mai ritrovato: la sacerdotessa tuttavia mitiga l'amarezza del nocchiero predicendogli che, perseguitati da eventi prodigiosi, i suoi assassini erigeranno un cenotafio da dedicare a lui e da onorare con offerte. Quel luogo avrebbe per sempre portato il nome Palinuro."}
{"id": "1144273", "revid": "110157", "url": "https://it.wikipedia.org/wiki?curid=1144273", "title": "Elette 1964-1965", "text": "Il campionato Elette 1964-1965 ha rappresentato la quarantatreesima edizione del massimo campionato italiano di pallacanestro.\nIl girone delle Elette si riduce nuovamente a 12 squadre, che si affrontano in partite di andata e ritorno. Lo scudetto viene assegnato alla prima in classifica e le ultime tre retrocedono in Serie B (che dalla stagione successiva torna ad essere il secondo livello). Al termine della stagione si rendono necessari gli spareggi per decidere la terza retrocessione.\nLa Simmenthal Milano torna alla vittoria, conquistando il sedicesimo titolo davanti ai campioni uscenti dell'Ignis Varese e alla Knorr Bologna."}
{"id": "1144284", "revid": "1501558", "url": "https://it.wikipedia.org/wiki?curid=1144284", "title": "FIFA Futsal World Championship 1992", "text": "Il FIFA Futsal World Championship 1992 \u00e8 stato la 2\u00aa edizione del campionato mondiale di calcio a 5 per squadre nazionali maggiori maschili organizzato dalla FIFA e la cui fase finale si \u00e8 svolta a Hong Kong. \u00c8 iniziato domenica 15 novembre e si \u00e8 concluso sabato 28 novembre 1992. Ai nastri di partenza della manifestazione si presentano sedici formazioni divise in quattro gironi da quattro squadre, le partite vengono disputate tutte negli impianti sportivi di Hong Kong per un totale di quaranta gare. Il torneo \u00e8 segnato dalla nuova affermazione di un Brasile dalla superiorit\u00e0 imbarazzante, che lascia per la strada solo un pareggio con gli Stati Uniti durante la fase di qualificazione alle semifinali, e superando in finale i sorprendenti Stati Uniti, giunti all'ultimo atto del torneo.\nStatistiche.\nClassifica marcatori.\n16 reti\n15 reti\n11 reti\n10 reti\n9 reti\n8 reti\n7 reti\n6 reti\n5 reti\n4 reti\n3 reti\n2 reti\n1 reti"}
{"id": "1144286", "revid": "765341", "url": "https://it.wikipedia.org/wiki?curid=1144286", "title": "Tomaso Gropallo", "text": "Durante la prima guerra mondiale fu tenente di artiglieria; fu scrittore di storia della navigazione a vela.\nVita.\nTomaso Gropallo nasce a Pontremoli nel 1898 in una famiglia di nobili genovesi. Patrizio genovese, dottor avvocato maritimista, membro delle associazioni straniere Nautical Research di Greenwich (GB), Association Caporniers de Saint Malo (F), membro dell'Accademia di Marina Mercantile. Nel 1917 si arruola volontario in artiglieria e parte per il fronte del Carso dove scriver\u00e0 il suo diario di guerra \"I Cannoni di Caporetto\". Alla fine della guerra torna a Genova e si laurea in giurisprudenza con una tesi sui rapporti commerciali transoceanici. Nel 1929 pubblica \"Il romanzo della vela\". Durante la seconda guerra mondiale viene richiamato alle armi e dopo l'8 settembre entra come ausiliario nelle file dell'esercito britannico. Nel dopoguerra riprende la collaborazione con prestigiose testate nautiche e pubblica con Mursia un'edizione aggiornata del Romanzo della vela. Muore a Genova nel 1977.\nOpere.\n(193/20x13/P/ITA).\nPubblicazione: Milano: Mursia, 1976. - 354 p., [12! c. di tav. : ill. ; 23 cm. Codice identificativo: IT\\ICCU\\SBL\\0587252\nPubblicazione: Milano: Ceschina, 1929. - 353 p. : ill. ; 22 cm.\nPubblicazione: Milano: Mursia, 1973\nCodice identificativo: IT\\ICCU\\LIA\\0103610\nPubblicazione: Milano: Mursia, 1971\nCodice identificativo: IT\\ICCU\\UBO\\0101024\nPubblicazione: Bari: G. Laterza e F., 1953\nCodice identificativo: IT\\ICCU\\CUB\\0327839\nPubblicazione: Milano: Ceschina, 1929\nCodice identificativo: IT\\ICCU\\CUB\\0327841\nPubblicazione: Genova: [s.n.], 1956 (Genova: Tip. A. Porcile e figli)\nCodice identificativo: IT\\ICCU\\CUB\\0327842\nPubblicazione: Milano: A. Vallardi, 1935\nCodice identificativo: IT\\ICCU\\CUB\\0327843\nPubblicazione: Milano: Rizzoli, 1976\nCodice identificativo: IT\\ICCU\\SBL\\0057700\nPubblicazione: Milano: U. Mursia, 1973\nCodice identificativo: IT\\ICCU\\SBL\\0461845"}
{"id": "1144298", "revid": "119821512", "url": "https://it.wikipedia.org/wiki?curid=1144298", "title": "Irrigazione a goccia", "text": "L'irrigazione a goccia o \"irrigazione localizzata\" o anche \"microirrigazione\" (nota in inglese come \"drip irrigation\" o \"microirrigation\") \u00e8 un metodo di irrigazione che somministra lentamente acqua alle piante, sia depositando l'acqua sulla superficie del terreno contigua alla pianta o direttamente alla zona della radice. Questo avviene attraverso un sistema a rete che comprende: valvole, condotte e vari tipi di gocciolatori. L'obiettivo \u00e8 quello di minimizzare l'utilizzo dell'acqua (vedi sotto). Con l'irrigazione a goccia si emettono dei getti di acqua sottili che bagnano una piccola area di suolo nelle vicinanze della pianta; a tal fine si possono impiegare i gocciolatori. L'erogazione dell'acqua pu\u00f2 essere costante o avvenire ad intermittenza; in tal caso l'irrigazione a goccia \u00e8 detta \"a sorsi\". L'irrigazione a goccia superficiale o \"SDI\" (\"Surface Drip Irrigation\") utilizza, per distribuire l'acqua nella superficie di terreno accanto alle piante, delle ali gocciolanti, cio\u00e8 dei tubi nei quali sono inseriti i gocciolatori; le ali gocciolanti possono essere rigide nel caso debbano durare pi\u00f9 anni e pertanto destinate alle colture arboree, o flosce pi\u00f9 comuni per le colture annuali. Un sistema molto avanzato d'irrigazione a goccia, ancora poco diffuso in Italia, prevede l'interramento delle ali gocciolanti in modo che i gocciolatori si possano trovare a diretto contatto con l'apparato radicale e nello stesso tempo evitare l'intralcio dei tubi, che altrimenti sarebbero posti superficialmente, alle operazioni colturali. Una variante dell'irrigazione a goccia \u00e8 quella a \"manichetta forata\", che utilizza un tubo flessibile dotato di fori a distanze variabili.\nL'irrigazione a goccia viene generalmente utilizzata nelle coltivazioni arboree ma si sta rapidamente diffondendo anche nelle colture ortive o industriali (pomodoro da industria). Essa si sta diffondendo molto velocemente sia nelle aree dove la risorsa idrica \u00e8 limitata perch\u00e9 consente di risparmiare acqua, sia in altre zone per l'impiego di minore manodopera per le operazioni d'irrigazione e perch\u00e9 con essa \u00e8 possibile conseguire migliori risultati produttivi.\nAffine all'irrigazione a goccia \u00e8 l'\"irrigazione a spruzzo\", in cui i gocciolatori sono sostituiti da microspruzzatori (microsprayers).\nStoria.\nL'irrigazione a goccia veniva utilizzata sin dai tempi antichi riempiendo d'acqua dei contenitori in argilla che permetteva all'acqua di filtrare lentamente nel terreno. L'irrigazione moderna a goccia comincia il suo sviluppo in Germania nel 1860 quando degli agronomi cominciarono a sperimentare la subirrigazione usando tubature in argilla per creare dei sistemi combinati di irrigazione e di drenaggio. Nel 1913, E.B. House, ricercatore della Colorado State University ebbe successo nell'applicare acqua alla zona radicale delle piante senza dover incrementare il livello della falda freatica. Tubi forati vennero introdotti in uso in Germania negli anni venti e nel 1934, O.E. Robey eseguiva esperimenti con tubature fatte di tessuto poroso (canvas) nella Michigan State University.\nCon l'avvento delle plastiche moderne durante e dopo la Seconda guerra mondiale, grossi miglioramenti nella irrigazione a goccia diventarono possibili. Microtubi costruiti in vari tipi di plastica e vari tipi di emissori cominciarono ad essere usati nelle serre in Europa e negli USA.\nPerfezionamento dell'irrigazione a goccia in Israele.\nUna nuova tecnologia di irrigazione a goccia venne poi introdotta in Israele da Simcha Blass e da suo figlio Yeshayahu. Negli anni trenta, un agricoltore gli fece notare un grosso albero, che cresceva nel retro della sua propriet\u00e0 \"senza acqua\". Blass not\u00f2 una perdita di piccole gocce d'acqua da un tubo. Questa vista di piccole gocce che penetravano nel suolo e facevano crescere un albero gigante gli rimase impressa nella mente. Il metodo Blass, invece di rilasciare l'acqua attraverso numerosi orifizi, facilmente ostruibili da piccole particelle, faceva passare e rallentare l'acqua attraverso dei tubi \"di filtrazione\" pi\u00f9 larghi e pi\u00f9 lunghi che per frizione (e per la legge dei fluidi, il flusso formula_1) e grazie alla legge di Laplace aumentava la pressione dell'acqua applicata alle pareti di un emissore in plastica porosa.\nIl primo sistema sperimentale di questo tipo venne installato nel 1959 in Israele da Blass, dove Lui stesso svilupp\u00f2 e brevett\u00f2 il primo metodo pratico di gocciolatore per irrigazione a goccia di superficie. Questo metodo ebbe molto successo e di conseguenza il suo impiego, presto si estese (anni sessanta) all'Australia, Nord America e Sud America ed \u00e8 oggetto di perfezionamenti dettati dalla sperimentazione pratica nei kibbutz\nIl \"nastro gocciolatore\" Dew Hose.\nNegli Stati Uniti, verso il 1960, venne creato il primo \"nastro gocciolante\", denominato \"Dew Hose\", che veniva sviluppato da Richard Chapin (primo sistema installato nel 1964).\nComponenti e funzionamento.\nI principali componenti degli impianti d'irrigazione a goccia sono: una fonte irrigua (generalmente un pozzo o un canale); una pompa che permette di spingere l'acqua dalla fonte fino alla coltura da irrigare; una condotta di adduzione che porta l'acqua dalla fonte al campo che deve essere irrigato; un gruppo di regolazione e filtraggio che serve ad aprire chiudere l'impianto e prevenire le occlusioni dei gocciolatori; un tubo di testata che scorre lungo la testata dei campi ed infine le ali gocciolanti, tubi su cui sono inseriti i gocciolatori, che trasportano l'acqua nelle immediate vicinanze delle piante.\nI sistemi di irrigazione a goccia possono essere azionati manualmente oppure da sistemi automatici che implicano un dosatore con valvole a controllo elettronico o idraulico.\nI grossi impianti d'irrigazione a goccia impiegano opportune tipologie di filtro per prevenire l'intasamento dei gocciolatori. Attualmente esistono nuove tecnologie che minimizzano l'occlusione. Molti gocciolatori in commercio ad uso agricolo hanno al loro interno un micro sistema di filtraggio ma questo non esclude automaticamente la necessit\u00e0 di filtraggio dell'acqua con un apposito gruppo di filtraggio posto a monte del tubo di testata.\nAlcuni sistemi residenziali vengono installati senza filtri addizionali dal momento che l'acqua potabile arriva gi\u00e0 filtrata dagli impianti di trattamento dell'acqua. La necessit\u00e0 o meno di effettuare la filtrazione dell'acqua negli impianti a goccia comunque dipende dalla quantit\u00e0 e qualit\u00e0 di particelle sospese nell'acqua d'irrigazione. Tale parametro pu\u00f2 essere conosciuto facendo eseguire specifiche analisi di laboratorio sull'acqua irrigua.\nVantaggi.\nSe appropriatamente progettati, installati e gestiti, i sistemi di irrigazione a goccia possono aiutare ad ottenere un buon risparmio dell'acqua riducendo l'evapotraspirazione ed il drenaggio in profondit\u00e0 dal momento che l'acqua pu\u00f2 essere somministrata con maggiore precisione alle radici delle piante rispetto a quanto accade nei sistemi di irrigazione a pioggia o a scorrimento. Questo non esclude che si siano registrate un certo numero di installazioni sistemi male disegnate o gestite che si sono dimostrati dei costosi e spesso colossali fallimenti. In linea generale, tuttavia, un impianto ben progettato e una tecnica irrigua adeguata in grado di massimizzare tutte le potenzialit\u00e0 dell'irrigazione a goccia comportano notevoli vantaggi: \nIn quelle regioni dove le forniture d'acqua sono fortemente limitate possono non esservi risparmi consistenti ma un aumento della produzione a parit\u00e0 di utilizzo delle stesse quantit\u00e0 d'acqua. In questi casi si conseguir\u00e0 un maggiore rendimento di utilizzazione dell'acqua (quintali di produzione agricola/metri cubi di acqua consumati) rispetto alla distribuzione a pioggia e ancor maggiore rispetto a quella per infiltrazione da solchi o a scorrimento.\nIn regioni molto aride oppure nei suoli sabbiosi, con l'irrigazione a goccia si possono distribuire dosi molto basse di acqua frequentemente, conseguendo dei buoni risparmi idrici.\nL'irrigazione a goccia viene utilizzata da aziende agricole, vivai commerciali, e nei giardini delle residenze urbane.\nI kit completi d'irrigazione commerciale per giardini domestici stanno diventando sempre pi\u00f9 popolari ed economici e consistono spesso di un temporizzatore, un tubo dell'acqua e da vari tipi di emitter (in Italiano \"gocciolatori\").\nFertirrigazione.\nGeneralmente le piante hanno necessit\u00e0 di assorbire nutritivi (concimi) in maniera abbastanza continua durante tutto il ciclo colturale, invece i momenti in cui i concimi, in forma solida, possono essere somministrati sono al massimo 3 o 4 volte. Spesso la somministrazione del concime alle piante diventa inefficace in quanto il momento in cui questo pu\u00f2 essere distribuito non coincide il periodo in cui le piante hanno massima necessit\u00e0 di nutritivi. Un modo per ovviare a questi inconvenienti \u00e8 distribuire il concime, opportunamente disciolto in acqua, nell'impianto d'irrigazione a goccia. Questa tecnica permette di assecondare maggiormente con i concimi le richieste di nutritivi durante tutto il ciclo della pianta.\nQuesta procedura \u00e8 stata chiamata fertirrigazione (in inglese fertigation) e si basa sull'impiego di apparecchiature di iniezione chimica come pompe a diaframma, pompe a pistone, oppure tubi venturi.\nDistinguiamo due tipologie principali di fertirrigazione: \nIrrigazione a spruzzo.\n\u00c8 anch'essa un tipo di microirrigazione ed \u00e8 affine all'irrigazione a goccia, ma invece di gocciolatori si usano microspruzzatori, che emettono getti d'acqua molto sottili (microgetti). I microspruzzatori possono essere rotanti o fissi; questi ultimi possono coprire settori di 90\u00b0 o 180\u00b0. Tra i sistemi di irrigazione a spruzzo c'\u00e8 quello cosiddetto \"a baffo\", usato negli agrumeti, in cui due spruzzatori fissi sono sistemati sui lati opposti di un tubo orizzontale; tale tubo \u00e8 portato a sua volta da un tubo verticale e il tutto assume la forma di una T. Un tipo di spruzzatore rotante \u00e8 quello \"a farfalla\", usato nei giardini.\nRispetto all'irrigazione a goccia, l'irrigazione a spruzzo ha una maggiore intensit\u00e0 di erogazione, per cui i microspruzzatori sono meno soggetti alla possibilit\u00e0 di occlusioni ed \u00e8 possibile abbreviare i tempi di irrigazione; di contro, il consumo di acqua \u00e8 maggiore rispetto al metodo a goccia. In pratica, l'irrigazione a spruzzo \u00e8 un sistema intermedio tra l'irrigazione a goccia e quella a pioggia.\nDisseccamento parziale delle radici.\nIl disseccamento parziale delle radici \u00e8 una tecnica, applicata soprattutto in viticultura, orticultura e frutticultura che prevede l'induzione artificiale di una situazione di deficit (stress idrico) su met\u00e0 dell'apparato radicale, e un sufficiente e adeguato rifornimento idrico nella restante met\u00e0. La situazione viene periodicamente rovesciata.\nLe radici sul lato lasciato all'asciutto producono acido abscissico che innesca alcune strategie con cui la pianta affronta le fasi di stress idrico, come la ridotta produzione di getti, e bacche di pi\u00f9 piccole dimensioni. Tuttavia, siccome la vite sta ricevendo ancora acqua sull'altro lato, lo stress idrico non diventa tanto severo da compromettere funzioni vitali come, ad esempio, la fotosintesi."}
{"id": "1144300", "revid": "767487", "url": "https://it.wikipedia.org/wiki?curid=1144300", "title": "Irrigazione a pioggia", "text": "In agricoltura si definisce sistema di irrigazione a pioggia (detto anche aspersione), una tecnica di distribuzione dell'acqua sotto forma di piccole goccioline, simile alla pioggia.\nCaratteristiche.\nUn impianto di irrigazione a pioggia \u00e8 composto da una fonte irrigua (pozzo o canale), una pompa, le tubazioni e gli irrigatori. Pu\u00f2 essere adottato su ogni tipo di terreno, non richiedendo particolari prerequisiti. Gli impianti possono essere fissi o mobili.\nNel caso di impianti fissi, si ha un notevole risparmio di manodopera in quanto gli impianti stessi sono facilmente automatizzabili. Questo tipo di impianti richiede peraltro un ingente investimento iniziale per essere realizzato; inoltre la manutenzione deve essere costante e consuma notevoli quantit\u00e0 di energia.\nRendimento.\nSe ad esempio l'acqua in un appezzamento di terreno viene distribuita mediante tubazioni (ali piovane nel caso d'irrigazione a pioggia) la quantit\u00e0 di acqua che fuoriesce dagli irrigatori sar\u00e0 influenzata dalla pressione dell'acqua nella condotta nella prossimit\u00e0 di questi. Maggiore \u00e8 la pressione e maggiore sar\u00e0 la quantit\u00e0 di acqua che si distribuisce. Per effetto degli attriti lungo la condotta le pressioni all'interno di questa non sono uguali ma tendono a diminuire quanto pi\u00f9 ci si allontana dalla fonte di approvvigionamento (perdite di carico). Se ci sono grosse perdite di carico lungo le ali piovane e non sono compensate (tramite delle valvole che limitano la portata) sar\u00e0 elevata anche la disuniformit\u00e0 di distribuzione dell'acqua nell'appezzamento. In linea di larga massima, la pianta che \u00e8 pi\u00f9 lontana dalla fonte idrica riceve meno acqua rispetto alle altre a parit\u00e0 di tempi di apertura degli impianti irrigui. Per dare sufficiente acqua a questa pianta si deve necessariamente dare un surplus di acqua a quella pi\u00f9 vicina alla fonte idrica con conseguente spreco di risorsa idrica. Ne consegue che un impianto progettato in modo da contenere al minimo le disuniformit\u00e0 di distribuzione dell'acqua \u00e8 un presupposto importante per evitare sprechi d'acqua.\nL'efficacia dell'irrigazione a pioggia dipende in larga misura anche dalle condizioni meteorologiche nel momento in cui questa viene effettuata; in presenza di vento la distribuzione tende a non essere uniforme, con conseguenti sprechi di acqua; inoltre una eccessiva suddivisione delle goccioline d'acqua provoca ingenti perdite per evaporazione."}
{"id": "1144308", "revid": "533647", "url": "https://it.wikipedia.org/wiki?curid=1144308", "title": "Giornata della memoria", "text": ""}
{"id": "1144315", "revid": "212348", "url": "https://it.wikipedia.org/wiki?curid=1144315", "title": "Lusitani", "text": "I Lusitani furono una popolazione indoeuropea che abit\u00f2 la parte pi\u00f9 occidentale della penisola iberica che divent\u00f2 in seguito la provincia romana della Lusitania, corrispondente all'incirca all'odierno Portogallo a sud del fiume Duero e alla regione spagnola dell'Estremadura. I portoghesi moderni considerano i Lusitani come i loro antenati ed il termine \u00e8 talvolta usato come sinonimo di portoghesi.\nStoria.\nOrigini.\nI Lusitani erano popolazioni parlanti un linguaggio indeuropeo che \u00e8 stato nel recente passato fatto rientrare nel novero delle lingue celtiche. Recentemente alcuni studiosi, come Villar, tendono a considerare la lingua dei Lusitani come un idioma indeuropeo a s\u00e9 stante, sebbene influenzato in modo considerevole, specie nel lessico, dalle lingue celtiche parlate nell'attuale Spagna centrale (celtiberico).\nLa rivolta di Viriato.\nI Lusitani salirono alla ribalta quando, comandati da Viriato, guidarono un movimento d'insurrezione dei popoli iberici.\nMorto Viriato, ai Lusitani fu permesso di spostarsi in una regione pi\u00f9 fertile, dove si romanizzarono molto in fretta.\nEconomia.\nPrima della guerra contro i Romani guidata da Viriato, i Lusitani erano soliti dedicarsi alla pastorizia ed al saccheggio dei territori limitrofi. Il loro suolo infatti era troppo povero per sostenere una popolazione numerosa come la loro."}
{"id": "1144320", "revid": "1226", "url": "https://it.wikipedia.org/wiki?curid=1144320", "title": "Marola (Torri di Quartesolo)", "text": ""}
{"id": "1144321", "revid": "1501558", "url": "https://it.wikipedia.org/wiki?curid=1144321", "title": "Kypello Ellados", "text": "La Coppa di Grecia (gr. \u039a\u03cd\u03c0\u03b5\u03bb\u03bb\u03bf \u0395\u03bb\u03bb\u03ac\u03b4\u03bf\u03c2) \u00e8 la seconda competizione per importanza del campionato greco di calcio dopo la Souper Ligka Ellada, ed \u00e8 organizzata dalla Federazione calcistica ellenica. \u00c8 un torneo ad eliminazione aperto ai soli club professionistici o semiprofessionistici nazionali.\nAlbo d'oro.\nPer ogni stagione \u00e8 riportato il risultato della finale."}
{"id": "1144327", "revid": "1305772", "url": "https://it.wikipedia.org/wiki?curid=1144327", "title": "\u010ce\u0161inovo-Oble\u0161evo", "text": " \n\u010ce\u0161inovo-Oble\u0161evo (in macedone \"\u0427\u0435\u0448\u0438\u043d\u043e\u0432\u043e-\u041e\u0431\u043b\u0435\u0448\u0435\u0432\u043e\") \u00e8 un comune rurale della Repubblica di Macedonia. La sede municipale si trova a Oble\u0161evo.\nIl comune confina con Ko\u010dani e Zrnovci ad est e con Probi\u0161tip e Karbinci ad ovest.\nNel 2003 i due comuni rurali di \u010ce\u0161inovo e di Oble\u0161evo furono uniti nell'unico comune oggi esistente.\nSociet\u00e0.\nEvoluzione demografica.\nSecondo il censimento nazionale del 2002 il comune conta 7,490 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1144328", "revid": "712828", "url": "https://it.wikipedia.org/wiki?curid=1144328", "title": "Sh\u014dtar\u014d Kaneda", "text": ""}
{"id": "1144335", "revid": "991694", "url": "https://it.wikipedia.org/wiki?curid=1144335", "title": "Bronte, cronaca di un massacro che i libri di storia non hanno raccontato", "text": ""}
{"id": "1144336", "revid": "709565", "url": "https://it.wikipedia.org/wiki?curid=1144336", "title": "Marola", "text": ""}
{"id": "1144342", "revid": "547034", "url": "https://it.wikipedia.org/wiki?curid=1144342", "title": "Serie A 1964-1965 (pallacanestro femminile)", "text": "Il campionato di pallacanestro femminile 1964-1965 \u00e8 stato il trentaquattresimo organizzato in Italia.\nLe dieci squadre di Serie A si affrontano in partite di andata e ritorno. La prima classificata vince lo scudetto (quest'anno assegnato tramite uno spareggio), le ultime tre retrocedono in Serie B. Il Portorico Vicenza vince il primo titolo battendo allo spareggio la Fiat Torino. Al terzo posto si classifica la Standa Milano."}
{"id": "1144343", "revid": "125307411", "url": "https://it.wikipedia.org/wiki?curid=1144343", "title": "Karl-Otto Apel", "text": "Biografia.\nNasce a D\u00fcsseldorf il 15 marzo 1922. Quasi diciottenne, allo scoppio della seconda guerra mondiale presta servizio militare volontario per tutta la durata del conflitto. Dopo la seconda guerra mondiale si iscrive all'Universit\u00e0 di Bonn in cui prende il dottorato nel 1949. Nel 1962 diviene professore ordinario all'Universit\u00e0 di Kiel; dal 1969 al 1972 esercita la docenza universitaria a Saarbr\u00fccken, finch\u00e9 si trasferisce definitivamente a Francoforte all'universit\u00e0 cittadina \"Goethe\".\nProfessore emerito dal 1990 all'Universit\u00e0 di Francoforte sul Meno, amico e collega di Juergen Habermas, ha proposto nei suoi numerosi scritti una nuova \"etica della comunicazione\". \nIl 19 ottobre 2015 l'Universit\u00e0 della Calabria gli conferisce la laurea honoris causa in Scienze della Formazione Primaria.\nPensiero.\nFormazione giovanile.\nDai primi studi risulta subito l'attenzione del filosofo verso la linguistica e le filosofie del linguaggio, entro una formazione che risente molto dei riferimenti dell'esistenzialismo e del kantismo. Le prime indagini sono volte a delineare la tradizione retorica italiana nel Rinascimento. Del 1955 \u00e8 l'opera \"Il linguaggio in Nicola Cusano\", del 1963 invece \"L'idea di lingua nella tradizione dell'umanesimo da Dante a Vico\".\nFalsificazionismo e aristotelismo.\nLa formazione giovanile e i risultati dei primi studi attorno alla retorica e alle concezioni filosofiche del linguaggio dell'umanesimo trovano sviluppo e maturit\u00e0 nella polemica che Apel apre contro il falsificazionista Hans Albert. \u00c8 da un punto di vista popperiano che Apel prende spunto per costruire il nucleo della sua speculazione volta a riabilitare la ricerca e lo studio sistematico di una \"fondazione ultima\" (\"Letztbegr\u00fcndung\") contro le tesi fondamentali di Popper. L'Albert, in \"Per un razionalismo critico\", elaborava il pensiero di Popper nel celebre \"trilemma di M\u00fcnchhausen,\" secondo cui ogni ricerca di un fondamento primo della conoscenza \u00e8 un'inchiesta fallimentare e dogmatica, che non pu\u00f2 non degenerare nel \"regressus in infinitum\" o nello scontro irrisolto con quei fondamenti della logica per cui ogni enunciato logicamente corretto che \u00e8 a fondamento di un principio, \u00e8 esso stesso da fondare. Qualora poi si volesse interrompere il \"regressus in infinitum\" si contraddirebbe senza motivo legittimo lo stesso principio di ragion sufficiente, perch\u00e9 il circolo logico innescato verrebbe interrotto solo arbitrariamente.\nContro le tesi di Albert, Apel sostiene che un fondamento del discorso esula dai paradossi della logica perch\u00e9 delle evidenze innegabili sono presupposte in qualunque discorso, come una sorta di \"orizzonte metalinguistico\", mutuando un termine dell'esistenzialismo che designa pi\u00f9 propriamente una prospettiva della metafisica aristotelica e che Apel elabora in modo originale nel concetto di \"differenziazione trascendentale\". Nel momento in cui un enunciato empirico \u00e8 costruito per negare l'esistenza di principi fondamentali del linguaggio, l'enunciato stesso negherebbe di essere un principio e un enunciato (\"logos\").\nLa differenziazione trascendentale.\nA fianco di enunciati scientifici falsificabili quindi non possono esistere enunciati volti a negare il fondamento del discorso, ma solo enunciati trascendentali, non confutabili empiricamente, ma sostenibili filosoficamente. \nAutocontraddizione pragmatica.\nStabilendo un limite a ci\u00f2 che \u00e8 falsificabile, esso pu\u00f2 essere negativamente espresso nella distinzione del linguaggio in atto fondativo e atto proposizionale, distinzione secondo cui l'atto fondativo non deve contraddire l'atto proposizionale: non si pu\u00f2, producendo un atto linguistico (\"performance\"), enunciare una proposizione che neghi all'enunciato l'atto proposizionale entro un orizzonte stabile (\"logos\").\n\u00abTrasformazione della filosofia\u00bb e kantismo.\nPer portare a termine il progetto di trasformazione della filosofia Apel tenta di abbracciare le principali correnti e scuole di pensiero della seconda met\u00e0 del XX secolo che partono dalle riflessioni epistemologiche e gnoseologiche in una interpretazione che riscuote ancora grande successo.\nEgli affianca ad una categoria che raccoglie i filosofi del dibattito epistemologico anglosassone, gli \"analitici\", la categoria dei \"continentali,\" che comprende sotto una estensiva denominazione di \u00abesistenzialismo\u00bb i filosofi della fenomenologia e dell'ermeneutica. In questa distinzione poi individua nella semiotica e nello studio del linguaggio un terreno comune d'indagine su cui costruire la nuova filosofia di ambizioni kantiane che chiama \"semiotica trascendentale\". Identificando l'\"a priori\" kantiano con il linguaggio, la semiotica condivisa da analitici e continentali diviene un nuovo orizzonte filosofico in cui il patrimonio comune storico-sociale sostituisce e concretizza il ruolo che Kant attribuiva allo stereotipato \u00ab\"io penso\"\u00bb.\nWittgenstein e Peirce: la comunit\u00e0 storica e ideale degli interpreti.\nApel sviluppa kantianamente la sua riflessione sulla semiotica nel confronto del suo pensiero con quello di Wittgenstein e Peirce. Al primo obbietta di cadere nel regressus in \"infinitum\" quando, delineando il concetto di \"gioco linguistico\", esclude la possibilit\u00e0 che esistano delle condizioni del gioco linguistico \"a priori\" in cui si inseriscono i dati linguistici: se fosse corretta la teoria di Wittgenstein, sostiene Apel, le stesse relazioni linguistiche sarebbero un puro dato empirico che non avrebbe la possibilit\u00e0 di costruire altre relazioni con dati empirici linguistici o atomici. Da Peirce Apel prende in considerazione il concetto di \"soggetto\" in quanto interprete dei segni. Tale soggetto non \u00e8 solo la comunit\u00e0 storica e reale degli interpreti, ma anche un soggetto ideale, riferimento normativo e matrice delle interpretazioni dei singoli soggetti reali o della comunit\u00e0 storica.\nLa dinamica che si instaura tra la comunit\u00e0 \"storica\" e la comunit\u00e0 \"ideale\" degli interpreti \u00e8 di carattere dialettico: per questo motivo, l'etica della comunicazione di K.O. Apel si presenta come un'importante alternativa alla visione della comunicazione e della societ\u00e0 propria del decostruzionismo francese e in particolare della decostruzione di Jacques Derrida.\nLa \u00absemiotica trascendentale\u00bb.\nSu queste basi egli identifica una vocazione filosofica della \u00absemiotica trascendentale\u00bb, il campo d'indagine delle condizioni universali della comunicazione pragmatica. Tale campo \u00e8 identificato da Apel nelle quattro pretese di validit\u00e0 fondamentali di Habermas: \"comprensibilit\u00e0\", \"verit\u00e0\", \"veridicit\u00e0\", \"giustezza normativa\". Alle condizioni \"a priori\" corrispondono dei \"\u00abpostulati\u00bb\" che riguardano il soggetto ideale di ispirazione peirciana:\nProspettiva etica.\nRiprendendo una tematica kantiana Apel esclude nella formazione dei principi morali l'elemento della compassione, che svolge un ruolo di spinta emozionale per il comportamento morale."}
{"id": "1144350", "revid": "287204", "url": "https://it.wikipedia.org/wiki?curid=1144350", "title": "Giger", "text": ""}
{"id": "1144354", "revid": "33689", "url": "https://it.wikipedia.org/wiki?curid=1144354", "title": "Ciro di Panopoli", "text": "Biografia.\nAutore di panegirici ed epigrammi, Ciro entr\u00f2 in contatto con Teodosio grazie all'intercessione di Eudocia. La sua carriera politica lo vide \"praefectus urbi\" di Costantinopoli nel 426: fu il primo prefetto ad emanare i suoi editti in greco, e fu protagonista di un programma di edificazione che fu il pi\u00f9 imponente dai tempi di Costantino I, con l'introduzione dell'illuminazione pubblica, il restauro di edifici abbandonati e l'edificazione di una chiesa alla Madonna \"Theot\u00f3kos\", in una zona che dalla chiesa prese poi il nome. Con l'assistenza della coppia imperiale promosse l'ingrandimento del piccolo centro di studi della capitale voluto da Costantino: pur ammettendo l'insegnamento sia del greco che del latino, istitu\u00ec cinque \"cattedre\" di greco e solo tre di latino. Tra il 439 e il 441 fu prefetto del pretorio d'Oriente, ruolo che tenne, cosa inconsueta, assieme alla prefettura della citt\u00e0; nel 441 ottenne l'onore del consolato \"sine collega\".\nDivenuto troppo influente, venne allontanato dalla politica per volere di Teodosio: alla gente che acclamava il prefetto avvicinandolo a Costantino come costruttore (\u00abCostantino costru\u00ec la citt\u00e0, ma Ciro l'ha ricostruita\u00bb), l'imperatore rispose mandando Ciro in esilio con l'accusa di \"Ellenismo\", vale a dire di simpatie per il paganesimo. Sebbene fosse stato sospettato di essere un pagano (Panopoli era un centro della cultura greca e pagana), Ciro era un devoto cristiano, tanto che divenne poi prete. Teodosio lo elev\u00f2 allora al rango di vescovo di Cotieo, in Frigia: \u00e8 possibile che la scelta non fosse casuale, in quanto i cittadini di questa localit\u00e0 avevano ucciso gi\u00e0 quattro vescovi. Ciro giunse in citt\u00e0 in occasione del Natale (tra il 440 e il 450): i sospetti di simpatie pagane dovevano ancora seguirlo, se gli venne richiesto un sermone allo scopo di verificarne l'ortodossia.\nTorn\u00f2 alla vita secolare solo dopo la morte di Teodosio, nel 450, e si ristabil\u00ec a Costantinopoli: fu perdonato e la sua fortuna gli fu restituita, cosa che gli permise di fare donazioni caritatevoli fino alla sua morte, avvenuta durante il regno di Leone I (460 circa). In quel periodo strinse amicizia con Daniele lo Stilita, il quale liber\u00f2 le due figlie di Ciro da una possessione diabolica."}
{"id": "1144358", "revid": "379290", "url": "https://it.wikipedia.org/wiki?curid=1144358", "title": "Indeiscenza", "text": "Il termine indeiscenza \u00e8 usato soprattutto in botanica per descrivere il fenomeno riguardante quegli organi che, giunti a maturit\u00e0, non si aprono per lasciare uscire il proprio contenuto. \nUn frutto indeiscente, ad esempio, \u00e8 quello che una volta maturo non si apre spontaneamente per rilasciare il seme. Esempi di indeiscenza sono il frutto del girasole e quello del papavero da oppio.\nIl fenomeno opposto a quello della indeiscenza \u00e8 la deiscenza."}
{"id": "1144362", "revid": "226458", "url": "https://it.wikipedia.org/wiki?curid=1144362", "title": "Violenza di ritorno", "text": "In antropologia, la violenza di ritorno \u00e8 un meccanismo ipotizzato da Maurice Bloch come base di una vasta gamma di rituali tra cui riti di iniziazione, matrimoniali, funebri e altri. Si tratta di una teoria del rituale che propone l'esistenza di un nucleo irriducibile e universale dell'esperienza religiosa che ha come obiettivo la negazione della transitoriet\u00e0 della vita umana e delle istituzioni.\nSchema della violenza di ritorno.\nPrima fase - caratterizzata da una volontaria rinuncia della vitalit\u00e0 interna.\nL'essere umano \u00e8 solitamente visto come essere duale in cui coesistono due elementi, uno trascendentale e uno vitale. \nNella prima fase dei rituale la parte vitale viene simbolicamente uccisa portando alla \"quasi morte\" del soggetto che rinuncia spontaneamente alla sua vitalit\u00e0 originaria (\u00e8 il primo elemento di violenza) per diventare temporaneamente essere di pura trascendenza. C'\u00e8 un'inversione delle normali regole biologiche dove la \"morte\" simbolica apre l'accesso ad una nuova vita nell'ultraterreno e immortale.\nSeconda fase - riconquista della vitalit\u00e0 attraverso il consumo violento/aggressivo di vitalit\u00e0 esterna.\nIl soggetto non pu\u00f2 restare per sempre puramente trascendente in quanto per definizione \u00e8 ancora vivo. C'\u00e8 allora bisogno di recuperare la vitalit\u00e0 perduta. Non pu\u00f2 trattarsi di un mero ristabilirsi della situazione iniziale, altrimenti l'intero processo non avrebbe senso. Si ritorna al mondo portando per sempre con s\u00e9 la trascendenza acquisita, e la vitalit\u00e0 si riacquista a partire da una fonte \"esterna\" che si pu\u00f2 legittimamente consumare. \u00c8 questo il secondo elemento di violenza, o \"violenza di ritorno\", che si indirizza verso l'esterno per riacquisire una nuova e pi\u00f9 forte vitalit\u00e0.\nA seconda delle concrete condizioni socio-economico-politiche in cui si svolge il rituale, il simbolismo della violenza di ritorno pu\u00f2 essere indirizzato in varie maniere; \nTeoria del rituale.\nQuesto schema sembra ricorrere in tutti i gruppi umani e in una vasta gamma di rituali (ovviamente con differenza contestuali, che per\u00f2 non sembrano intaccare l'ipotesi di una continuit\u00e0). Il motivo di questa ricorrenza sembra la ricerca di una risposta alla condizione biologica umana. Come confermano infatti gli studi transculturali di psicologia, i gruppi umani sembrano percepire tutti in egual maniera il ciclo biologico di nascita e morte(anche se poi le rappresentazioni simboliche non sono le stesse). Lo schema della \"violenza di ritorno\" parte da un rituale che rovescia questo stato naturale di cose (una morte che porta ad una nuova e migliore vita), nel tentativo di creare un'unit\u00e0 trascendentale immortale che sopravviva alla morte degli individui. C'\u00e8 il bisogno di costruire strutture immortali, avendo come base la naturale mortalit\u00e0 umana. Si soddisfa questo bisogno con un'immagine che dipende dalla conquista della vitalit\u00e0 di qualcosa/qualcuno di esterno, che per\u00f2 non potr\u00e0 conquistare a sua volta.\nIl sistema non \u00e8 sempre privo di tensioni, possono verificarsi dubbi in situazioni difficili per il gruppo umano, cosa che pu\u00f2 portare talvolta al totale rifiuto del meccanismo.\nBibliografia.\nMaurice Bloch, \"Da preda a cacciatore. La Politica dell'esperienza religiosa\". (Raffaello Cortina Editore, Milano 2005. \"Collana Culture e societ\u00e0, a cura di Ugo Fabietti\")"}
{"id": "1144373", "revid": "125559201", "url": "https://it.wikipedia.org/wiki?curid=1144373", "title": "Teresa Neumann", "text": "La Chiesa cattolica le attribuisce alcuni fenomeni e propriet\u00e0 sovrannaturali: stigmate, bilocazione, xenoglossia; profezia; l'essere guarita da paralisi e cecit\u00e0 in seguito a visioni mistiche; la conoscenza di lingue mai studiate (greco, latino, aramaico); la capacit\u00e0 di vivere senza alimentarsi: secondo quanto asserito da vari testimoni, per 36 anni si sarebbe nutrita ogni giorno esclusivamente con la Comunione sacramentale, senza assumere altri alimenti \no bevande. Esami cui \u00e8 stata sottoposta ne hanno confermato la sanit\u00e0 mentale, escludendo qualsiasi patologia a carico della personalit\u00e0.\n\u00c8 stata dichiarata \"Serva di Dio\", ed \u00e8 in corso il processo di beatificazione.\nBiografia.\nNacque l'8 aprile 1898 a Konnersreuth, piccolo centro della Baviera nord-orientale, primogenita degli undici figli di Ferdinand Neumann, sarto, e di Anna Grillmeier, contadina.\nBattezzata poco dopo la nascita, il 10 aprile, domenica di Pasqua, crebbe nel modesto ambiente familiare, educata ai valori cristiano-cattolici.\nDopo aver ricevuto la Cresima nel 1908 e la Prima Comunione nel 1909, avrebbe voluto diventare suora missionaria, ma l'inizio della Grande Guerra imped\u00ec la realizzazione di questa sua aspirazione.\nFrequent\u00f2 con profitto la scuola primaria, e nel 1912 inizi\u00f2 a lavorare come domestica, limitando necessariamente lo studio alla scuola domenicale di catechismo.\nDurante una licenza dal fronte, il padre, militare, le port\u00f2 una foto di santa Teresa di Lisieux, all'epoca non ancora beata, e Teresa Neumann, allora sedicenne, cominci\u00f2 a interessarsi della carmelitana francese, della quale in s\u00e9guito sarebbe diventata devota.\nIl 10 marzo 1918, nel partecipare allo spegnimento di un incendio nella fattoria vicina a quella in cui lavorava, a causa degli sforzi compiuti nel trasportare i secchi d'acqua, riport\u00f2 il danneggiamento della seconda e terza vertebra lombare con compressione del midollo. Manifest\u00f2 subito disturbi alle gambe, che peggiorarono fino a renderla paralizzata nel giro di un anno. Durante tale periodo aveva sub\u00ecto anche una rovinosa caduta da una sedia, dove l'avevano messa a sedere mentre le veniva rifatto il letto: batt\u00e9 violentemente la testa, rimanendo in stato di incoscienza per diversi giorni. Al risveglio non vedeva pi\u00f9, avendo riportato una lesione del nervo ottico, come avrebbero accertato in seguito i medici.\nIl 29 aprile 1923, giorno della beatificazione di Teresa di Lisieux, ritrov\u00f2 improvvisamente la vista. Il 17 maggio 1925, giorno della canonizzazione della santa francese, si alz\u00f2 dal letto e riprese a camminare.\nNella notte fra l'11 e il 12 marzo 1926, Teresa Neumann disse di aver avuto la prima di una serie di visioni della Passione e Morte di Ges\u00f9; in quell'occasione si sarebbe aperta, all'altezza del cuore, la prima delle ferite sanguinanti e, successivamente, sarebbero apparse tutte le stigmate di Cristo. Le visioni e le stigmate, che iniziavano il venerd\u00ec per terminare alla domenica, giorno della resurrezione del Signore, le durarono fino alla morte.\nPer testimonianza delle persone che vivevano con lei, dal 1926 Teresa Neumann non inger\u00ec pi\u00f9 n\u00e9 cibo n\u00e9 bevande, limitandosi ad assumere soltanto la Comunione quotidiana.\nDurante il Nazismo, al quale era ostile, le venne ritirata la tessera annonaria per gli alimenti, mentre le venne concessa una doppia razione di detersivo, a causa della quantit\u00e0 di biancheria insanguinata.\nParamahansa Yogananda le fece visita e scrisse del suo caso nel suo libro \"Autobiografia di uno Yogi\", pubblicato nel 1946. Egli scrisse un intero capitolo denominato \"Teresa Neumann, la stimmatizzata cattolica della Baviera\", dove con reverenza diede una descrizione di prima mano di uno dei suoi venerd\u00ec di Passione.\nTeresa, da tempo sofferente di angina pectoris, mor\u00ec il 18 settembre 1962. Durante l'esposizione del corpo, prima dei funerali avvenuti il 22 settembre, i medici constatarono che, quattro giorni dopo la morte, non si erano verificati i tipici segni di rigidit\u00e0 cadaverica e decomposizione.\nStigmate.\nNel 1926, a un anno dalla sua guarigione da paralisi e cecit\u00e0, la mistica tedesca avrebbe visto comparire, di Gioved\u00ec Santo, sul suo corpo le stimmate, i segni della Passione di Ges\u00f9. Questi segni, che Teresa avrebbe ricevuto in uno stato di estasi, rimanevano visibili fino al venerd\u00ec sera. Alla domenica mattina tutto finiva. Questo fenomeno sarebbe durato per 36 anni, fino al giorno della morte.\nDurante i fenomeni di estasi, avrebbe manifestato fenomeni di xenoglossia: secondo alcune testimonianze, sarebbe riuscita a parlare, tra le altre, in latino, in greco antico e in aramaico, \"\"riportando non solamente parole o parti di frasi che si trovano nella Bibbia, ma facendo anche affermazioni a completamento\".\nStudi.\nIl caso di Teresa Neumann \u00e8 stato studiato da diversi ricercatori, tra cui G. Ewald, che ne parla in una relazione datata 28 e 29 luglio 1927. La Chiesa cattolica diede mandato alla diocesi di Ratisbona di istituire una commissione scientifica presieduta da uno psichiatra e da un medico per studiare il caso. Questi tennero la mistica sotto osservazione per quindici giorni, e rilasciarono un responso finale, dichiarando tra l'altro: \"Nonostante il severo controllo non \u00e8 stato possibile osservare nemmeno una volta che Teresa Neumann, che non fu sola nemmeno per un secondo, abbia assunto qualche cosa\u2026\". Altre commissioni, diverse da quella ecclesiastica, interamente formate da persone non credenti, giunsero alla medesima conclusione: Teresa Neumann si sarebbe nutrita di sola Eucaristia, rifiutando sempre d'istinto quando, per metterla alla prova, le offrivano un'ostia non consacrata.\nNel 1928 padre Agostino Gemelli si rec\u00f2 a Konnersreuth, in qualit\u00e0 di medico e di commissario di Papa Pio XI, per incontrare la mistica. Dopo averla visitata dichiar\u00f2: \"Avendo visitato con la massima attenzione Teresa Neumann, dichiaro che non c'\u00e8 assolutamente nessuna traccia di isterismo e, naturalmente, che le sue condizioni non sono scientificamente spiegabili\"\".\nCulto.\nMigliaia di persone hanno sollecitato presso la Diocesi di Ratisbona l'inizio del processo di beatificazione. Sono numerosi sia le grazie a lei attribuite sia i miracoli che sarebbero stati ottenuti per sua intercessione.\nIn data 13 febbraio 2005 per volere di Giovanni Paolo II \u00e8 stata dichiarata Serva di Dio e il vescovo di Ratisbona, Dr. Gerhard Ludwig M\u00fcller, ha comunicato a Konnersreuth l'apertura del processo di beatificazione."}
{"id": "1144380", "revid": "486946", "url": "https://it.wikipedia.org/wiki?curid=1144380", "title": "Gros Morne National Park", "text": ""}
{"id": "1144381", "revid": "287204", "url": "https://it.wikipedia.org/wiki?curid=1144381", "title": "Gang of Four", "text": "Gang of Four \u00e8 l'equivalente inglese di Banda dei Quattro: gruppo di politici arrestati dopo la morte di Mao Zedong. Il termine pu\u00f2 fare riferimento a:"}
{"id": "1144383", "revid": "339392", "url": "https://it.wikipedia.org/wiki?curid=1144383", "title": "Skypho", "text": ""}
{"id": "1144384", "revid": "767487", "url": "https://it.wikipedia.org/wiki?curid=1144384", "title": "Alpilles", "text": "Le Alpilles (in italiano anche \"Alpille\"; in occitano: \"leis Aupilhas\" nella norma felibriana o \"lis Aupilho\" nella norma classica) sono un gruppo di colline della Provenza, in Francia.\nQuesta piccola catena montuosa, che si sviluppa in direzione E-O per una lunghezza di appena 25\u00a0km, si erge isolata tra la valle della Durance e la piana di Saint-R\u00e9my-de-Provence (a nord) e le regioni della Camargue e della Crau (a sud). Occupa la parte nordoccidentale del dipartimento francese delle Bocche del Rodano e la sua vetta pi\u00f9 alta sono \"Les Opies\" (493\u00a0m) nei pressi di Eygui\u00e8res. \"La Caume\" (387\u00a0m) \u00e8 tuttavia la cima pi\u00f9 famosa per la sua posizione dominante al centro delle Alpilles.\nGeologia.\nLe Alpilles (letteralmente \"piccole Alpi\") costituiscono l'estrema propaggine delle Alpi nella bassa valle del Rodano e di fatto sono il prolungamento del massiccio del Luberon, dal quale sono separate dalla stretta di Lamanon. Attraverso tale stretta (localmente nota come \"pertuis de Lamanon\") scorreva anticamente la Durance, prima che deviasse il suo corso verso Avignone.\nDal punto di vista geologico, le Alpilles sono composte da rocce sedimentarie di tipo calcareo. Nelle Alpilles sono stati rinvenuti i primi giacimenti di bauxite, cos\u00ec denominata per via del luogo in cui vennero aperte le prime miniere (Les Baux-de-Provence).\nClassificazione.\nLa Partizione delle Alpi inseriva il massiccio nella sezione alpina Prealpi di Provenza. La pi\u00f9 moderna letteratura, per motivi orografici, le esclude dal sistema alpino e le inserisce nei generici massicci di Bassa Provenza.\nStoria e cultura.\nLa zona delle Alpilles, oltre ad essere di notevole fascino paesaggistico, \u00e8 anche densa di luoghi di interesse storico e culturale. Dell'epoca romana sono le rovine dell'antica \"Glanum\", nonch\u00e9 il sito archeologico chiamato \"Les Antiques\" comprendente un raro cenotafio e un arco trionfale riccamente scolpito, entrambi in ottimo stato di conservazione. A sudovest delle Alpilles, nei pressi di Fontvieille, sorgono ancora gli \"aqueducs de Barbegal\", resti di due acquedotti gemelli di epoca gallo-romana.\nLa citt\u00e0 di Saint-R\u00e9my-de-Provence, di tipico aspetto provenzale, \u00e8 il centro culturale delle Alpilles, anche se il villaggio fortificato dei Baux-de-Provence costituisce l'attrattiva turistica pi\u00f9 visitata della zona. Il fascino delle Alpilles ha anche attratto numerosi artisti: primi fra tutti Vincent van Gogh (che soggiorn\u00f2 a Saint-R\u00e9my nel periodo 1889-90) e Alphonse Daudet (che immortal\u00f2 nei suoi racconti il celebre mulino nei pressi di Fontvieille). Originario della zona era invece lo scrittore provenzale Fr\u00e9d\u00e9ric Mistral, nato a Maillane.\nFlora.\nLa regione delle Alpilles ospita una flora di tipo mediterraneo particolarmente ricca. Innanzitutto le piante odorose quali il rosmarino, il timo, la lavanda, ma anche papaveri e ginestre. Tra gli alberi svettano i pini e cipressi, mentre lungo le pendici e nelle zone irrigue ai piedi delle Alpilles sono diffuse le coltivazioni della vite e degli alberi da frutta (mandorli)."}
{"id": "1144387", "revid": "1573940", "url": "https://it.wikipedia.org/wiki?curid=1144387", "title": "Calycidorididae", "text": "Calycidorididae \u00e8 una famiglia di molluschi nudibranchi appartenente alla superfamiglia Onchidoridoidea.\nTassonomia.\nLa famiglia comprende due generi:"}
{"id": "1144393", "revid": "63760", "url": "https://it.wikipedia.org/wiki?curid=1144393", "title": "Floyd rose", "text": ""}
{"id": "1144396", "revid": "1573940", "url": "https://it.wikipedia.org/wiki?curid=1144396", "title": "Hexabranchus", "text": "Hexabranchus \u00e8 un genere di molluschi nudibranchi, unico genere della famiglia Hexabranchidae.\nTassonomia.\nIl genere comprende due specie:"}
{"id": "1144397", "revid": "21880", "url": "https://it.wikipedia.org/wiki?curid=1144397", "title": "Hexabranchidae", "text": ""}
{"id": "1144401", "revid": "1305772", "url": "https://it.wikipedia.org/wiki?curid=1144401", "title": "Karbinci", "text": " \nKarbinci (in macedone \"\u041a\u0430\u0440\u0431\u0438\u043d\u0446\u0438\") \u00e8 un comune rurale della Macedonia del Nord.\nIl comune confina con Probi\u0161tip, \u010ce\u0161inovo-Oble\u0161evo e Zrnovci a nord e a est e con Radovi\u0161 e \u0160tip a sud e a ovest.\nSociet\u00e0.\nEvoluzione demografica.\nSecondo il censimento nazionale del 2002 il comune conta abitanti. I principali gruppi etnici sono:\nLocalit\u00e0.\nIl comune \u00e8 composto dalle seguenti localit\u00e0:"}
{"id": "1144407", "revid": "767487", "url": "https://it.wikipedia.org/wiki?curid=1144407", "title": "Muhammad I ibn Abd al-Rahman", "text": "Origine.\nFiglio e successore di \u02bfAbd al-Ra\u1e25m\u0101n II ibn al-\u1e24akam, degli Omayyadi dell'emirato di Cordova\nBiografia.\nSi spos\u00f2 con Ushar.\nNegli anni del suo governo si ebbero continue rivolte e movimenti separatisti dei meticci (mulad\u00ec) e dei Cristiani che vivevano in zone a maggioranza araba (mozarabi).\nI Banu Qasi, con a capo Musa ibn Musa, alleatisi con la famiglia Arista della Navarra, si ribellarono all'emirato di Cordova e proclamarono la loro indipendenza e Musa si autoproclam\u00f2: \u00abTerzo re di Spagna\u00bb (dopo Muhammad I e Ordo\u00f1o I delle Asturie).\nIbn Marwan rientr\u00f2 nella sua terra di origine (M\u00e9rida), ribellandosi all'emiro, che non riuscendo a reprimere la ribellione, permise a Ibn Marwan di costruirsi una citt\u00e0 libera da imposte ed indipendente dall'emirato di Cordova. Fond\u00f2 la citt\u00e0 di Badajoz nell'875 nel bosco della \"Muela\", situata su una sponda del fiume Guadiana. La citt\u00e0 fu dotata di una alcazaba\nAnche Toledo, appoggiata dal re delle Asturie Ordo\u00f1o I si ribell\u00f2, ma sub\u00ec una sconfitta nella battaglia di Guazalete.\nNell'880, Umar ibn Hafsun diede inizio ad una rivolta che sar\u00e0 soffocata soltanto nel 928, al tempo dell'emiro \u02bfAbd al-Ra\u1e25m\u0101n III ibn Mu\u1e25ammad.\nMu\u1e25ammad I sconfisse le truppe della Navarra nella battaglia di Lumbier, nell'882, in cui mor\u00ec il re di Pamplona, Garc\u00eda I \u00cd\u00f1iguez.\nMor\u00ec nell'886 e gli successe il figlio al-Mundhir ibn Muhammad I (886-888)."}
{"id": "1144411", "revid": "131358", "url": "https://it.wikipedia.org/wiki?curid=1144411", "title": "S.S. Lazio (pallanuoto)", "text": ""}
{"id": "1144412", "revid": "117952090", "url": "https://it.wikipedia.org/wiki?curid=1144412", "title": "Deiscenza (botanica)", "text": "Il termine deiscenza indica, in ambito botanico, il fenomeno che riguarda quelle strutture (come frutti o antere) che una volta giunti a maturit\u00e0 si aprono spontaneamente per lasciare uscire il proprio contenuto. \nIl fenomeno opposto a quello della deiscenza \u00e8 detto indeiscenza.\nSono deiscenti, ad esempio, la siliqua, la siliquetta, il follicolo e la capsula."}
{"id": "1144413", "revid": "1573940", "url": "https://it.wikipedia.org/wiki?curid=1144413", "title": "Cappella Corsini", "text": "La cappella Corsini si trova nella basilica di Santa Maria del Carmine a Firenze. \nStoria.\nLa cappella alla testata del transetto sinistro della chiesa apparteneva anticamente ai Soderini e poi ai Serragli, che nel 1653 la cedettero ai Corsini. I marchesi Bartolomeo e Neri desideravano dedicare una ricca cappella al loro antenato sant'Andrea Corsini, vissuto nel XIV secolo e canonizzato nel 1629 da Papa Urbano VIII, e nel 1675 affidarono l'impresa a Pier Francesco Silvani, che cre\u00f2 una delle prime opere a Firenze nello stile del barocco romano. I lavori vennero conclusi nel 1683 come si legge nella iscrizione a lettere di bronzo sul pavimento davanti all'altare, che ricorda anche i committenti. \nIl santo era oggetto di notevole devozione. Nel 1683 la granduchessa Vittoria della Rovere regal\u00f2 alla chiesa del Carmine una mitria tempestata di pietre preziose da mettere sulla testa del Santo. Papa Clemente XII don\u00f2 un prezioso calice ai frati dell'Annunziata, i quali poi lo avrebbero dovuto prestare alla chiesa del Carmine quando si celebrava la festa di Sant'Andrea.\nNel 1771 la cappella non sub\u00ec grossi danni dal grave incendio della basilica, che si limitarono solo all'arco d'accesso.\nArchitettura.\nL'architettura \u00e8 in stile barocco, ricca di marmi. La cappella \u00e8 inquadrata da un arco di marmo sul quale si trova l'arme dei Corsini (tre bande rosse in traverso a sghembo, in campo d'argento, sbarrate da fascia azzurra), opera di Giovanni Nobili.\nLa pianta \u00e8 quadrata, con pilastri agli angoli, decorati da capitelli scolpiti. Oltre il cornicione partono quattro arcate, una per lato, che sostengono la cupola, dove si aprono otto finestre rettangolari. Tre altari monumentali ai lati sono decorati da maestose colonne in marmo rosso di Seravezza, con timpani in marmo bianco di Carrara.\nSotto il pavimento si trova la cripta con i sepolcri della famiglia Corsini, alla quale si accede da una scaletta in una botola davanti all'altare.\nDescrizione.\nParticolare importanza hanno nella storia dell'arte fiorentina i rilievi scultorei di Giovan Battista Foggini, in quanto furono i primi esempi di scultura barocca in citt\u00e0, secondo lo stile allora popolarissimo a Roma (dove si era formato il Foggini su richiesta del Granduca Cosimo III), ma che a Firenze stentava ad attecchire per la duratura influenza del manierismo di Giambologna. \nAltare centrale.\nOltre la balaustra spicca l'altare della cappella, incrostato di pietre dure fra le quali i lapislazzuli. Dietro l'altare, su una base di marmo giallo e verde, si trova il monumento sepolcrale di sant'Andrea Corsini. L'urna del Santo \u00e8 decorata da un bassorilievo d'argento brunito, eseguito nel 1683-1686 da Giovan Battista Foggini, rappresentante \"Sant'Andrea esposto, dopo la sua morte, alla venerazione dei fedeli\" e la \"Canonizzazione del Santo, fatta da Urbano VIII nel 1629\". L'epitaffio latino in onore di Sant'Andrea fu dettato dal padre Coccapani, in sostituzione dell'altro di Coluccio Salutati, andato distrutto nell'incendio del 1771. \nSopra si trova un altorilievo in marmo con \"Sant'Andrea in gloria\", sempre del Foggini con la collaborazione di Balthasar Permoser (1683-1687), mentre la lunetta in alto col \"Padre Eterno\" \u00e8 opera di Carlo Marcellini (1683 circa).\nAltare sinistro.\nLa parete sinistra ospita un cenotafio di Pietro Corsini, vescovo di Volterra e di Firenze, morto ad Avignone nel 1405. Nella parete soprastante si trova un altro altorilievo del Foggini, con l\"'Apparizione della Madonna a Sant'Andrea Corsini\" (1683-1691), ambientata durante la sua prima Messa del Santo, nel Convento delle Selve presso Signa.\nAltare destro.\nAlla parete destra si trova il monumento funerario a Neri Corsini, vescovo di Arezzo, morto nel 1678. Sul pavimento antistante \u00e8 presente una lapide ad Amerigo Corsini, morto nel 1853. In alto si trova il terzo altorilievo marmoreo del Foggini, dove \u00e8 rappresentato \"Sant'Andrea Corsini guida i fiorentini nella battaglia di Anghiari\" (1685-1687), considerato il capolavoro dello scultore.\nCupola.\nNella cupola della cappella si trova un affresco di Luca Giordano del 1682, il primo che l'artista realizz\u00f2 a Firenze ed ebbe un forte impatto sulla scuola. Raffigura \"Sant'Andrea Corsini nella gloria del Paradiso\" nella cupola interna e \"Le quattro virt\u00f9\" nei pennacchi."}
{"id": "1144414", "revid": "6923", "url": "https://it.wikipedia.org/wiki?curid=1144414", "title": "Viking Roma Floorball Club", "text": "Il Viking Roma Floorball Club \u00e8 una squadra romana di floorball. Attualmente gestita da L. Lanzoni, \u00e8 una delle squadre pi\u00f9 titolate del campionato italiano di floorball, sport che negli ultimi anni si sta diffondendo anche in Italia.\nNella stagione 2006/07 i Viking hanno conquistato il titolo di Campioni d'Italia su Campo Grande.\nNella stagione 2010/11 i ragazzi di Roma si sono aggiudicati il loro secondo scudetto su Campo Grande dopo un'emozionante finale con i rivali di SSV Diamante Bolzano.\nVince la Coppa Italia Campo Grande 2015/2016\nNella stagione 2018/2019, dopo otto anni, Viking Roma torna a vincere lo scudetto su Campo Grande, imponendosi con un secco 11-6 in casa del rivali di Sterzing/Gargazon.\nRosa 2010/2011.\nCoach.\n Roger Bergonzoli"}
{"id": "1144416", "revid": "1573940", "url": "https://it.wikipedia.org/wiki?curid=1144416", "title": "Bathydorididae", "text": "Bathydorididae \u00e8 una famiglia di molluschi nudibranchi del sottordine Doridina. \u00c8 l'unica famiglia dell'infraordine Bathydoridoidei e della superfamiglia Bathydoridoidea.\nTassonomia.\nLa famiglia comprende due generi:"}
{"id": "1144417", "revid": "1573940", "url": "https://it.wikipedia.org/wiki?curid=1144417", "title": "Doridoxa", "text": "Doridoxa \u00e8 un genere di molluschi nudibranchi, unico genere della famiglia Doridoxidae e della superfamiglia Doridoxoidea.\nDistribuzione e habitat.\nIl genere ha un areale circumpolare.\nTassonomia.\nIl genere \"Doridoxa\" fu descritto nel 1899 dallo zoologo danese Rudolph Bergh (1824-1909). La sua collocazione tassonomica \u00e8 stata a lungo controversa, a causa di caratteristiche anatomiche intermedie tra quelle di Cladobranchia e Doridina, i due maggiori raggruppamenti dei Nudibranchia. Recenti studi di filogenetica molecolare ne hanno chiarito l'appartenenza al sottordine Cladobranchia, all'interno del quale il genere occupa un ramo basale.\n\u00c8 l'unico genere della famiglia Doridoxidae e della superfamiglia Doridoxoidea .\nComprende le seguenti specie:"}
{"id": "1144418", "revid": "729019", "url": "https://it.wikipedia.org/wiki?curid=1144418", "title": "Tour dei British and Irish Lions 1888", "text": "Nel 1888 la prima rappresentativa (non ancora riconosciuta ufficialmente) di rugby delle Isole britanniche va in tour in Nuova Zelanda ed Australia, guidata da Bob Seddon prima e Andrew Stoddart poi.\nOrganizzazione.\nIl tour venne organizzato da due giocatori professionisti inglesi di cricket, Alfred Shaw and Arthur Shrewsbury, ma non riuscirono ad ottenere il patrocinio dalla Rugby Football Union che rifiut\u00f2, per i timori di violazione delle regole sul dilettantismo Il team venne guidato come capitano dal nazionale inglese Robert Seddon e preveder\u00e0 35 partite, ma nessun match ufficiale contro nazionali. Il bilancio fu di 27 vittorie, sei pareggi e due sconfitte.\nIl team era principalmente formato da giocatori inglesi. I due manager erano molto esperti, avendo organizzato vari tour in Australia, compreso l'economicamente fallimentare tour della nazionale inglese in Australia iniziato pochi mesi prima. Anche questo tour non fu un successo finanziario per i due. Peggio and\u00f2 al capitano Seddon, annegato durante una gita in barca il 15 agosto. durante una gita sul fiume Hunter nel Nuovo Galles del Sud.- Il ruolo di capitano pass\u00f2 ad Andrew Stoddart che aveva appena terminato la citata tourn\u00e9e con la nazionale di cricket. \nVa segnalato che in Inghilterra in quel periodo il rugby era dilaniato dalle diatribe sul professionismo, specialmente nel nord che portarono alla scissione con la nascita del Rugby League. Ai giocatori venne richiesto di firmare una dichiarazione che non era loro stato dato alcun compenso per partecipare al tour.\nLa squadra gioc\u00f2 in maglia a strisce rosse, bianco e blu con pantaloncini bianchi.\nInoltre la squadra disput\u00f2 anche 19 partite di Football australiano: malgrado la scarsa conoscenza del gioco, vinceranno 9 partite."}
{"id": "1144419", "revid": "1305772", "url": "https://it.wikipedia.org/wiki?curid=1144419", "title": "Zrnovci", "text": " \nZrnovci (in macedone: \"\u0417\u0440\u043d\u043e\u0432\u0446\u0438\") \u00e8 un comune nella parte orientale della Macedonia del Nord. La sede comunale \u00e8 nella localit\u00e0 omonima\nIl comune confina con Ko\u010dani a nord, con Vinica a est, con \u010ce\u0161inovo-Oble\u0161evo ad ovest e con Karbinci a sud.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 3,264 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1144420", "revid": "61051", "url": "https://it.wikipedia.org/wiki?curid=1144420", "title": "Okadaiidae", "text": ""}
{"id": "1144426", "revid": "599013", "url": "https://it.wikipedia.org/wiki?curid=1144426", "title": "Muj\u0101hid al-\u2018\u0100mir\u012b", "text": ""}
{"id": "1144428", "revid": "172319", "url": "https://it.wikipedia.org/wiki?curid=1144428", "title": "Chiave di Ankh", "text": ""}
{"id": "1144430", "revid": "1748167", "url": "https://it.wikipedia.org/wiki?curid=1144430", "title": "Ultimo massimo glaciale", "text": "Il termine Ultimo massimo glaciale (in inglese Last Glacial Maximum spesso abbreviato LGM) si riferisce al periodo durante il quale si ebbe la massima espansione dei ghiacci, durante l'ultima glaciazione (la glaciazione W\u00fcrm o del Wisconsin), ossia circa 20 000 anni fa.\nLa situazione.\nLe condizioni venutesi a creare durante la massima espansione glaciale persistettero all'incirca per 2000 anni; in questo periodo, tutta l'Europa settentrionale, la maggior parte del Canada e la met\u00e0 settentrionale della Russia, il Tibet e gran parte del Kashmir, erano ricoperti da enormi ghiacciai.\nI ghiacciai ricoprivano la maggior parte dell'arcipelago britannico (esclusa l'estremit\u00e0 meridionale della Gran Bretagna), l'Islanda, l'area alpina, parte della Pianura Padana e una serie di ghiacciai punteggiava anche il crinale appenninico; altri ghiacciai di dimensioni minori si formarono in Africa sui monti dell'Atlante e sui Monti Bale in Etiopia.&lt;br&gt;\nNell'emisfero meridionale, il ghiacciaio patagonico ricopriva il Cile meridionale fino al 41\u00ba parallelo sud, oltre che l'altopiano andino; ghiacciai erano sviluppati anche in Nuova Guinea.\nIn Russia il corso dei fiumi Ob' e Enisej, che sboccano nel Mare glaciale artico, fu bloccato dai ghiacci e ci\u00f2 determin\u00f2 la formazione di giganteschi laghi.\nAttorno ai ghiacciai vi erano vaste distese di permafrost che ricoprivano l'Eurasia fino alla latitudine di Seghedino e di Pechino. In Nord America l'estensione della copertura di permafrost non era invece cos\u00ec ampia e ricopriva pochi chilometri a sud dei ghiacciai, se si eccettuano le alte altitudini.\nClima glaciale.\nLa formazione di un ghiacciaio richiede condizioni prolungate nel tempo sia di freddo intenso sia di precipitazioni nevose.\nDa ci\u00f2 si pu\u00f2 capire perch\u00e9 vaste zone (tra cui parte dell'Alaska) non furono coinvolte dalla glaciazione, nonostante temperature simili a quelle delle aree interessate: infatti, gli anticicloni presenti su queste zone generavano venti secchi che impedivano la formazione di ghiaccio.\nAnche la presenza di catene montuose che fermavano i venti umidi provenienti dagli oceani scongiurarono la glaciazione in alcune zone (come, ad esempio, nell'Asia continentale).\nSe da un lato la povert\u00e0 d'acqua scongiurava la glaciazione, dall'altro alcune zone (come il Sahel e l'Australia meridionale) subirono una diminuzione delle precipitazioni anche del 90%, con conseguente crollo del numero di specie vegetali e animali nella zona.\nL'estensione delle foreste pluviali si ridusse notevolmente: in Africa occidentale solo alcune piccole zone erano ricoperte dalla foresta tropicale.\nL'Amazzonia si divise in due grandi blocchi separati dalla savana, cos\u00ec come le foreste del Sud-est asiatico, dove le foreste decidue crebbero a scapito di quelle tropicali.\nSolamente in America centrale e nella regione colombiana di Choc\u00f3 il manto pluviale rimase sostanzialmente intatto, grazie allo straordinario livello delle precipitazioni nella zona. \nLa maggior parte dei deserti sub\u00ec un'espansione: fece eccezione l'America occidentale, dove le correnti a getto fecero aumentare le precipitazioni, causando la formazione di vasti laghi pluviali, come ad esempio il Lago Lahontan in Nevada e il Lago Bonneville nello Utah. Condizioni simili vennero a crearsi anche in Iran e Afghanistan (dove si form\u00f2 un grosso lago in corrispondenza del Dasht-e Kavir), e probabilmente anche in Nordafrica, anche se non se ne hanno finora prove concrete.\nIn Australia i deserti ricoprivano il 50% delle terre emerse, e condizioni simili si trovavano nel Chaco e nelle pampas sudamericane.\nIn generale, la linea arborea si trovava almeno 20\u00b0 pi\u00f9 a sud rispetto a oggi."}
{"id": "1144431", "revid": "339392", "url": "https://it.wikipedia.org/wiki?curid=1144431", "title": "Parma Rugby/Rosa 2005-2006", "text": ""}
{"id": "1144434", "revid": "78273", "url": "https://it.wikipedia.org/wiki?curid=1144434", "title": "Polisportiva L'Aquila Rugby/Rosa 2005-2006", "text": ""}
{"id": "1144435", "revid": "289247", "url": "https://it.wikipedia.org/wiki?curid=1144435", "title": "Rugby Calvisano/Rosa 2005-2006", "text": ""}
{"id": "1144437", "revid": "289247", "url": "https://it.wikipedia.org/wiki?curid=1144437", "title": "Rugby Viadana S.r.l./Rosa 2005-2006", "text": ""}
{"id": "1144441", "revid": "1573940", "url": "https://it.wikipedia.org/wiki?curid=1144441", "title": "Onchidorididae", "text": "Onchidorididae \u00e8 una famiglia di molluschi nudibranchi.\nTassonomia.\nLa famiglia comprende i seguenti generi:"}
{"id": "1144443", "revid": "486946", "url": "https://it.wikipedia.org/wiki?curid=1144443", "title": "Venezia Mestre Rugby/Rosa 2005-2006", "text": ""}
{"id": "1144444", "revid": "1305772", "url": "https://it.wikipedia.org/wiki?curid=1144444", "title": "Sveti Nikole", "text": "Sveti Nikole (in macedone: \"\u0421\u0432\u0435\u0442\u0438 \u041d\u0438\u043a\u043e\u043b\u0435\") \u00e8 un municipio nella parte centro-orientale della Macedonia del Nord. La sede municipale \u00e8 nella localit\u00e0 omonima\nIl comune confina con Kumanovo e Kratovo a nord, con Probi\u0161tip a est, con \u0160tip e Lozovo a sud e con Veles e Petrovec a ovest.\nQua nacque il politico Lazar Koli\u0161evski.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha abitanti. I principali gruppi etnici sono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1144447", "revid": "287204", "url": "https://it.wikipedia.org/wiki?curid=1144447", "title": "Nong Duc Manh", "text": ""}
{"id": "1144448", "revid": "1573940", "url": "https://it.wikipedia.org/wiki?curid=1144448", "title": "Acanthodoris", "text": "Acanthodoris \u00e8 un genere di molluschi nudibranchi della famiglia Onchidorididae.\nTassonomia.\nIl genere comprende le seguenti specie:"}
{"id": "1144456", "revid": "1573940", "url": "https://it.wikipedia.org/wiki?curid=1144456", "title": "Acanthodoris lutea", "text": "Acanthodoris lutea \u00e8 un mollusco nudibranchio della famiglia Onchidorididae."}
{"id": "1144458", "revid": "124693155", "url": "https://it.wikipedia.org/wiki?curid=1144458", "title": "Thunderbolts", "text": "I Thunderbolts sono un gruppo di supereroi dei fumetti dell'Universo Marvel, composto soprattutto da ex supercriminali. Il gruppo \u00e8 stato creato dallo scrittore Kurt Busiek nel 1997, ed \u00e8 apparso per la prima volta in \"The Incredible Hulk\" n. 449 (febbraio 1997), creato da Peter David (testi) e Mike Deodato Jr. (disegni).\nI Thunderbolts sono stati inizialmente presentati come un gruppo simile ai Vendicatori, formato per\u00f2 da supercriminali che secondo i piani del potente Barone Zemo, devono ricreare i Signori del male in segreto.\nTuttavia una parte di questi, capitanati da Meteorite e Jolt, si ribella ai piani del Barone Zemo e lo sconfigge, trasformando il gruppo in supercriminali pentiti.\nDurante il \"crossover\" Civil War, i Thunderbolts si schierano dalla parte di Iron Man.\nStoria del gruppo.\nOrigini segrete.\nIl gruppo ha origine quando il Barone Helmut Zemo richiama alcuni dei suoi ex-alleati per salvare Golia, guardia del corpo di suo padre. I superuomini convocati erano Scarabeo, Moonstone, Mimi Spaventia e Fixer. Zemo prende l'accidentale alleanza come un segno e decide di riformare i Signori del male ed attaccare i Vendicatori. Prima di poter colpire, per\u00f2, la maggior parte dei supereroi dell'Universo Marvel viene apparentemente distrutta da Onslaught.\nLa morte degli eroi d\u00e0 un'opportunit\u00e0 a Zemo e ai nuovi Signori del Male. Il Barone si rende conto che il mondo aveva comunque bisogno di supereroi e che il suo gruppo poteva colmare questa mancanza. Fingendosi supereroi, i Signori del Male potevano quindi guadagnare la fiducia della gente fino a superare quella ottenuta dai Vendicatori ed avere quindi accesso ai file segreti dei Vendicatori e dello S.H.I.E.L.D. per rivenderli successivamente ad altre organizzazioni criminali.\nLa giustizia... come un fulmine!\nI suddetti supercattivi adottano costumi da supereroi e nuove identit\u00e0. Il \"Barone Zemo\" diventa il patriottico Citizen V, l'ex-nemico di Spider-Man \"Scarabeo\" diventa Mach-1, \"Fixer\" diventa l'accessoriato Techno, \"Golia\" si fa chiamare Atlas e \"Mimi Spaventia\" diventa Songbird. \"Moonstone\" viene liberata dalla \"Volta\" e prende parte al gruppo con il nome di Meteorite. Quest'ultima diventa la vice e la guardia del corpo di Zemo, per fronteggiare eventuali tradimenti da parte dei membri della squadra. Con il nome di Thunderbolts, i sei nuovi \"eroi\" sono pronti all'azione.\nIl team diventa tremendamente popolare con il tempo. Jolt, una giovane supereroina in grado di trasformarsi in bio-elettricit\u00e0, presto prende parte alla squadra, tuttavia quest'ultima non \u00e8 una criminale, e crede che i suoi nuovi amici siano davvero eroi. Dopo alcune avventure alcuni membri della squadra si convincono di esserlo effettivamente. In questo periodo, i celebri ed amati Thunderbolts vengono appoggiati da Dallas Riordan, l'assistente del sindaco di New York. Poco dopo l'arrivo di Jolt, Techno si rompe il collo in battaglia e la sua mente viene trasferita in un androide costruito dal suo zaino tecno-accessoriato.\nDi nuovo criminali.\nAppena i piani di Zemo si stavano per completare, il ritorno dei Vendicatori e dei Fantastici Quattro ne impedisce la realizzazione. Dopo questo fatto, il Barone decide di rivelare al mondo la vera natura dei Thunderbolts. Apparentemente per rinforzare la lealt\u00e0 dei membri della squadra rovinando le loro chance di diventare eroi.\nI Thunderbolts (tranne l'androide Techno) si ribellano a Zemo per questo. Durante la battaglia, Citizen V e Techno utilizzano un congegno per controllare la mente dei Vendicatori e dei Fantastici Quattro al fine di eliminare i rimanenti Thunderbolts che, con l'aiuto di Atlas e della sua capacit\u00e0 di diventare enorme, raccolgono le forze e liberano gli altri eroi dal controllo mentale. Assieme riescono a sconfiggere Zemo e Techno. All'insaputa dei suoi compagni, Atlas aiuta Zemo ad evadere, invece Techno scappa per conto suo.\nDopo questi avvenimenti, Meteorite decide di riprendere la sua vecchia identit\u00e0: cambia il suo costume e ritorna ad usare il nome Moonstone. Dopo poco tempo, durante un viaggio in un'altra dimensione, la squadra capisce che la donna non aveva intenzione di abbandonare la carriera criminale e di diventare un'eroina, ma si era schierata dalla parte dei \"buoni\" per aver salva la vita.\nRicercati vivi o morti.\nTornati sulla Terra, i Thunderbolts vengono dichiarati inspiegabilmente ricercati. Tuttavia si uniscono alla squadra nuovi membri come Carbone, un ex-criminale afroamericano in grado di trasformarsi in ogni forma del carbone, e l'ex-criminale e Vendicatore Occhio di Falco, che, proprio in memoria del suo passato, vuole dare ai ragazzi l'occasione per riscattarsi.\nQuest'ultimo spiega al gruppo che sarebbero stati graziati se Mach-1, che aveva ucciso una persona nella sua carriera da criminale con il nome di Scarabeo, si fosse consegnato alla giustizia. La squadra ritiene invece che la soluzione migliore sia l'unione con i Signori del Male dell'Incappucciata. Alla fine decidono per\u00f2 di seguire il consiglio di Occhio di Falco. Mach I si consegna e viene condannato per omicidio.\nNonostante tutto per\u00f2 il Governo statunitense rifiuta di concedere l'amnistia al gruppo.In seguito i Thunderbolts sconfiggono i Signori del Male e si impossessano del loro quartier generale. Dopo aver smascherato l'Incappucciata, si scopre che la vera identit\u00e0 di quest'ultima \u00e8 quella della vecchia amica del gruppo Dallas Riordan. In realt\u00e0 l'Incappucciata non \u00e8 Riordan, bens\u00ec la malvagia Justine Hammer, che aveva ingannato la ragazza per incolparla delle proprie malefatte. Riordan non \u00e8 l'Incappucciata, ma si rivela comunque la supereroina Citizen V, leader del segreto Battaglione V. Tuttavia la ragazza decide di non rivelare la propria identit\u00e0 segreta al costo di finire in carcere per le colpe di Hammer. In seguito verr\u00e0 liberata dalla sua squadra.\nCambiamenti.\nAll'interno della nuova base, i Thunderbolts trovano Orco, che si unisce a loro; poco tempo dopo quest'ultimo viene quasi ucciso da Techno, che ne prende il posto.\nIntanto MACH I viene liberato poich\u00e9 aveva aiutato il Governo ad impossessarsi di progetti per armi super tecnologiche appartenenti all'industriale Justin Hammer, il rivale di Iron Man. Appena uscito di prigione riprende parte ai Thunderbolts e Techno/Orco migliora il suo costume-armatura, Mach-1 \u00e8 ora Mach-2.\nNel frattempo accadono molti avvenimenti che cambiano la vita di Moonstone. Si innamora di Occhio di Falco e scopre che lo spirito della Moonstone originale, da cui aveva tratto i poteri, la stava facendo diventare una persona onesta. Ci\u00f2 va contro la sua personalit\u00e0 criminale, e lentamente la rende pazza.\nI Thunderbolts affrontano molte sfide. L'ex funzionario governativo Henry Gyrich tenta di uccidere Occhio di Falco e il gruppo, controllando la mente di Jack Monroe (l'ex vigilante Nomad) trasformandolo in una nuova versione del \"Flagello dei Criminali\", identit\u00e0 in passato utilizzata da altri individui per eliminare supercriminali di serie B, e spingendolo a uccidere i membri della squadra uno per uno. Tuttavia Monroe riusc\u00ec solo ad uccidere Jolt e apparentemente il Barone Zemo. In seguito Monroe entra nei Quartier Generale dei Thunderbolts e distrugge il robotico Techno. Poco tempo dopo il malvagio Conte Nefaria attacca i Thunderbolts e colpisce con tale violenza Atlas da trasformarlo in energia ionica, come era successo per Wonder Man.\nCivil War.\nDurante Civil War il gruppo dei Thunderbolts viene ricostituito con una nuova formazione, composta da:\nIl gruppo viene formato da Reed Richards per catturare gli eroi che si oppongono alla legge di registrazione. Per garantirsi la loro obbedienza e per evitare ribellioni vengono costantemente monitorati dagli agenti S.H.I.E.L.D. che, tramite dei naniti presenti nel loro sangue, provocano loro forti dolori con violente scariche elettriche ogni qualvolta disobbediscono agli ordini (ad esempio quando tentano di uccidere qualcuno). Jack Lanterna e Jester per\u00f2 faranno parte per breve tempo dei Thunderbolts perch\u00e9 durante un attacco all'Uomo Ragno vengono uccisi da Punisher, mentre Lady Deathstrike e Taskmaster vengono riportati nella Zona negativa una volta finita la guerra civile. Gli unici a essere confermati nel gruppo sono Goblin, Bullseye, Venom e Songbird.\nI nuovi Thunderbolts.\nDopo \"Civil War\", il gruppo non si scioglie e viene reclutata una nuova formazione composta da:\nNorman Osborn ha una posizione simile a quella occupata da Charles Xavier negli X-Men: \u00e8 il leader ma non combatte sul campo, fornisce mezzi, uniformi e li allena. La differenza \u00e8 che nel suo caso si tratta di un incarico governativo (afferma: \u00abSono il direttore dei Thunderbolts\u00bb) e non di una scelta personale come nel caso del Professor X. A Songbird era stato promesso che sarebbe stata la leader sul campo, ma Osborn (che durante il colloquio iniziale le ricorda la sua relazione con Helmut Zemo e il tradimento allo S.H.I.E.L.D. che ne consegu\u00ec) decise di negarle la guida della squadra pur considerandola un elemento utile. A Bullseye viene chiesto di non farsi inquadrare dalle telecamere, per non mostrare al pubblico che il governo si serve di un assassino come lui.\nSecret Invasion.\nDurante l'invasione degli Skrull i nuovi Thunderbolts vengono attaccati dallo Skrull che credeva di essere l'originale eroe Kree Mar-Vell, dopodich\u00e9 si recano a New York per lo scontro finale con gli alieni: Norman Osborn, davanti alle telecamere di tutto il mondo, d\u00e0 il colpo di grazia alla regina Veranke, mettendo cos\u00ec la parola fine all'invasione aliena. Per questo motivo il Presidente degli U.S.A. lo promuove dandogli il posto di Tony Stark a capo dello S.H.I.E.L.D. (ribattezzato H.A.M.M.E.R.) e dell'Iniziativa dei 50 stati.\nDark Reign.\nCol nuovo potere concessogli, Norman (ora Iron Patriot) ha promosso gli ex T-Bolts al rango di Vendicatori (tranne Songbird, che ha cercato di uccidere, e Chen Lu, rimpatriato) e ha formato una nuova squadra, capitanata apparentemente da Yelena Belova ma che altri non \u00e8 che Natasha Romanoff travestita, e composta da Eric O'Grady, il terzo Ant Man, il misterioso Fantasma, il mercenario Paladin, il Carnefice, Mister X da Madripoor, pi\u00f9 il nuovo Flagello, che \u00e8 in realt\u00e0 Nuke. Per evitare di essere ulteriormente controllato dalla commissione delle attivit\u00e0 superumane, Osborn chiuse ufficialmente il programma quando dal Presidente degli Stati Uniti gli venne affidata la sicurezza nazionale.\nAssedio.\nIn segreto, per\u00f2, un nuovo gruppo di T-Bolts nacque per tutte le missioni sporche come quella di rubare una reliquia asgardiana, Gungnir, la lancia di Odino. La squadra \u00e8 composta da: Grizzly, il flagello, Ant Man, Mister X, Paladin il Fantasma.\nEt\u00e0 degli eroi.\nIl programma Thunderbolts viene ufficialmente rimesso in piedi, con Norman in galera, a capo viene messo Luke Cage (gi\u00e0 leader dei Nuovi Vendicatori) incoraggiato da Steve Rogers, Ex Capitan America. La motivazione ufficiale \u00e8 cercar di rimediare ai pasticci fatti dall'H.A.M.M.E.R. La nuova formazione \u00e8 composta da: Mach-5, Songbird, Moonstone e Fixer gi\u00e0 facenti parte della formazione capitanata dal Barone Zemo, Fantasma, Fenomeno, Crossbones e l'Uomo Cosa utilizzato principalmente come mezzo di trasporto. U. S. Agent (John Walker), ridotto su una sedia a rotelle, coordina le azioni dal Raft. Nella loro prima missione diedero la caccia a dei Troll scappati dalle prigioni di Asgard, uccidendone due e catturandone uno. In seguito, dovettero inseguire degli agenti S.H.I.E.L.D. mutati dalle nebbie terrigene. In seguito, anche il Fenomeno si un\u00ec al gruppo.\nMarvel NOW!\nHulk Rosso (alias il generale Thaddeus \"Thunderbolt\" Ross) assembla una sua squadra di Thunderbolts che comprende lui stesso, Deadpool, Elektra, Venom (Flash Thompson) e il Punitore; stavolta, il gruppo non \u00e8 sponsorizzato dal governo, ma \u00e8 riunito da Ross per rimediare ad alcuni guai da lui causati nel corso degli anni; in seguito, il generale aggiunge il Capo (vecchio nemico della sua nemesi Hulk, ora depotenziato mentalmente e costretto a connettersi con la sua intelligenza e le sue informazioni che sono state immagazzinate su \"server\" remoti) e Ghost Rider (Johnny Blaze).\nUltimate Spider-Man: Web Warriors.\nNella serie animata \"Ultimate Spider-Man: Web Warriors\" il gruppo \u00e8 fondato da Taskmaster e comprende:\nIn seguito fanno fuggire altri super malvagi che si uniscono a loro:\nPoi per\u00f2 Taskmaster tradisce Cloak e Dagger che si uniscono ai New Warriors di Spider-Man."}
{"id": "1144459", "revid": "599013", "url": "https://it.wikipedia.org/wiki?curid=1144459", "title": "Vin\u00edcius Bacaro", "text": "Carriera.\nClub.\nCresciuto calcisticamente nel Palmeiras \u00e8 poi passato a tempo pieno al calcio a 5 giocando con lo stesso Palmeiras, il G.M. Sao Caetano, il Corinthians, l'Esporte Clube Banespa per poi approdare in Italia.\nNella sua carriera italiana l'elegante mancino ha giocato nella Lazio e nella Roma RCB (poi confluita nella Roma Futsal) dopodich\u00e9 nel 2005 \u00e8 passato alla corte degli spagnoli del ElPozo Murcia Tur\u00edstica dove ha conquistato il campionato spagnolo 2005-06 e nella stessa stagione \u00e8 stato votato come \"Mejor ala-p\u00edvot LNFS\". Nella successiva stagione ha concesso il bis assieme ai compagni, confermandosi campione di Spagna.\nDopo quattro stagioni torna dalla Spagna per giocare nella Lazio del neo presidente Andrea Montemurro vincendo una Coppa Italia . Il 22 luglio 2014 la neopromossa Latina ne annuncia il suo acquisto, presentando contestualmente il giocatore alla stampa.Nel mese di giugno 2015 firma con la A.S.Mirafin in C1,vincendo il campionato e la scarpa d'oro con 50 reti. Sempre con la Mirafin 2016-2017 si ripresenta nel Nazionale in serie B, nel mercato invernale si trasferisce all'Olimpus Roma dove riesce a realizzare 17 reti. Nella stagione 2017-2018 lo ingaggia la Cioli di Ariccia in serie B dando il suo apporto con 16 reti. Nel 2018-2019 firma per il Ciampino Anni Nuovi in A/2 firmando 22 reti.Nel 2019-2020 si ferma ipotizzando un possibile ritiro, ma la passione per questa disciplina \u00e8 infinita, cosi decide di tornare a calcare i campi di giuoco, lo fa con l'Eur Massimo in serie B neo promossa.\nNazionale.\nCon la Nazionale di calcio a 5 del Brasile ha vinto il Mundialito disputato a Reggio Calabria nel marzo 2002, superando in finale l'Italia per 3-1. Tuttavia, non essendo una manifestazione ufficiale, l'anno seguente Bacaro ha potuto debuttare nella Nazionale di calcio a 5 dell'Italia grazie alla cittadinanza italiana di un bisnonno originario di Padova. Con la maglia azzurra ha disputato un totale di 46 gare, segnando 24 gol; viene ricordato soprattutto per essere stato l'autore dell'unico gol nella finale del Campionato Europeo 2003 che ha permesso all'Italia di battere l'Ucraina e laurearsi campione d'Europa."}
{"id": "1144460", "revid": "1573940", "url": "https://it.wikipedia.org/wiki?curid=1144460", "title": "Acanthodoris hudsoni", "text": "Acanthodoris hudsoni \u00e8 un mollusco nudibranchio della famiglia Onchidorididae."}
{"id": "1144467", "revid": "287204", "url": "https://it.wikipedia.org/wiki?curid=1144467", "title": "Allsvenskan 1937-1938", "text": "L'edizione 1937-38 del campionato di calcio svedese (\"Allsvenskan\") vide la vittoria finale dell'IK Sleipner.\nCapocannoniere del torneo fu Curt Hjelm (IK Sleipner), con 13 reti."}
{"id": "1144472", "revid": "287204", "url": "https://it.wikipedia.org/wiki?curid=1144472", "title": "Santillana", "text": "Santillana si pu\u00f2 riferire a:\nGeografia\nPersonalit\u00e0\nAltro"}
{"id": "1144473", "revid": "122743505", "url": "https://it.wikipedia.org/wiki?curid=1144473", "title": "Regio IX Liguria", "text": "La regio IX era una delle undici divisioni regionali in cui Augusto ripart\u00ec l'Italia. Strabone la descrive in questo modo:\nDenominazione.\nLa denominazione ufficiale storica non aveva l'apposizione \"Liguria\", dovuta all'uso accademico contemporaneo di denominare le regioni augustee in base alle popolazioni che comprendevano. La \"regio IX\" comprendeva il solo territorio dei \"ligures\". Questo territorio andava dal fiume Varo (ad occidente) ai confini con l'Etruria (ad oriente).\nStoria.\nCon la prima guerra punica (II secolo a.C.) i Liguri si divisero tra alleati di Cartagine e alleati di Roma. Fu quando i Romani conquistarono questo territorio, con l'aiuto dei loro federati Genuates, che lo si chiam\u00f2 Liguria, corrispondente alla \"IX Regio\" dell'Impero romano, la quale si estendeva dalle Alpi Marittime e Cozie, al Po, al Trebbia e al Magra. \nNel 180 a.C. i Romani, per poter \"disporre\" della Liguria nella loro conquista della Gallia, dovettero deportare 47.000 Liguri Apuani, irriducibili ribelli, confinandoli nell'area Sannitica compresa tra Avellino e Benevento.\nLa descrizione della \"IX regio Italiae\" risale a Plinio: \"patet ora Liguriae inter amnes Varum et Macram XXXI Milia passuum. Haec regio ex descriptione Augusti nona est.\"Questa regione era pi\u00f9 ridotta rispetto all'originale area occupata dai Liguri in epoca preistorica. \nProbabilmente era in questa provincia che si conservava ancora l\"'ethnos\" ligure pi\u00f9 puro, mentre in Lunigiana e nelle regioni transalpine le popolazioni si erano ormai mischiate con altre trib\u00f9. Infatti Ecateo di Mileto nel VI secolo a.C. ci tramanda che Monaco e Marsiglia erano citt\u00e0 liguri e gli \"Elisici\", popolo stanziato tra Rodano e Pirenei, erano un misto di Liguri e Iberi.\nTerritorio.\nIl territorio comprendeva tutta l'attuale riviera ligure dal fiume \"Varo\" non molto distante da \"Nicaea\" (Nizza), fino alla foce del fiume \"Macra\" (Magra), per 211 miglia. All'estremit\u00e0 occidentale si estendeva dalla costa nell'entroterra solo per pochi chilometri, costituendo una lingua di terra dalla foce del fiume \"Varus\" presso Nizza a \"Albintimilium\" (Ventimiglia), incuneandosi tra la provincia delle Alpes Maritimae e il \"Sinus Ligusticus\" (Mar Ligure). A Ventimiglia il confine risaliva poi verso nord fino alla provincia delle Alpes Cottiae e alla Regio XI Transpadana secondo il confine stabilito dal Po (allora \"Padus\"). Presso la confluenza del Tanaro (\"Tanarus\") nel Po il confine tornava a sud in direzione sud-est (Regio VIII Aemilia) includendo la valle del Trebbia fino a seguire poi verso est lo spartiacque del Mar Ligure a \"Tigullia\" giungendo alla foce del Magra (\"Macra\") presso \"Luna\" (Regio VII)."}
{"id": "1144475", "revid": "4175", "url": "https://it.wikipedia.org/wiki?curid=1144475", "title": "Vicente Del Bosque", "text": ""}
{"id": "1144480", "revid": "1573940", "url": "https://it.wikipedia.org/wiki?curid=1144480", "title": "Acanthodoris nanaimoensis", "text": "Acanthodoris nanaimoensis \u00e8 un mollusco nudibranchio della famiglia Onchidorididae.\nBiologia.\nSi nutre del briozoo \"Alcyonidium polyoum\" e di ascidie.\nDistribuzione e habitat.\n\u00c8 diffuso lungo le coste occidentali del Nord America, dall'Alaska alla California."}
{"id": "1144481", "revid": "287204", "url": "https://it.wikipedia.org/wiki?curid=1144481", "title": "Ghiacciaio patagonico", "text": "Il ghiacciaio patagonico era una vasta superficie ghiacciata di forma allungata che, durante l'Ultimo massimo glaciale, ricopriva la parte meridionale del Cile estendendosi fin quasi all'attuale Puerto Montt. In alcune rappresentazioni cartografiche il ghiacciaio patagonico viene collegato alle calotte di ghiaccio dell'Altiplano attraverso una serie di ghiacciai estesi su tutte le Ande.\nDimensioni.\nLa coltre ghiacciata si estendeva oltre la cresta delle Ande, fino all'Argentina, ma a causa dell'aridit\u00e0 del clima non raggiunse gli attuali laghi di Yagagtoo, Musters e Colhue Huapi. Al momento della sua massima estensione (circa 18.000-17.500 anni fa) il ghiacciaio della Patagonia si estendeva su 480.000 km\u00b2 con un volume di ghiaccio stimato in oltre 500.000 km\u00b3; attualmente la porzione ghiacciata rimasta \u00e8 soltanto il 4%, confinata in due aree chiamate rispettivamente ghiacciaio patagonico continentale settentrionale e meridionale. La fusione della coltre di ghiaccio comport\u00f2 un aumento del livello del mare stimato in circa 1,2 metri. \nDurante il primo periodo glaciale all'inizio del Pleistocene la superficie ghiacciata si estendeva fino alla costa argentina, ma nelle successive glaciazioni si spost\u00f2 sempre pi\u00f9 a ovest a causa dell'aridit\u00e0 che contribu\u00ec a frenare l'espansione dei ghiacci. Il gradiente delle precipitazioni nella direzione est-ovest era ancora pi\u00f9 marcato di quello odierno della Patagonia.\nInterazioni con l'ambiente.\nA differenza di altre estese superfici ghiacciate formatisi durante lo stesso periodo come nella Laurentide o nel Nord-Europa, il ghiacciaio patagonico non caus\u00f2 estinzioni di massa o significative riduzioni della biodiversit\u00e0; questo perch\u00e9 la flora rimasta a nord della parte ghiacciata era isolata dal deserto di Atacama e fu in grado di speciare velocemente in ogni situazione di habitat favorevole. Per questo motivo, la maggior parte dell'originaria flora antartica sopravvive a tutt'oggi nella zona in passato occupata dal ghiacciaio.\nCi sono indicazioni che lo scioglimento del ghiacciaio con la deglaciazione di 17.500 anni fa, provoc\u00f2 l'apporto di un'enorme quantit\u00e0 di acqua dolce nell'adiacente Oceano Pacifico, con una conseguente diminuzione della salinit\u00e0 e un'alterazione della circolazione delle correnti che provoc\u00f2 significative variazioni ecologiche sia a livello locale che in aree pi\u00f9 remote."}
{"id": "1144490", "revid": "63756", "url": "https://it.wikipedia.org/wiki?curid=1144490", "title": "Simone de'Prodenzani", "text": ""}
{"id": "1144499", "revid": "30909", "url": "https://it.wikipedia.org/wiki?curid=1144499", "title": "Homunculus (Fullmetal Alchemist)", "text": ""}
{"id": "1144503", "revid": "1543377", "url": "https://it.wikipedia.org/wiki?curid=1144503", "title": "Corbel (carattere)", "text": "Corbel \u00e8 un carattere di tipo realist sans-serif creato da Jeremy Tankard per Microsoft e disponibile dal 2005. Fa parte dei nuovi caratteri disponibili in Microsoft Windows Vista."}
{"id": "1144504", "revid": "2519", "url": "https://it.wikipedia.org/wiki?curid=1144504", "title": "Billerbeck", "text": "Billerbeck \u00e8 una citt\u00e0 della Renania Settentrionale-Vestfalia, in Germania.\nAppartiene al circondario di Coesfeld (targa COE)."}
{"id": "1144507", "revid": "2519", "url": "https://it.wikipedia.org/wiki?curid=1144507", "title": "D\u00fclmen", "text": "D\u00fclmen \u00e8 una citt\u00e0 della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario (\"Kreis\") di Coesfeld (targa COE).\nD\u00fclmen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSuddivisione amministrativa.\nD\u00fclmen si divide in 7 zone, corrispondenti all'area urbana e a 6 frazioni (\"Ortsteil\"):\nGemellaggi.\nD\u00fclmen intrattiene \"rapporti di amicizia\" (\"St\u00e4dtefreundschaft\") con:"}
{"id": "1144512", "revid": "2519", "url": "https://it.wikipedia.org/wiki?curid=1144512", "title": "Olfen", "text": "Olfen \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario di Coesfeld (targa COE)."}
{"id": "1144520", "revid": "2519", "url": "https://it.wikipedia.org/wiki?curid=1144520", "title": "Havixbeck", "text": "Havixbeck \u00e8 un comune della Renania Settentrionale-Vestfalia, in Germania.\nAppartiene al circondario di Coesfeld (targa COE)."}
{"id": "1144523", "revid": "767487", "url": "https://it.wikipedia.org/wiki?curid=1144523", "title": "Poliacetilene", "text": "Il poliacetilene (PAc) \u00e8 un polimero conduttivo costituito da una lunga catena di dieni coniugati, di acetilene, \u00e8 ottenuto dalla polimerizzazione dell'acetilene (monomero). Il PAc \u00e8 stato il primo composto organico a mostrare propriet\u00e0 di conducibilit\u00e0 elettrica.\nNe esistono sia l'isomero \"trans\" sia l'isomero \"cis\". Il poliacetilene opportunamente drogato raggiunge una conducibilt\u00e0 dell'ordine di 103,5 S/cm.\nPreparazione.\nL'acetilene polimerizza in maniera simile all'etilene: la polimerizzazione pu\u00f2 essere effettuata con iniziatori anionici, cationici e radicalici.\nIl poliacetilene non \u00e8 generalmente preparato dall'acetilene, il quale ad alte concentrazioni per la preparazione diventa altamente infiammabile. La maggior parte delle sintesi usa la polimerizzazione con apertura dell'anello (\"ROMP\") di molecole come il cicloottatetraene e i suoi derivati."}
{"id": "1144524", "revid": "729019", "url": "https://it.wikipedia.org/wiki?curid=1144524", "title": "Mars Science Laboratory", "text": "Mars Science Laboratory (MSL) \u00e8 una missione di esplorazione del pianeta Marte della NASA. La missione \u00e8 principalmente costituita dalle attivit\u00e0 del rover nominato Curiosity, che \u00e8 stato lanciato il 26 novembre 2011 e atterrato su Marte il 6 agosto 2012. Subito dopo l'atterraggio, effettuato con successo usando il metodo EDL (entry, descent, landing), pi\u00f9 preciso delle missioni precedentemente inviate sul pianeta, il rover ha cominciato ad inviare delle immagini dalla superficie. La durata della missione era prevista in almeno un anno marziano (circa 2 anni terrestri) ma \u00e8 tuttora in corso ( sol, anni terrestri) con lo scopo di investigare sulla passata e presente capacit\u00e0 di Marte di sostenere la vita.\nPer consentire analisi pi\u00f9 approfondite, \"Curiosity\" trasporta strumenti scientifici, forniti dalla comunit\u00e0 internazionale, pi\u00f9 avanzati rispetto a quelli di qualunque altra missione precedente sul pianeta rosso; \u00e8 inoltre circa cinque volte pi\u00f9 pesante e due volte pi\u00f9 lungo dei rover \"Spirit\" e \"Opportunity\" arrivati sul pianeta nel 2004.\nIl 22 luglio 2011 la NASA ha annunciato la zona verso cui la sonda sarebbe stata inviata: il cratere Gale. Il lancio \u00e8 quindi avvenuto a novembre dello stesso anno per mezzo di un vettore \"Atlas V\", e \"Curiosity\" \u00e8 infine atterrato con successo su Marte il 6 agosto 2012 alle ore 5:14:39 UTC, 7:14:39 ora italiana, 8 mesi dopo. Durante la sua attivit\u00e0 su Marte, il robot analizzer\u00e0 dozzine di campioni del terreno e di roccia.\nCarico scientifico.\nSono stati selezionati 10 strumenti:\nTelecamere (MastCam, MAHLI, MARDI).\nTutte le camere sono progettate dalla Malin Space Science Systems e condividono gli stessi componenti, come l'elettronica di elaborazione delle immagini e i CCD a colori con risoluzione di 1600\u00d71200 pixel.\nChemCam.\n\u00c8 un sistema LIBS che pu\u00f2 individuare una roccia a distanza di 7 metri e vaporizzarne una piccola quantit\u00e0 per analizzare lo spettro della luce emessa usando la micro-imaging camera con campo visivo di 80 microradianti. Sviluppato dal Los Alamos National Laboratory e dal CESR Laboratory, il laser infrarosso che impiega per la vaporizzazione irradia impulsi di 5 ns con lunghezza d'onda di e una densit\u00e0 di potenza pari a 1\u00a0GW/cm\u00b2, generando di energia. La rilevazione viene poi effettuata in uno spettro tra 240\u00a0nm e 800\u00a0nm.\nAlpha-particle X-ray spectrometer (APXS).\n\u00c8 un sistema in grado di eseguire un'analisi PIXE, irradiando i campioni da studiare con particelle alfa e analizzando lo spettro dei raggi X che vengono emessi. \u00c8 stato sviluppato dall'Agenzia Spaziale Canadese per determinare la composizione chimica delle rocce. Strumenti simili hanno preso parte alle missioni Mars Pathfinder e Mars Exploration Rover.\nCheMin.\nCheMin (\"Chemistry &amp; Mineralogy X-Ray Diffraction/X-Ray Fluorescence Instrument\") \u00e8 uno strumento che usa la Diffrazione dei raggi X e la Spettrofotometria XRF per quantificare i minerali e la loro struttura presenti nei campioni. \u00c8 stato sviluppato dal Jet Propulsion Laboratory.\nSample Analysis at Mars (SAM).\nIl SAM \u00e8 costituito da un Gascromatografo-spettrometro di massa e uno spettrometro laser, e ha il compito di analizzare i gas e i composti organici eventualmente presenti nei campioni atmosferici e del suolo. \u00c8 stato sviluppato dal Goddard Space Flight Center NASA e dal Laboratoire Inter-Universitaire des Syst\u00e8mes Atmosph\u00e9riques (LISA).\nRadiation Assessment Detector (RAD).\nQuesto strumento permette di analizzare l'ampio spettro di radiazioni sulla superficie di Marte per determinare la possibilit\u00e0 e le protezioni necessarie ai futuri esploratori umani. Finanziato dal \"Exploration Systems Mission Directorate\" della NASA e sviluppato dal \"Southwestern Research Institute\" (SwRI).\nDynamic Albedo of Neutrons (DAN).\nSorgente e rilevatore di neutroni per misurare l'idrogeno, il ghiaccio e l'acqua vicino o sulla superficie marziana. Fornito dall'Agenzia Spaziale Russa.\nRover Environmental Monitoring Station (REMS).\nInsieme di strumenti meteorologici fornito dal Ministero spagnolo dell'educazione e della scienza. Montato sull'albero della camera, misura la pressione atmosferica, l'umidit\u00e0, la direzione e l'intensit\u00e0 del vento, la temperatura dell'aria e del terreno e i livelli di radiazione ultravioletta.\nEngineering cameras - Telecamere ingegneristiche.\nHazard avoidance cameras (Hazcams).\nIl rover ha due coppie di telecamere bianco e nero collocate ai quattro angoli dello stesso, simili a quelle presenti sui rover MER. Sono usate per evitare gli ostacoli durante la guida automatica e per posizionare in modo sicuro il braccio robotico sulla superficie e sulle rocce. Le telecamere hanno un angolo di campo di 120\u00b0 e mappano il terreno fino a 3\u00a0m dal rover grazie alla visione stereoscopica.\nNavigation cameras (Navcams).\nSono una coppia di telecamere bianco e nero montate sul braccio robotico per supportare lo spostamento a terra. Hanno un angolo di campo di 45\u00b0 e sfruttano la luce visibile per ricostruire l'immagine 3D stereoscopica davanti alla telecamera.\nSistema di atterraggio.\nL'atterraggio su Marte \u00e8 un compito notoriamente arduo. L'atmosfera \u00e8 sufficientemente densa da impedire l'impiego di razzi per la decelerazione, poich\u00e9 il volo a velocit\u00e0 supersonica \u00e8 instabile. Contemporaneamente, l'atmosfera stessa \u00e8 troppo rarefatta per l'impiego efficace di paracadute e sistemi di aerofrenaggio. Anche se in missioni precedenti sono stati impiegati airbag per attutire l'impatto dell'atterraggio, il Mars Scientific Laboratory \u00e8 troppo pesante per il loro utilizzo.\nIl rover \"Curiosity\" \u00e8 atterrato quindi sulla superficie marziana attraverso un nuovo sistema di alta precisione per il rientro, la discesa e l'atterraggio (\"Entry, Descent, Landing System - EDL\") che lo ha posizionato all'interno di un'ellisse di , pi\u00f9 preciso dell'ellisse di per del sistema di atterraggio impiegato dai Mars Exploration Rover\nRientro guidato.\nIl rover \u00e8 contenuto all'interno di un involucro detto aeroshell che lo protegge durante il viaggio nello spazio e durante il rientro atmosferico. Il rientro viene effettuato attraverso uno scudo termico di tipo ablativo composto da un materiale chiamato \"Phenolic Impregnated Carbon Ablator\". Lo scudo termico ha un diametro di , il pi\u00f9 grande mai impiegato fino a questo momento, rallenta la velocit\u00e0 del veicolo spaziale dalla velocit\u00e0 di transito interplanetario pari a 5,3\u00a0\u2013 6\u00a0km/s (19\u00a0000 \u2014 21\u00a0600\u00a0km/h) fino a circa Mach 2 (2\u00a0450\u00a0km/h) tramite l'ablazione dello scudo nell'atmosfera marziana. Una volta ridotta la velocit\u00e0 si \u00e8 aperto il paracadute. L'algoritmo impiegato nel computer di bordo durante il rientro \u00e8 simile a quello utilizzato nella fase finale di atterraggio sulla Terra nell'ambito del Programma Apollo e permette una riduzione dell'errore tra il punto di atterraggio effettivo e quello previsto.\nTale algoritmo utilizza la propulsione dell'involucro esterno per correggere gli errori rilevati nella fase di rientro. Tale propulsione \u00e8 controllata da quattro coppie di propulsori di tipo \"Reaction Control System\" che producono circa di spinta a coppia. Tramite la modifica del vettore di spinta permette alla sonda di virare verso la zona di atterraggio. Il dispiegamento del paracadute avviene a circa di altezza, ad una velocit\u00e0 di circa 470\u00a0m/s.\nDiscesa con il paracadute.\nQuando la fase di ingresso nell'atmosfera \u00e8 stata completata e la sonda ha rallentato a Mach 2 e si trova a circa di altezza, lo scudo termico si separa. Successivamente viene dispiegato un paracadute adatto a velocit\u00e0 supersoniche, analogamente a quelli impiegati per il Programma Viking, e per i rover Pathfinder, Spirit e Opportunity.\nIl paracadute \u00e8 stato testato a marzo e aprile 2009 nelle gallerie del vento del centro di ricerca Ames Research Center della NASA, superando le verifiche di volo. Il paracadute possiede 80 cavi di sospensione, ha un diametro di 16 metri ed ha una lunghezza di oltre 50 metri, rendendolo in grado di esercitare a Mach 2,2 una forza di nell'atmosfera marziana. Sulla parte inferiore del rover una telecamera acquisir\u00e0 immagini del terreno ad una velocit\u00e0 di 5 frame/secondo quando la sonda si trover\u00e0 a 3,7\u00a0km di altezza.\nDiscesa con i razzi.\nDopo il rallentamento esercitato dal paracadute, la sonda si \u00e8 trovata ad un'altezza di e ad una velocit\u00e0 di 100\u00a0m/s. La successiva fase di discesa prevedeva il distacco del rover e dello stadio di discesa dall'involucro. Lo stadio di discesa \u00e8 una piattaforma situata sopra al rover che possiede dei razzi a spinta variabile mono-propellente (idrazina). Gli 8 razzi presenti producono circa di spinta e sono stati progettati a partire da quelli impiegati dalle sonde Viking. Contemporaneamente il rover \u00e8 passato nella configurazione di atterraggio abbassando le ruote con cui ha toccato il suolo.\nSky Crane.\nIl cosiddetto sistema \"Sky Crane\" \u00e8 ideato per far compiere un \"atterraggio morbido\" del rover sulla superficie. Esso \u00e8 costituito da tre briglie che abbassano il rover e un cavo che conduce i segnali elettrici tra il modulo di discesa e il rover. Posizionato a circa 7,5 metri sotto il modulo di discesa, il sistema \"Sky Crane\" ha rallentato il rover fino al contatto di quest'ultimo con il terreno. Successivamente alla conferma dell'atterraggio vengono staccati tutti i cavi attraverso cariche pirotecniche e lo stadio di discesa attiva i razzi per spostarsi in sicurezza ad una certa distanza. Il rover \u00e8, a questo punto, pronto per esplorare la superficie e iniziare la sua missione.\nPanoramica della missione.\nLancio.\nIl lancio sarebbe dovuto avvenire nel dicembre 2009 e il MSL sarebbe dovuto atterrare su Marte ad ottobre 2010. In seguito a ritardi accumulati nello sviluppo degli attuatori che movimentano il rover, il lancio \u00e8 stato per\u00f2 rinviato alla finestra di lancio successiva, compresa tra il 25 novembre 2011 e il 18 dicembre 2011, con arrivo su Marte il 6 agosto 2012.\n\u00c8 quindi avvenuto con successo il 26 novembre 2011 da Cape Canaveral, a bordo del razzo United Launch Alliance Atlas V 541.\nRotta verso Marte.\nLo stadio superiore Centaur ha inserito la sonda in un'orbita di trasferimento verso Marte. La sonda \u00e8 stata posta in rotazione per avere una stabilizzazione giroscopica, ad una velocit\u00e0 di 2 giri al minuto. Le manovre correttive sono state effettuate tramite otto propulsori di manovra. I dati erano trasmessi a terra tramite due antenne in banda X. La sonda ha avuto il compito di gestire la temperatura di tutti i sistemi, dissipando il calore generato dai propulsori e attivando dei sistemi di riscaldamento qualora fosse stato necessario. \nIl 13 dicembre, mentre era in rotta verso Marte, il rover ha attivato uno strumento chiamato \"Radiation Assessment Detector\" per monitorare i livelli di radiazioni. I dati saranno utilizzati per valutare il rischio delle radiazioni a cui saranno esposti gli astronauti di una futura missione con equipaggio su Marte. \nDurante il viaggio di otto mesi, la sonda ha effettuato quattro correzioni di rotta.\nAtterraggio.\nIl rover \"Curiosity\" \u00e8 atterrato nel cratere Gale alle 05:17 UTC del 6 agosto 2012. L'atterraggio, che \u00e8 stato confermato dai tre orbiter che studiano il pianeta, \u00e8 stato molto preciso e il rover si \u00e8 trovato a soli di distanza dal centro dell'area prevista. Il sito \u00e8 stato chiamato \"Bradbury Landing\", in onore allo scrittore Ray Bradbury.\nIl rover ha inviato alcune immagini riprese dalle \"HazCam\" per confermare che le ruote erano state correttamente posizionate ed erano a terra, e dopo circa tre ore ha inviato i dati relativi allo stato dei suoi sistemi e i dati registrati durante le fasi di ingresso, discesa e atterraggio sul pianeta. L'8 agosto il controllo missione ha cancellato dai due computer di bordo del rover il software che gestiva le fasi dell'atterraggio e ha installato il software relativo alle operazioni di superficie. Il nuovo software \u00e8 diventato operativo il 15 agosto.\nEsplorazioni.\n2012.\nDopo l'atterraggio, avvenuto il 6 agosto, ha studiato il cratere Gale (luogo di atterraggio), ha scattato fotografie molto dettagliate, ha raccolto campioni di suolo, alcuni dei quali hanno rivelato la presenza di diversi composti chimici, tracce di acqua e zolfo e sostanze contenenti cloro.\nIl 15 agosto, \"Curiosity\" ha iniziato una lunga serie di controlli della strumentazione e di test di mobilit\u00e0.\nIl team di missione aveva identificato sei possibili percorsi verso la base dell'Aeolis Mons (chiamato Monte Sharp), e si era stimato che la fase di studio delle rocce e del suolo del fondo del cratere, mentre il rover si avvicinava lentamente ai piedi della montagna, sarebbe durata un anno. Il team che gestiva la \"ChemCam\" prevedeva una dozzina di misurazioni della composizione delle rocce al giorno.\nDopo aver completato i test di mobilit\u00e0, il rover \u00e8 stato diretto verso la sua prima destinazione, un punto chiamato \"Glenelg\" distante in direzione est, che sarebbe stato coperto in circa due mesi. Una roccia, battezzata \"Jake Matijevic\" in onore ad un ingegnere che ha collaborato alla progettazione del rover e deceduto pochi giorni prima dell'atterraggio della sonda su Marte, \u00e8 stata il primo obiettivo da analizzare con la \"ChemCam\" e l'APXS. Le analisi hanno mostrato che era una roccia magmatica contenente oligoclasio.\nIl 27 settembre, \u00e8 stato annunciata la scoperta di evidenze di un antico alveo, situato tra l'orlo settentrionale del cratere Gale e i piedi del monte Sharp, una montagna presente all'interno del cratere stesso. Le immagini riprese dall'orbita marziana hanno mostrato una formazione di tipo cono alluvionale con materiali provenienti dai canali presenti nella peace Vallis. Le rocce analizzate da \"Curiosity\" sono state classificate come conglomerati contenenti ghiaia con dimensione che varia da un granello di sabbia ad una pallina da golf, e la maggior parte di forma arrotondata. Queste caratteristiche sono compatibili con l'antica presenza di un corso d'acqua che ha trasportato la ghiaia, arrotondandola.\nIl 7 ottobre, mentre il rover stava per prelevare un campione di terreno con il braccio robotico, \u00e8 stato scoperto uno strano \"oggetto chiaro\" nella sabbia. Sono state riprese diverse immagini ravvicinate e una delle prime interpretazioni ipotizzava che l'oggetto fosse un piccolo detrito della sonda.. Tuttavia, il ritrovamento di altri oggetti simili in altri punti di campionamento della sabbia, ha portato gli scienziati a ipotizzare che l'origine sia marziana.\nIl 17 ottobre \u00e8 stata effettuata la prima analisi cristallografica a raggi X del terreno marziano, rivelando la presenza di vari minerali tra cui feldspati, pirosseni e olivina. Da queste analisi, il suolo marziano \u00e8 somigliante al suolo basaltico di origine vulcanica delle isole Hawaii. Qualche settimana pi\u00f9 tardi il rover ha ripreso il suo itinerario.\n2013.\nA febbraio il rover ha utilizzato per la prima volta il piccolo martello a percussione per scavare una roccia. Le analisi del materiale estratto effettuate dagli strumenti \"CheMin\" e \"SAM\" hanno rivelato la presenza degli elementi zolfo, azoto, idrogeno, ossigeno, fosforo e carbonio. I minerali sono di tipo argilloso, quindi la roccia \u00e8 stata esposta ad un ambiente con presenza di acqua a pH neutro o lievemente alcalino.\nQuesti risultati rappresentano una evidenza scientifica che le condizioni geochimiche erano in passato adatte allo sviluppo di vita a livello di microrganismo.\nIl 18 marzo, la NASA ha annunciato la presenza di idratazione minerale, come il solfato di calcio in diversi campioni di rocce.\nTra il 4 aprile e il 1 maggio, il rover \"Curiosity\" ha operato in modo autonomo a causa della congiunzione solare che ha impedito le comunicazioni con la Terra. In questo periodo il rover ha effettuato delle analisi stazionarie nel punto chiamato \"Yellowknife Bay\".\nIl 5 giugno il rover ha ripreso il suo viaggio verso il \"Mount Sharp\", che avrebbe raggiunto da nove a dodici mesi.\nIl 6 agosto, NASA ha celebrato il primo anno di \"Curiosity\" su Marte, specificando che in questo periodo il rover ha trasmesso pi\u00f9 di 190 gigabit di dati, tra cui 70.000 immagini e pi\u00f9 di 75.000 attivazioni dello strumento \"Chemistry and Camera complex\" su oltre 2.000 obiettivi.\nIl 27 agosto, il rover ha utilizzato per la prima volta il suo sistema di auto-navigazione, che decide in autonomia il percorso.\nIl 19 settembre 2013, gli scienziati NASA, in base alle misurazioni del rover, hanno riferito che \"non\" sono state rilevate significative tracce di metano. ppbv, indebolendo le ipotesi di metanogenesi da parte di microrganismi.\nIl 26 settembre, gli scienziati NASA, hanno riferito che le analisi del suolo condotte tramite lo strumento \"SAM\" hanno mostrato la presenza di molecole acqua, in quantit\u00e0 pari al 2%.\nInoltre, \u00e8 stato dichiarato che il rover ha trovato due tipi di suolo: un suolo a grana fine, di tipo femico e un suolo a grana pi\u00f9 grossa di tipo felsico. Il primo tipo \u00e8 stato associato ai fenomeni di idratazione della superficie. Una delle rocce, chiamata \"Jake M\", \u00e8 una mugearite, ed \u00e8 molto simile alle mugaeriti terrestri.\nLe analisi del contenuto di argon nell'atmosfera marziana ha permesso di confermare l'origine marziana di alcune meteoriti trovate sulla Terra.\nIl 9 dicembre 2013, sono stati pubblicati sulla rivista \"Science\" diversi articoli scientifici sulle scoperte fatte dal rover \"Curiosity\". \nIn particolare, in base alle evidenze nella regione Aeolis Palus, si \u00e8 concluso che Marte possedeva un grande lago di acqua dolce, che potrebbe essere stato un ambiente favorevole per microorganismi. Le molecole organiche trovate in alcune rocce, che si pensava fossero dovute alla contaminazione degli strumenti di analisi del rover, sono invece originarie del pianeta rosso, che se la loro origine potrebbe essere in meteoriti caduti sul pianeta. Poich\u00e9 la maggior parte del carbonio rilevato dallo strumento \"SAM\" \u00e8 stato liberato dal campione di roccia a temperature relativamente basse, esso probabilmente non proviene dai minerali carbonati. \u00c8 stato ipotizzato, ma senza evidenze a supporto, che il carbonio potrebbe provenire da microrganismi, che potrebbero vivere nelle rocce ottenendo energia dallo sbilanciamento chimico tra i minerali, in un processo chiamato chemiolitotrofia.\nDopo circa 300 giorni di missione, lo strumento \"Radiation assessment detector\" (\"RAD\") per il rilevamento della dose assorbita ha misurato all'anno, sulla superficie. In base a questo dato, gli astronauti che visitassero Marte, impiegando 180 giorni per il viaggio e trascorrendo 500 giorni sul pianeta, sarebbero esposti ad una dose equivalente di circa . L'esposizione ad \u00e8 associata ad un incremento del 5 percento del rischio di sviluppare un carcinoma fatale. Il limite attuale fissato dalla NASA per gli astronauti che lavorano nell'orbita bassa terrestre \u00e8 il 3 percento.\nI campioni di terreno analizzati dal rover sono stati probabilmente in forma di fango per decine di milioni di anni e potrebbero aver ospitato microrganismi. Questo ambiente umido aveva un pH neutro, bassa salinit\u00e0, e composti di ferro e zolfo. Il carbonio, l'idrogeno, l'ossigeno, lo zolfo, l'azoto e il fosforo sono elementi chiave che indicano attivit\u00e0 biologica, e sono misurati direttamente dagli strumenti del rover, mentre il fosforo viene misurato per via indiretta. Le due rocce esaminate \"John Klein\" e \"Cumberland\" contenevano minerali basaltici, solfato di calcio, ossidi e idrossidi di ferro, solfati di ferro, materiali amorfi e argilla smectica.\nIl 20 dicembre 2013, \u00e8 stato annunciato il completamento del terzo aggiornamento del software, che aveva lo scopo di migliorare l'utilizzo del braccio robotico e la navigazione autonoma. L'usura di una ruota ha costretto i controllori di missione a guidare in modo pi\u00f9 cauto nelle zone dove il terreno \u00e8 maggiormente accidentato. Il rover ha ripreso il suo viaggio verso il \"Mount Sharp\".\n2014.\nIl 24 gennaio \u00e8 stato annunciato che la missione del rover \"Curiosity\" e del rover Opportunity \u00e8 la ricerca di vita biologica esistente nel passato, tra cui indizi di una biosfera basata su microrganismi autotrofi, chemiotrofi e/o chemiolitoautotrofi, e la presenza passata di acqua, tra cui ambienti fluvio-lacustri (pianure che hanno ospitato fiumi o laghi) che potrebbero aver reso il pianeta abitabile. Uno degli obiettivi primari \u00e8 diventato la ricerca di evidenze sulla passata abitabilit\u00e0, la tafonomia e il rilevamento di composti organici.\nIl 25 maggio, \"Curiosity\" ha scoperto un meteorite ferroso, soprannominato \"Lebanon\". A giugno \u00e8 stato osservato il transito di Mercurio sul Sole, la prima osservazione di questo tipo effettuata da un corpo celeste diverso dalla Terra.\nL'11 settembre, sol 746, \"Curiosity\" ha raggiunto le pendici di Aeolis Mons, la destinazione primaria della missione, dopo aver percorso una distanza di dal sito di atterraggio.\nIl 16 dicembre \u00e8 stato annunciato il rilevamento di una concentrazione di metano dieci volte pi\u00f9 alta nell'atmosfera marziana. Fino a questo punto della missione, le misurazioni effettuate (una dozzina nell'arco dei 20 mesi di missione) hanno mostrato un picco di 7 parti per miliardo di metano, tra la fine del 2013 e l'inizio del 2014, per poi tornare ad un decimo di questo valore.\nI campioni della roccia \"Cumberland\" contengono inoltre composti organici, in particolare clorobenzene.\n2015.\nIl 21 gennaio, la NASA ha annunciato lo sviluppo in collaborazione con Microsoft di un software chiamato \"OnSight\", che permette agli scienziati di effettuare esplorazioni virtuali di Marte sulla base dei dati raccolti dal rover.\nIl 27 febbraio, durante il trasferimento di un campione di roccia all'interno di uno strumento di analisi, il rover ha accusato un cortocircuito elettrico: il braccio robotico \u00e8 rimasto improvvisamente bloccato.\nIl 6 marzo sono stati condotti dei test per trovare la causa di problemi intermittenti al braccio robotico. I primi risultati hanno suggerito che potrebbe essere un problema relativo al meccanismo di percussione della punta abrasiva.\nIl 24 marzo \u00e8 stato annunciato il rilevamento di azoto, sotto forma di ossido d'azoto, tramite lo strumento \"Sample Analysis at Mars\" (\"SAM\"). La presenza di azoto supporta la teoria della antica abitabilit\u00e0 del pianeta.\nSuccessivamente, lo stesso strumento \"SAM\", \u00e8 stato impiegato per la misurazione degli isotopi di xeno e argon nell'atmosfera. Essendo gas nobili, sono chimicamente inerti e non reagiscono con altre sostanze presenti nell'aria o nel terreno. Per questo motivo possono essere impiegati per ricostruire la storia dell'atmosfera. Tali misurazioni hanno confermato la teoria di una forte fuga atmosferica avvenuta nel passato sul pianeta rosso.\nIl 19 agosto \u00e8 stato annunciato il rilevamento di una zona insolitamente ricca di idrogeno, ad una profondit\u00e0 di 1 metro, tramite lo strumento \"Dynamic Albedo of Neutrons\". L'idrogeno potrebbe apportenere a ioni idrossilici o a molecole d'acqua.\nIl 17 dicembre 2015, \"Curiosity\" ha scalato parte del monte, osservando rocce di composizione sostanzialmente diversa da quelle analizzate finora. In particolare, man mano che il rover percorreva il versante della montagna, le rocce mostravano livelli molto pi\u00f9 alti di silice rispetto alle rocce basalatiche precedenti. Ulteriori analisi hanno mostrato che contenevano Tridimite, un minerale poco comune sulla Terra, e opale non cristallina.\n2016.\nA gennaio il rover ha fotografato per la prima volta una duna, chiamata \"Namib\", a soli 7 metri di distanza e ha raccolto anche dati dell'atmosfera.\nNell'agosto 2016 il rover \"Curiosity\" ha percorso e superato un dislivello di 165 m a partire dall'atterraggio avvenuto nell'agosto 2012. A settembre il rover, mentre si avvicina al Aeolis Mons, ha modificato la sua traiettoria per non contaminare un possibile sito in cui potrebbe esserci acqua.\nIl 3 ottobre, la NASA ha diffuso il riassunto delle scoperte effettuate fino ad allora nella missione: \"La missione Curiosity ha gi\u00e0 raggiunto l'obiettivo principale di determinare se la regione di atterraggio abbia offerto nel passato condizioni ambientali favorevoli per microrganismi, se Marte abbia mai ospitato la vita. La missione ha trovato evidenze scientifiche di antichi fiumi e laghi, fonti di energia chimica e tutti gli ingredienti chimici necessari per la vita come la conosciamo.\".\n\u00c8 stata comunicata anche la pianificazione dei successivi due anni di missione (fino a settembre 2018), che comprendevano ulteriori esplorazioni dei pendii del monte, tra cui una cresta rocciosa ricca di ematite e una regione contenente uno strato roccioso ricco di argille.\nIl 13 dicembre sono state rilevate tracce di boro per la prima volta sul pianeta rosso, durante le analisi di rocce contenute in strati geologici pi\u00f9 recenti.\n \n2017.\nIl 17 gennaio 2017 la NASA ha pubblicato un'immagine di una tavola rocciosa detta \"Old Soaker\", segnata da spaccature che forse si produssero in un antico strato di fango, e una animazione della sabbia mossa dal vento.\nIl 27 febbraio, la NASA ha comunicato: \"Durante il primo anno, dopo l'atterraggio di Curiosity nel cratere Gale, la missione ha raggiunto il suo scopo primario di determinare che la regione ha offerto nel passato condizioni ambientali favorevoli per microrganismi. Le condizioni presenti nell'antico lago di acqua dolce comprendevano tutti gli elementi chimici necessari per la vita come la conosciamo, oltre a fonti di energia chimica impiegata da molti microrganismi terrestri. Nella missione estesa si cercher\u00e0 come e quando le condizioni abitabili del passato siano evolute nell'attuale ambiente secco e meno favorevole alla vita.\"\nIl 1 giugno, la NASA ha riferito di evidenze scientifiche a supporto della presenza di un antico lago nel cratere Gale, che potrebbe aver creato le condizioni favorevoli alla vita; l'antico lago presentava un fenomeno di stratificazione dell'acqua, in cui gli strati superficiali erano ricchi di agenti ossidanti rispetto a quelli pi\u00f9 profondi. Erano dunque presenti pi\u00f9 ambienti favorevoli ai microrganismi.\nTra il 22 luglio e il 1 agosto si \u00e8 verificata la congiunzione solare, che ha impedito la trasmissione di dati tra il rover e il controllo di missione a Terra. Il 5 agosto, la NASA ha festeggiato il quinto anniversario della missione.\nIl 13 settembre, il rover ha scalato la cresta rocciosa chiamata \"Vera Rubin Ridge\", dove era stata rilevata una forte presenza di ematite, ed ha iniziato ad analizzare le vene minerali presenti nei vari strati rocciosi, per scoprire maggiori dettagli sulla storia del pianeta.\nIl 30 settembre sono stati rilevati livelli di radiazione raddoppiati, e un'aurora 25 volte pi\u00f9 brillante delle precedenti. Questi fenomeni sono stati causati da una grande ed inattesa espulsione di massa coronale avvenuta a met\u00e0 mese.\nIl 17 ottobre sono stati effettuati dei test del sistema di abrasione delle rocce, che ha smesso di funzionare in modo affidabile nel dicembre 2016.\n2018.\nIl 22 marzo 2018, \"Curiosity\" ha trascorso 2000 sol di missione, e ha iniziato a studiare una regione ricca di rocce argillose.\nA giugno 2018 si \u00e8 creata una tempesta di sabbia che ha coinvolto la regione dove stava operando il rover Opportunity e si \u00e8 espansa coinvolgendo un'area di 41 milioni di km2. Il 20 giugno la NASA ha riferito che la tempesta aveva coperto l'intero pianeta.\nLe misurazioni di metano nell'atmosfera hanno mostrato un andamento ciclico stagionale, e sono stati rilevate tracce di cherogene e altri composti organici complessi. Questi sono stati rilevati dalle argilliti con et\u00e0 di 3,5 miliardi di anni, e analizzate dal rover diversi siti del cratere Gale. Questi campioni, una volta sottoposti a pirolisi tramite gli strumenti del rover, hanno rilasciato diverse molecole organiche come tiofene, composti aromatici come benzene e toluene e composti alifatici come il propano e il butene. Le concentrazioni di questi composti organici era superiore di 100 volte quella misurata precedentemente. La NASA ha annunciato che questa scoperta non \u00e8 una evidenza della presenza della vita sul pianeta, ma della presenza di composti organici necessari per sostenere la vita microscopica.\n2019.\nAd aprile sono state pubblicate le sequenze di immagini relative a eclissi solari causate dai satelliti di Marte.\nL'11 aprile 2019 \u00e8 stato annunciato che il rover stava studiando una regione ricca di rocce argillose chiamata \"Clay-bearing unit\" sulle pendici del monte \"Sharp\".\nDurante l'esplorazione, \u00e8 stata rilevato il livello pi\u00f9 alto di metano nella missione, 21 ppb. In comparazione, i livelli rilevati in precedenza erano attorno a 1 ppb. Dopo qualche giorno la concentrazione di metano \u00e8 tornata a livelli normali. Questo evento potrebbe essere stato causato da fuoriuscite di metano dalla superficie, che tuttavia non seguono schemi particolari. Il rover \"Curiosity\" non possedeva la strumentazione adatta per determiare se il metano \u00e8 di origine organica o inorganica.\n2020.\nA febbraio 2020, gli scienziati della NASA hanno annunciato il rilevamento del composto organico tiofene. Non \u00e8 chiaro se questa molecola, che sulla Terra \u00e8 associata con il cherogene, il carbone e il petrolio, sia di origine biologica o non biologica.\nAd aprile, gli scienziati hanno iniziato a manovrare il rover dalle proprie case a causa della pandemia di COVID-19.\nIl 29 agosto, la NASA ha pubblicato dei video dove il rover ha ripreso dei diavoli di sabbia e diverse immagini che mostrano il suolo marziano."}
{"id": "1144528", "revid": "124103692", "url": "https://it.wikipedia.org/wiki?curid=1144528", "title": "Ray Charles", "text": "Perse completamente la vista all'et\u00e0 di sei anni forse a causa di un glaucoma. Seppe coniugare sonorit\u00e0 diverse, dal rhythm and blues alla musica country, dal Vocal jazz al piano blues fino al soul blues.\nIl brano \"Georgia on My Mind\" \u00e8 stato il suo pi\u00f9 grande successo. Nel 1990 partecip\u00f2, classificandosi al secondo posto, al Festival di Sanremo dove interpret\u00f2 in coppia con Toto Cutugno la canzone \"Gli amori\". Il suo ultimo contributo alla musica \u00e8 stato la produzione di un disco di duetti con B.B. King, Elton John, Norah Jones e Johnny Mathis.\n\"The Genius\" - come era stato soprannominato per il suo straordinario talento artistico, nel 1980 apparve nel film \"The Blues Brothers\". Frank Sinatra lo chiam\u00f2 \"l'unico vero genio del business\".\nNel 2004, Rolling Stone Magazine lo nomin\u00f2 10\u00ba tra i 100 pi\u00f9 grandi artisti di tutti i tempi e 2\u00ba nella classifica del 2008 dei 100 pi\u00f9 grandi cantanti di sempre.\nIl sopra citato brano \"Georgia on My Mind\" - assieme ad altri motivi come \"I Can't Stop Loving You\", \"Unchain My Heart\", \"Hit the Road Jack\" - gli hanno valso tredici Grammy.\nBiografia.\nLe origini.\nNacque da una famiglia di umili origini nel sud segregazionista degli Stati Uniti d'America. La madre, Aretha Williams, aveva trovato impiego in una segheria, mentre il padre, Bailey Robinson, era un meccanico tuttofare impiegato nella manutenzione delle ferrovie. La famiglia si trasfer\u00ec a Greenville, quando Ray era appena nato. I genitori in realt\u00e0 non furono mai sposati e, anzi, il padre aveva formato altre tre famiglie, lasciando presto la compagna e i due figli. Quando Ray aveva appena cinque anni, assistette impotente alla morte del fratello minore, George, annegato in una tinozza per il bucato.\nCharles non nacque cieco. Inizi\u00f2 ad avere problemi con la vista a 5 anni e divenne completamente cieco pochi mesi a seguire. Lui stesso non ha mai capito chiaramente il motivo del suo problema; alcune ipotesi affermano che sia dovuto a un glaucoma, secondo altre, il motivo fu un'infezione mai curata causata dal contatto con acqua saponata. Frequent\u00f2 quindi una scuola per sordi e ciechi in Florida, dal 1937 al 1945. Fu qui che conobbe appieno la musica ed impar\u00f2 a comporre, a suonare strumenti musicali e a sviluppare il suo dono musicale. Durante questo periodo mor\u00ec la madre, seguita, due anni dopo, dal padre.\nCarriera.\nGli inizi.\nNel suo periodo di scuola gli venne insegnata solamente musica classica, quando lui avrebbe invece voluto suonare ci\u00f2 che sentiva spesso alla radio: lo swing, il jazz ed il blues.\nDopo la morte della madre, Charles non ritorn\u00f2 pi\u00f9 a scuola. And\u00f2 a vivere a Jacksonville, presso una coppia, amica della madre. Per pi\u00f9 di un anno suon\u00f2 il piano per alcune band, al Ritz Theatre di LaVilla, guadagnando quattro dollari a sera. Successivamente si spost\u00f2 ad Orlando, e poi Tampa, dove suon\u00f2 assieme ad una band del sud chiamata The Florida Playboys. Fu questo il periodo in cui inizi\u00f2 ad utilizzare i suoi occhiali, creati da Billy Stickles.\nTrasferitosi a Seattle, nello Stato di Washington, nel 1947, inizi\u00f2 presto ad incidere dischi (la sua prima registrazione fu il singolo \"I Love You, I Love You (I Will Never Let You Go)Confession Blues\", del 1949) e il suo primo successo ad entrare nelle classifiche di vendita fu, nel 1951, \"Baby, Let Me Hold Your Hand\". In seguito, con Ahmet Erteg\u00fcn, firm\u00f2 per la Atlantic Records. Quando entr\u00f2 nell'industria discografica, il suo nome da artista venne abbreviato in Ray Charles, per evitare possibili confusioni con il pugile Sugar Ray Robinson.\nA inizio di carriera fu influenzato - e questo lo si pu\u00f2 evincere dalle prime registrazioni - dallo stile vocale di colleghi a quel tempo assai celebri, come Nat King Cole e Charles Brown. Comp\u00ec le prime \"tourn\u00e9e\" con Lowell Fulson ed ebbe modo di lavorare anche con Guitar Slim e Ruth Brown.\nCharles affin\u00f2 progressivamente uno stile personale che lo port\u00f2 a miscelare una combinazione di vari generi musicali, fra cui il gospel e il jazz.\nIl periodo con la Atlantic Records.\nStipulato un contratto con la Atlantic Records, Charles inizi\u00f2 a pubblicare le sue prime canzoni, come \"It Should Have Been Me\" e \"Mess Around\", entrambe scritte da Erteg\u00fcn. La hit che port\u00f2 Charles al successo nazionale fu \"I Got a Woman\", scritta con il suo collega Renald Richard. Il singolo scal\u00f2 le classifiche R&amp;B di \"Billboard\" e, dal 1955 al 1959, fu seguito da altri successi come \"This Little Girl of Mine\", \"Lonely Avenue\", \"Mary Ann\", \"Drown in My Own Tears\" e \"The Night Time (Is the Right Time)\", canzoni incluse nei suoi dischi \"Hallelujah, I Love Her So, Yes Indeed!\" e \"The Genius Sings the Blues\".\nCharles venne spesso citato, soprattutto dal critico Victor Bollo, per l'uso della sua voce \u00abcome se fosse un sassofono\u00bb. Durante questo periodo di transizione, reclut\u00f2 un gruppo di ragazze chiamato The Cookies, e le incluse nelle sue canzoni come coriste. In seguito, le Cookies cambiarono il loro nome in The Raelettes.\nIl successo.\nNel 1959, in molte radio venne trasmessa la canzone \"What'd I Say\", divenuta un successo. Dopo essere stato a lungo conosciuto negli ambienti R&amp;B, con questo brano, Charles riusc\u00ec finalmente ad ottenere popolarit\u00e0 nell'ambiente della musica pop, contribuendo anche all'affermazione del genere soul. La canzone \u00e8 stata nominata come la decima migliore di tutti i tempi nella Lista delle 500 migliori canzoni secondo la rivista \"Rolling Stone\".\nL'ultimo disco di Charles con la Atlantic fu \"The Genius of Ray Charles\", uscito il medesimo anno di \"What I'd Say\". Successivamente il musicista firm\u00f2 per la ABC Records, sempre nel 1959.\nCanzoni come \"Georgia on My Mind\", \"Hit the Road Jack\" e \"Unchain My Heart\", incrementarono ulteriormente il suo successo. Scritta nel 1930 da Stuart Gorrell (testo) e Hoagy Carmichael (musica), \"Georgia on My Mind\" divenne universalmente popolare proprio grazie a Charles, che la registr\u00f2 nel 1960 e la incluse nell'album \"The Genius Hits the Road\". Il singolo raggiunse la posizione numero uno della U.S. Billboard Hot 100 nel novembre 1960.\nGli altri dischi del musicista, \"Modern Sounds in Country and Western Music\" e \"Modern Sounds in Country and Western Music Vol. 2\", aiutarono inoltre a diffondere la musica country.\nDal 1963 al 1967, Charles pubblic\u00f2 altri brani di successo come \"Busted\", \"Take these Chains from My Heart\" e \"Here We Go Again\", cantata 37 anni dopo assieme a Norah Jones.\nGli anni seguenti.\nNel 1965 Charles venne arrestato per possesso di eroina, droga di cui era dipendente da circa 20 anni. Questo fu il suo terzo arresto, ma evit\u00f2 la prigione riuscendo a disintossicarsi in una clinica di Los Angeles, California. Pass\u00f2 il 1966 in libert\u00e0 vigilata, mentre il suo singolo \"Crying Time\" raggiungeva la 6\u00aa posizione delle classifiche. Il brano vinse anche il Grammy Award for Best Male R&amp;B Vocal Performance nel 1967.\nDalla fine degli anni sessanta agli anni settanta, le canzoni di Charles furono o successi o flop, con alcune grandi hit e lavori premiati dalla critica.\nNel novembre 1977, Charles apparve in televisione come conduttore di \"Saturday Night Live\".\nIl 7 marzo 1979, come simbolo di riconciliazione dopo i conflitti per l'ottenimento dei diritti civili, Charles cant\u00f2 \"Georgia on My Mind\" davanti all'Assemblea generale della Georgia. Dopo la performance di Charles, l'Assemblea adott\u00f2 il brano come canzone ufficiale dello Stato il 24 aprile dello stesso anno. Ebbe inoltre successo la sua versione di \"America the Beautiful\".\nNegli anni ottanta altri eventi aumentarono il successo di Charles tra il pubblico pi\u00f9 giovane. Nel 1980 apparve nel film \"The Blues Brothers\". Nel 1986 cant\u00f2 \"America The Beautiful\" a Wrestlemania 2. In una pubblicit\u00e0 della Pepsi Cola degli anni novanta, Charles rese celebre la frase \"You Got the Right One, Baby!\". Sempre del 1986, registr\u00f2 assieme a Billy Joel, pianista e cantante statunitense, il singolo Baby Grand. Nel 1985 partecip\u00f2 alla registrazione del singolo \"We Are the World\", prodotto da Quincy Jones e inciso a scopo benefico da USA for Africa, un supergruppo di celebrit\u00e0 della musica pop, riunitesi secondo il modello della Band Aid di \"Do They Know it's Christmas?\". I proventi raccolti con \"We Are the World\" furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come \"Canzone dell'anno\", come \"Disco dell'anno\", e come \"Miglior performance di un duo o gruppo vocale pop\".\nPur essendo stato un sostenitore di Martin Luther King e dei diritti degli afroamericani negli USA, Charles incontr\u00f2 varie controversie nel Sudafrica nel 1981, durante una protesta contro l'apartheid.\nNel 1989 Charles registr\u00f2 una cover di una canzone della band giapponese Southern All Stars. Per la sua versione, il titolo del brano, \"Itoshi no Ellie\", venne tradotto in \"Ellie My Love\". Il singolo raggiunse la 3\u00aa posizione delle classifiche nipponiche. \"Ellie My Love\" vendette pi\u00f9 di 400.000 copie e in Giappone divenne un gran successo. Fu, inoltre, ospite nell\"'Oro, Incenso e Birra Tour\" di Zucchero Fornaciari.\nCharles apparve anche a due inaugurazioni presidenziali. Nel 1985 si esib\u00ec per la riconferma di Ronald Reagan e nel 1993 cant\u00f2 per celebrare la vittoria di Bill Clinton.\nDa fine anni ottanta ad inizio anni novanta, Charles, apparve anche in vari show televisivi, tra cui il \"Super Dave Osbourne Show\".\nNel 1990, assieme a Chaka Khan, venne incluso nella hit di Quincy Jones, \"I'll Be Good to You\", tratto dall'album \"Back on the Block\".\nDopo la morte di Jim Henson nel medesimo anno, Charles apparve in un tributo della CBS, \"The Muppets Celebrate Jim Henson\". Diede un breve discorso riguardo alla morte di Henson, dichiarando che \u00abprese una semplice canzone e la trasform\u00f2 in un momento di grande potere\u00bb. Charles si riferiva al brano \"It's Not Easy Being Green\", che cant\u00f2 insieme ai personaggi dei Muppets in ricordo di Henson.\nNel 1990 partecip\u00f2, assieme a Toto Cutugno, al Festival di Sanremo con la canzone \"Good Love Gone Bad/Gli amori\" piazzandosi al secondo posto, il pezzo non venne per\u00f2 mai inciso.\nNel 1999 Charles introdusse Billy Joel nella Rock And Roll Hall Of Fame. Nel 2001 collabor\u00f2 nuovamente con Zucchero Fornaciari nell'album \"Shake\".\nVita privata e morte.\nCharles \u00e8 stato sposato due volte ed ha avuto dodici figli da sette diverse donne. Il suo primo matrimonio con Eileen Williams \u00e8 stato breve, dal 31 luglio 1951 al 1952. Ha avuto tre figli dal suo secondo matrimonio con Beatrice Della Howard durato dal 5 aprile 1955 al 1977.\nAveva una grande passione per gli scacchi e per giocare usava una speciale scacchiera.\nCharles mor\u00ec il 10 giugno 2004 per le complicanze di una malattia al fegato all'et\u00e0 di 73 anni. Sua partner a lungo termine fino al momento della morte \u00e8 stata Norma Pinella.\nRay Charles oggi riposa nel Cimitero Parco di Inglewood, California.\nFilmografia.\nFilm dedicati.\nNel 2004 \u00e8 uscito \"Ray\", film basato sulla vita di Charles e che affronta anche i suoi problemi legati alla dipendenza da eroina. Per questo film, l'attore Jamie Foxx ha ricevuto il premio Oscar come \"Miglior attore protagonista\". Nel 1988 partecipa come ospite nel primo episodio della quarta serie di \"Moonlighting\", mentre tra il 1997 e il 1998 \u00e8 apparso come ospite in tre episodi della quinta stagione della serie televisiva \"La tata\", \"Ray Charles e Yetta: coppia perfetta\", \"Il rap di Sam\" e \"Disaccordo per l'accordo\", e in un episodio della sesta stagione: \"Una tata miracolosa\" nel ruolo del fidanzato di Yetta."}
{"id": "1144529", "revid": "1573940", "url": "https://it.wikipedia.org/wiki?curid=1144529", "title": "Phyllidiidae", "text": "Phyllidiidae \u00e8 una famiglia di molluschi nudibranchi.\nDescrizione.\nLe specie di questa famiglia hanno un corpo grossolanamente ovale, con mantello marcatamente tubercolato, ricco di spicole calcaree o chitinose, con pattern di colorazione contrastanti. Hanno rinofori lamellari, retrattili e sono privi del caratteristico ciuffo branchiale, tipico della maggior parte dei doridoidei; al pari degli altri membri della superfamiglia Phyllidioidea sono inoltre privi di radula ed hanno un apparato buccale di tipo succhiante.\nBiologia.\nSi nutrono in prevalenza di spugne.\nDistribuzione e habitat.\nLa maggior parte delle specie di questa famiglia si trovano nell'Indo-Pacifico; solo un esiguo numero di specie \u00e8 presente nell'Atlantico e nel Mediterraneo.\nTassonomia.\nLa famiglia comprende i seguenti generi:\nIn passato venivano inclusi altri due generi, ora considerati dei sinonimi:"}
{"id": "1144532", "revid": "484362", "url": "https://it.wikipedia.org/wiki?curid=1144532", "title": "Re di Troia", "text": "Albero genealogico dei Re di Troia secondo la tradizione di Omero e Apollodoro.\nTroo fu il primo re di Troia mentre Erittonio e Dardano furono re di Dardania, ovvero il nome della stessa terra (e citt\u00e0) prima che Troo ne divenne l'eponimo."}
{"id": "1144533", "revid": "80339", "url": "https://it.wikipedia.org/wiki?curid=1144533", "title": "Litologia", "text": ""}
{"id": "1144550", "revid": "228587", "url": "https://it.wikipedia.org/wiki?curid=1144550", "title": "Morne-\u00e0-l'Eau", "text": "Morne-\u00e0-l'Eau \u00e8 un comune francese di 17.248 abitanti situato nella parte occidentale dell'isola di Grande-Terre e facente parte del dipartimento d'oltre mare di Guadalupa. Il suo territorio \u00e8 suddiviso tra due cantoni.\nParte del territorio di Morne-\u00e0-l'Eau costituisce la riserva naturale di \"Grand Cul-de-Sac marin\"."}
{"id": "1144555", "revid": "2110845", "url": "https://it.wikipedia.org/wiki?curid=1144555", "title": "Ugolino Nicolini", "text": "Biografia.\n\u00c8 stato uno studioso e storico medievista.\nNato Vincenzo Nicolini, vide la luce a S. Angelo di Celle, frazione del comune di Deruta, quarto di otto fratelli, in una famiglia del contado perugino. Comp\u00ec gli studi a Celleno nei pressi di Viterbo, a Todi nel \"Collegio di Montesanto\", fino al liceo classico a Trevi per poi frequentare il corso teologico a San Damiano e alla Porziuncola.\nVest\u00ec l'abito francescano nel 1942 e fu ordinato sacerdote nel 1950 quando decise di laurearsi all'Universit\u00e0 Cattolica del Sacro Cuore di Milano in lettere classiche.\nEntrato all'Universit\u00e0 di Perugia nel 1958, stesso anno dell'istituzione della facolt\u00e0 di lettere, inizi\u00f2 come assistente di storia medievale per la paleografia. Nel 1970 divenne titolare della cattedra di storia medievale, reggendola per due decenni fino al 1991, anno della morte. Tra i suoi collaboratori o allievi Attilio Bartoli Langeli e Giovanna Casagrande \nAttivit\u00e0 di storico.\nL'Umbria fu al centro dei suoi lavori; si possono infatti contare decine di sintesi sulla storia civile e religiosa, dal periodo comunale alle esperienze eremitiche, dalle feste paesane alla vita monastica. Da citare gli studi sulla struttura urbana di Assisi, la storia di Sangemini, oltre al suo comune e al suo paese natale: Deruta e Sant'Angelo di Celle.\nNumerosi i lavori dedicati al capoluogo umbro; dalla storia dei Disciplinati, alla storia della documentazione e del notariato, fino ai \"saggi\" su Monteluce e sui fraticelli di Monte Malbe.\nResse il Collegio di Monteripido, convento francescano perugino, fino alla prematura morte, divenendone la maggiore voce. I suoi studi vengono oggi consultati dagli storici interessati al medioevo umbro.\nOpere.\n\"Scritti di storia\", Napoli, Edizioni Scientifiche Italiane, 1993 (Pubblicazioni del Dipartimento di scienze storiche della Universit\u00e0 degli Studi di Perugia, n. 1), pp. 29-36 (raccolta postuma di scritti scelti)\n\"Umbria e Perugia nel Medioevo e nella prima et\u00e0 moderna.\" \"Ugolino Nicolini,\" a cura di A. Bartoli Langeli et alii, Spoleto, Fondazione Centro italiano di studi sull'Alto Medioevo, 2015 (Biblioteca del Centro per il collegamento degli studi medievali e umanistici in Umbria, 34) (altra raccolta di scritti, completa)\nReformationes comunis Perusii quae extant anni MCCLXII Perugia, Deputazione di storia patria per l\u2019Umbria, 1969 (Fonti per la storia dell\u2019Umbria, n. 5)\n\"Chi era il \u201cgentiluomo\u201d perugino che ospit\u00f2 Domenico alias Giacomo da Monteprandone\", gi\u00e0 in \u201cPicenum Seraphicum\u201d, 6 (1970), pp. 190-193, ora in IDEM, Scritti di storia,cit. pp. 385-388\n\"Documenti su Pietro Ispano (poi Giovanni XXI?) e Taddeo degli Alderotti nei loro rapporti con Perugia\", gi\u00e0 in \"Filosofia e cultura in Umbria tra Medioevo e Rinascimento\", atti del IV Convegno di studi umbri (Gubbio, maggio 1966), Perugia 1967, pp. 271-284, ora in IDEM, Scritti di storia, cit., pp. 199-210\n\"Dottori, scolari, programmi e salari alla Universit\u00e0 di Perugia verso la met\u00e0 del sec. XV,\" gi\u00e0 in \u201cBollettino della Deputazione di storia patria per l\u2019Umbria\u201d, 58 (1961), pp. 139-159, ora in IDEM, Scritti di storia, cit. pp. 161-179 \n\"Giovanni di Giovanni da Augusta stampatore a Perugia della Summa Philosophiae di Paolo da Venezia (25 gennaio 1477)\", gi\u00e0 in \u201cBollettino della Deputazione di storia patria per l\u2019Umbria\u201d, 60 (1963), pp. 135-141, ora in IDEM, Scritti di storia, cit., pp. 181-186\n\"Gli statuti del Lago fonte primaria per un\u2019enciclopedia del Trasimeno\", gi\u00e0 in \"Lingua, storia e vita dei laghi d\u2019Italia\", atti del I Convegno dell\u2019Atlante Linguistico dei Laghi d\u2019Italia [ALLI] (Lago Trasimeno, 23-25 settembre 1982), Perugia 1984, ora in IDEM, Scritti di storia, cit., pp. 37-57\n\"I Baglioni e la beata Colomba\", estr. da \"Una Santa, una citt\u00e0\", atti del Convegno storico nel V centenario della venuta a Perugia di Colomba da Rieti (Perugia, 10-12 novembre 1989), a cura di G. Casagrande ed E. Menest\u00f2, Perugia-Firenze, Regione dell\u2019Umbria-La Nuova Italia Editrice, 1990, pp. 75-87, ora in IDEM, Scritti di storia, cit., pp. 99-107\n\"I frati della penitenza a Perugia alla fine del secolo XIII,\" gi\u00e0 in \"Il movimento dei Disciplinati nel settimo centenario del suo inizi\"o, atti del Convegno internazionale (settembre 1960), Perugia 1962, pp. 371-379, ora in IDEM, Scritti di storia, cit., pp. 227-234\n\"I fraticelli di Montemalbe a Perugia nel secolo XIV\", gi\u00e0 in \u201cPicenum Seraphicum\u201d, 11 (1974), pp. 262-281, ora in IDEM, Scritti di storia, cit., pp. 417-434\n\"I Minori osservanti di Monteripido e lo scriptorium delle Clarisse di Monteluce in Perugia nei secoli XV e XVI\", gi\u00e0 in \u201cPicenum Seraphicum\u201d, 8 (1971), pp. 100-130, ora in IDEM, Scritti di storia, cit., pp. 389-416\n\"Il \u201clibro di Dante\u201d in due inventari perugini dell\u2019inizio del sec. XV\", gi\u00e0 in \u201cAnnali della Facolt\u00e0 di Lettere e Filosofia dell\u2019Universit\u00e0 degli Studi di Perugia\u201d, 3 (1965-1966), pp. 653-668, ora in IDEM, Scritti di storia, cit., pp. 187-198\n\"Il periodo consolare e podestarile,\" gi\u00e0 in \"Societ\u00e0 e istituzioni dell\u2019Italia comunale: l\u2019esempio di Perugia (secoli XII-XIV\"), atti del Congresso storico internazionale (Perugia, 6-9 novembre 1985), Perugia, Deputazione di storia patria per l\u2019Umbria, 1988, pp. 25-39, ora in IDEM, Scritti di storia, cot., pp. 59-72\n\"L\u2019eremitismo francescano umbro nei secoli XIII-XVI\", gi\u00e0 in \u201cAnalecta TOR\u201d, 13 (1979), pp. 425-442, ora in IDEM, Scritti di storia, cit., pp. 435-449\n\"La \u201cDomus Sancti Gregorii\u201d o \u201cSapienza Vecchia\u201d di Perugia. Nota sul periodo delle origini,\" estr. da \"I collegi universitari in Europa tra il XIV e il XVIII secolo\", atti del Convegno di studi della Commissione internazionale per la storia delle Universit\u00e0 (Siena-Bologna, 16-19 maggio 1988), a cura di D. Maffei e H. De Ridder-Symoens, Milano, Giuffr\u00e8, 1991, pp. 47-52, ora in IDEM, Scritti di storia, cit., pp. 211-217\n\"La ceramica di Deruta: organizzazione economia maestri. I documenti\", gi\u00e0 in \"Antiche maioliche di Deruta per un museo regionale della ceramica, catalogo della mostra\" (Spoleto, 26 giugno-13 luglio 1980) Firenze 1980, pp. 21-43, ora in IDEM, Scritti di storia, cit., pp. 469-491\n\"La Conca: le mura e gli uomini\", gi\u00e0 in \"Un quartiere e la sua storia: la Conca di Perugia\", Perugia 1983, pp. 56-68, 239-247, ora in IDEM, Scritti di storia, cit., pp. 127-138 \n\"La Madonna dei Bagni: il culto e la documentazione\", gi\u00e0 in \"Gli ex-voto in maiolica della chiesa della Madonna dei Bagni di Deruta\", Firenze 1982, pp. 41-53, ora in IDEM, Scritti di storia, cit., pp. 503-519\n\"La stregoneria a Perugia e in Umbria nel medioevo\", gi\u00e0 in \u201cBollettino della Deputazione di storia patria per l\u2019Umbria\u201d 89 (1987), pp. 5-87, ora in IDEM, Scritti di storia, cit., pp. 73-97 (solo parte introduttiva, senza l\u2019edizione dei testi, che invece \u00e8 in S)\n\"La vita comune del clero a Perugia nei secoli XI e XII\", gi\u00e0 in \"La vita comune del clero nei secoli XI e XII\", atti della Settimana di studio La Mendola (settembre 1959), Milano 1962, pp. 260-264, ora in IDEM, Scritti di storia, cit., n. 1), pp. 221-226\n\"Le canonizzazioni \u201cfacili\u201d del comune di Perugia: il caso di San Bevignate,\" gi\u00e0 in \"Templari e Ospitalieri in Italia. La chiesa di San Bevignate a Perugia\", a cura di M. Roncetti, P. Scarpellini e F. Tommasi, Milano 1987, pp. 39-45, ora in IDEM, Scritti di storia, cit., pp. 337-348\n\"Le magistrature locali nei comuni umbri: questioni di terminologia e di rapporti interregionali\", gi\u00e0 in \"Universit\u00e0 e tutela dei beni culturali: il contributo degli studi medievali e umanistici\", atti del Convegno promosso dalla Facolt\u00e0 di Magistero di Arezzo dell\u2019Universit\u00e0 di Siena (Arezzo-Siena, gennaio 1977), a cura di I Deug-Su ed E. Menest\u00f2, Firenze 1981, ora in IDEM, Scritti di storia, cit., pp. 29-36\n\"Le maioliche di Deruta, Gualdo Tadino e Gubbio: stato della documentazione dei secoli XIV-XVI,\" gi\u00e0 in \"Maioliche umbre decorate a lustro: il Rinascimento e la ripresa ottocentesca: Deruta, Gualdo Tadino, Gubbio\", catalogo della mostra (Spoleto, 26 giugno-18 luglio 1982), Firenze 1982, pp. 16-24, ora in IDEM, Scritti di storia, cit. , pp. 495-502\n\"Le mura medievali di Perugia\", in \"Storia e arte in Umbria nell\u2019et\u00e0 comunale\", atti del VI Convegno di Studi Umbri (Gubbio, 26-30 maggio 1968), Perugia, Centro di studi umbri-Casa di S. Ubaldo (Gubbio)-Facolt\u00e0 di lettere e filosofia dell\u2019Universit\u00e0 degli Studi di Perugia, 1971, pp. 695-769\n\"Mura della citt\u00e0 e mura dei borghi: la coscienza urbanistica di Perugia medievale\", in F. Roncalli di Montorio-U. Nicolini-F. I. Nucciarelli, \"Mura e torri di Perugia\", Perugia 1989 [Pubblicazioni dell'Istituto italiano dei castelli, Roma, 26], pp. 49-77, ora in IDEM, Scritti di storia, Napoli, Edizioni Scientifiche Italiane, 1993 (Pubblicazioni del Dipartimento di scienze storiche della Universit\u00e0 degli Studi di Perugia, n. 1), pp. 127-138\n\"Note su Gregorio VII e i suoi rapporti con le abbazie benedetine umbre\", gi\u00e0 in \"Aspetti dell\u2019Umbria dall\u2019inizio del secolo VIII alla fine del secolo XI\", atti del III Convegno di studi umbri (Gubbio, maggio 1965), Perugia 1966, pp. 273-281, ora in IDEM, Scritti di storia, cit., pp. 235-242\n\"Nuove testimonianze su Raniero Fasani e i suoi disciplinati,\" gi\u00e0 in \u201cBollettino della Deputazione di storia patria per l\u2019Umbria\u201d, 60 (1963), pp. 331-345, ora in IDEM, Scritti di storia, cit., pp. 293-305\n\"Perugia e l\u2019origine dell\u2019Osservanza francescana\", gi\u00e0 in \"Il rinnovamento del francescanesimo: l\u2019Osservanza\", atti dell\u2019XI Convegno della Societ\u00e0 internazionale di studi francescani (Assisi, 20-22 ottobre 1983), Assisi 1985, pp. 287-299, ora in IDEM, Scritti di storia, cit., pp. 451-458\n\"Pievi e parrocchie in Umbria nei secoli XIII-XV\", gi\u00e0 in \"Pievi e parrocchie in Italia nel Basso Medioevo (sec. XIII-XV)\", atti del VI Convegno di storia della Chiesa in Italia (Firenze, 21-25 settembre 1981), Roma 1984, pp. 865-892, ora in IDEM, Scritti di storia, cit., pp. 257-278\n\"Ricerche sulla sede di fra Raniero Fasani fuori Porta Sole a Perugia\", gi\u00e0 in \u201cBollettino della Deputazione di storia patria per l\u2019Umbria\u201d, 63 (1966), pp. 189-204, ora in IDEM, Scritti di storia, cit., pp. 307-319\n\"San Giovanni da capestrano studente e giudice a Perugia (1411-1414),\" gi\u00e0 in \u201cArchivium franciscanum historicum\u201d, 53 (1960), pp. 39-77, ora in IDEM, Scritti di storia, cit., pp. 351-383\n\"Un \u201cconsilium\u201d inedito di Guido da Suzzara e la lotta politica a Perugia al tempo di Corradino\", in \u201cAnnali di storia del diritto\u201d, VIII (1964), pp. 349-355, ora in IDEM, Scritti di storia, cit., pp. 3-9\n\"Una cattedrale per un popol\"o, gi\u00e0 in \"Una citt\u00e0 e la sua cattedrale: il duomo di Perugia\", atti del Convegno di studio (Perugia, 26-29 settembre 1988), a cura di M. L. Cianini Pierotti, Perugia 1992, pp. 211-225, ora in IDEM, Scritti di storia, cit., pp. 279-290"}
{"id": "1144568", "revid": "78273", "url": "https://it.wikipedia.org/wiki?curid=1144568", "title": "Gerolsteiner (ciclismo)", "text": ""}
{"id": "1144570", "revid": "79213", "url": "https://it.wikipedia.org/wiki?curid=1144570", "title": "Padre Ugolino Nicolini", "text": ""}
{"id": "1144580", "revid": "767487", "url": "https://it.wikipedia.org/wiki?curid=1144580", "title": "Le seduttrici", "text": "Le seduttrici (\"A Good Woman\") \u00e8 un film del 2004 diretto da Mike Barker.\nIl film, interpretato da Scarlett Johansson e Helen Hunt ed ambientato ad Atrani e Amalfi, \u00e8 un adattamento cinematografico de \"Il ventaglio di Lady Windermere\" di Oscar Wilde.\nTrama.\nNew York, anni trenta. La signora Erlynne, reduce da due matrimoni, \"femme fatale\" dell'alta societ\u00e0, \u00e8 messa in condizioni di abbandonare la citt\u00e0 per l'ostracismo delle innumerevoli mogli esasperate dai tradimenti dei mariti. Cos\u00ec, vende i propri beni per pagarsi un viaggio ad Atrani e Amalfi, dove nella stagione estiva \u00e8 pieno di ricconi di ogni tipo sui quali mettere gli occhi.\nGiunta in Italia, la donna irretisce subito il giovane americano Robert Windermere con il quale viene vista sovente incontrarsi in segreto. La cosa fa immaginare che tra i due sia nata una relazione della quale tutti sembrano essere al corrente tranne la fresca sposa, Lady Meg Windermere. Questa \u00e8 a sua volta insidiata da un amico di Robert, Lord Darlington, che insinuandole il dubbio la porta a guardare il libretto degli assegni del marito, nel quale c'\u00e8 traccia di innumerevoli pagamenti alla signora Erlynne. Proprio il giorno della festa di compleanno di Lady Windermere tutti i nodi vengono al pettine.\nLa giovane donna, convinta che il marito la tradisca con Lady Erlynne, si prepara a tradirlo con Lord Darlington. Ma Lady Erlynne, che in realt\u00e0 \u00e8 la mamma di Meg, che lei crede morta, riesce a rimediare a tutto il pasticcio creato, a spese del suo stesso fidanzamento con il maturo Lord Augustus, ricchissimo e a sua volta divorziato. La donna restituisce anche l'ultimo assegno di Robert che per amore della moglie ha pagato la mamma di lei perch\u00e9 non si palesasse, turbando un equilibrio faticosamente raggiunto. Salutata amorevolmente la figlia, dopo aver spiegato tutto il malinteso, si fa da parte senza rivelare la sua vera identit\u00e0.\nQuando \u00e8 gi\u00e0 sull'aereo, scopre che Lord Augustus l'ha seguita. Questi le consegna il ventaglio che la figlia ha dato al ricco inglese, raccontandogli tutta la verit\u00e0 che la scagionava sulla rottura del fidanzamento. I due partono cos\u00ec per una meta ignota, per rifarsi una vita, felici, insieme.\nAltre versioni.\nQuesto \u00e8 il quarto adattamento cinematografico della commedia in quattro atti di Oscar Wilde \"Il ventaglio di Lady Windermere\" del 1892. I precedenti sono:\nDifferenze.\nLa commedia si svolge nell'arco di 24 ore e tutta nella Londra della fine Ottocento. A parte l'ambientazione e i tempi pi\u00f9 dilatati, il film segue con precisione la trama della commedia originale.\nDistribuzione.\nLa pellicola \u00e8 uscita nel Regno Unito il 13 maggio 2005, negli Stati Uniti d'America il 3 febbraio 2006, e in Italia il 1\u00ba settembre dello stesso anno."}
{"id": "1144585", "revid": "25303730", "url": "https://it.wikipedia.org/wiki?curid=1144585", "title": "Life is wild", "text": ""}
{"id": "1144591", "revid": "3535", "url": "https://it.wikipedia.org/wiki?curid=1144591", "title": "Coordinate cartesiane del dimero dell'acqua", "text": ""}
{"id": "1144595", "revid": "103936", "url": "https://it.wikipedia.org/wiki?curid=1144595", "title": "Dies nigro signanda lapillo", "text": ""}
{"id": "1144596", "revid": "63756", "url": "https://it.wikipedia.org/wiki?curid=1144596", "title": "AX25", "text": ""}
{"id": "1144599", "revid": "200154", "url": "https://it.wikipedia.org/wiki?curid=1144599", "title": "Dies albo signanda lapillo", "text": ""}
{"id": "1144602", "revid": "1573940", "url": "https://it.wikipedia.org/wiki?curid=1144602", "title": "Phyllidia", "text": "Phyllidia \u00e8 un genere di molluschi nudibranchi della famiglia Phyllidiidae.\nTassonomia.\nIl genere comprende le seguenti specie:"}
{"id": "1144609", "revid": "1632387", "url": "https://it.wikipedia.org/wiki?curid=1144609", "title": "Fatal Portrait", "text": "Fatal Portrait \u00e8 il primo album della band danese di heavy metal King Diamond, pubblicato nel 1986 dalla Roadrunner Records. Musicalmente, l'album \u00e8 simile al precedente gruppo del cantante. Le prime quattro tracce e l'ultima narrano un concept di una ragazza liberata da una maledizione lanciata da sua madre."}
{"id": "1144610", "revid": "1516566", "url": "https://it.wikipedia.org/wiki?curid=1144610", "title": "Armoriale dei comuni dell'Eure", "text": "Questa pagina contiene le armi (stemma e blasonatura) dei comuni dell'Eure."}
{"id": "1144616", "revid": "174779", "url": "https://it.wikipedia.org/wiki?curid=1144616", "title": "Lago Biviere", "text": "Il lago Biviere si trova nel Parco dei Nebrodi nel territorio del comune di Cesar\u00f2, nella citt\u00e0 metropolitana di Messina, in Sicilia.\nImmerso in un fondovalle fittissimo di vegetazione della faggeta \"Sollazzo Verde\", sul versante meridionale della catena dei Nebrodi, a quota 1278 m s.l.m., esso si stende tra le faggete delle pendici nordorientali di Monte Soro e quelle nordoccidentali di Monte Scafi a circa 5 chilometri dall'artificiale Lago Maulazzo.\nIl lago \u00e8 meta di molti turisti specialmente nei periodi festivi.\nFlora.\nQui si trovano piante come la \"Glyceria fluitans\", la \"Typha latifolia\", il \"Trifolium repens\", la \"Mentha pulegium\" e altre piante acquatiche.\nCome arrivare.\nPercorrere la strada statale 289 San Fratello - Cesar\u00f2 e, seguendo le indicazioni, percorrere la strada che porta al Lago Maulazzo e, passato quest'ultimo, continuare per circa 5 chilometri in strada sterrata."}
