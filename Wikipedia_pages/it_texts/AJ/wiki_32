{"id": "1121665", "revid": "76963", "url": "https://it.wikipedia.org/wiki?curid=1121665", "title": "Storia delle prime societ\u00e0 calcistiche in Italia", "text": "La presente voce raccoglie informazioni inerenti alla storia delle prime societ\u00e0 calcistiche in Italia.\nContesto storico.\nLe discussioni su quali siano i club calcistici italiani pi\u00f9 antichi sono controverse a causa del fatto che alcune formazioni protagoniste degli albori del football moderno (nel paese che annovera remote versioni del gioco con il pallone, come il calcio fiorentino) sorsero come sezioni calcistiche di polisportive che prevedevano settori differenti per varie discipline svolte (ad esempio l'atletica leggera, la ginnastica, il ciclismo e il cricket), oppure praticavano il nuovo sport all'interno delle societ\u00e0 prima della nascita formale delle sezioni dedicate al football. In taluni casi, inoltre, l'istituzione di un settore riservato al calcio non si verificava e lo svolgimento della disciplina restava ufficioso.\nPer giunta, alcune fra le prime manifestazioni di football furono i tornei inaugurati dalla Federazione Ginnastica Nazionale Italiana (FGNI, poi FGI), ovvero non un organo prettamente calcistico. Il football ginnico, comunemente detto \"calcio ginnastico\" ma ufficialmente definito \"giuoco del calcio\", ebbe le sue origini nella citt\u00e0 di Rovigo, dove il professore di educazione fisica Francesco Gabrielli inizi\u00f2 dal 1893 la sua promulgazione, e in quella di Treviso, dove ebbe luogo la prima edizione delle \"Gare Nazionali dei Giuochi Ginnastici\" nel 1896. Il regolamento del football ginnico, inizialmente contraddistinto da numerose peculiarit\u00e0 elaborate dallo stesso Gabrielli, fu via via uniformato ai precetti stabiliti dall'International Football Association Board (IFAB), fino alla loro completa adozione, avvenuta il 6 maggio 1903.\nNonostante la Federazione Ginnastica abbia avuto, perci\u00f2, una tradizione calcistica pi\u00f9 antica rispetto alla Federazione Italiana Giuoco Calcio, fondata il 26 marzo 1898 come FIF (Federazione Italiana del Football), e le manifestazioni succitate fossero considerate originariamente campionati nazionali ufficiali, la FIGC si limita a riconoscere nei propri albi d'oro solo i tornei da essa organizzati (il primo di questi fu il Campionato Italiano di Football 1898 vinto dal Genoa Cricket and Football Club), nonch\u00e9 i tre tornei di Prima, Seconda e Terza Divisione istituiti dalla Confederazione Calcistica Italiana (CCI) nella stagione 1921-1922. La stessa FIF, la quale, a differenza della FGNI, adott\u00f2 sin dall'inizio le regole complete dell'IFAB, ader\u00ec tuttavia all'organismo in questione soltanto dal 1913, quando la neonata F\u00e9d\u00e9ration Internationale de Football Association (FIFA) ne divenne membro. Per tale motivo l'intera attivit\u00e0 calcistica italiana nacque, tecnicamente, al di fuori dell'IFAB, come del resto quella di tutto il mondo ad eccezione delle Isole britanniche, elemento che consent\u00ec l'indipendenza regolamentare delle federazioni nazionali (la quale, in taluni casi, ha continuato a esistere).\nTali e altre considerazioni, come il fatto che alcuni gruppi di atleti praticavano la disciplina del football in maniera episodica, sotto denominazioni di club non ancora costituiti, hanno contribuito a rendere difficile una immediata e inequivocabile ricostruzione storica per individuare quale sia stata la prima squadra di calcio fondata in Italia.\nPanoramica sulle squadre pi\u00f9 antiche.\nDi seguito \u00e8 esposta una rassegna concernente i pi\u00f9 vetusti sodalizi di football del Bel Paese. Nello specifico, sono elencati per regione di appartenenza, nonch\u00e9 per capoluoghi regionali, i club e/o le sezioni football fondati entro il 1900; nel caso, invece, in cui non ve ne siano stati, vengono citate le squadre pi\u00f9 antiche in assoluto del territorio in oggetto e del suo centro amministrativo.\nLe squadre valdostane.\nA quanto pare, nessuna compagine dedita, ufficialmente o ufficiosamente, al calcio \u00e8 stata costituita ad Aosta e dintorni nel XIX secolo. La prima formazione conosciuta della citt\u00e0, nonch\u00e9 dell'intera Valle, fu la sezione football dell\"'Augusta Praetoria\", nata nel 1908 e scioltasi nel 1910. Essa non va confusa con la quasi omonima \"Augusta Praetoria Sports\", iniziale incarnazione della defunta Unione Sportiva Aosta (1911).\nUlteriori notizie sull'attivit\u00e0 calcistica meno recente sono scarse. L'altro sodalizio pi\u00f9 noto del territorio \u00e8 il Vall\u00e9e d'Aoste di Saint-Christophe, sorto nel 1971.\nLe squadre piemontesi.\nNel contesto torinese, tralasciando la Reale Societ\u00e0 Ginnastica di Torino (fondata nel 1844, ma che istitu\u00ec la sezione calcistica solo nel 1897), il primo sodalizio fu il Torino Football &amp; Cricket Club, che vanta la propria costituzione nel 1887. Il Torino Football &amp; Cricket Club, fondendosi con il Nobili Torino (club sorto nel 1889), dette poi vita all'Internazionale Torino nel 1891. Sempre nel capoluogo del Piemonte, nel 1894 si form\u00f2 la come settore calcio del Circolo Pattinatori Valentino 1874 (e divenuto un sodalizio autonomo tre anni dopo), seguito nel 1897 dall\"Unione Football\" (compagine ginnica semisconosciuta, la cui data di nascita \u00e8 puramente indicativa), e dallo \"Sport-Club Juventus\" (diventato Foot-Ball Club Juventus nel 1899).\nAl di fuori di Torino, inoltre, gli atleti maggiormente impegnati nella disciplina del football furono quelli di Alessandria. Talune testimonianze narrano che gi\u00e0 nel 1891 il nuovo sport fu esposto agli alessandrini da Edoardo Bosio, e che nel 1894 si tenne una partita fra una rappresentativa locale e il . Successivamente, nel 1896 nacque l\"Unione Pro Sport Alessandria\" e nel 1898 un'altra compagine della quale non si hanno ulteriori informazioni. Nel resto del Piemonte non vanno dimenticate la Societ\u00e0 Ginnastica Pro Vercelli, la quale fu fondata nel 1887, ma il cui settore dedicato al calcio fu istituito nel 1903, e la Societ\u00e0 Ginnastica Pietro Micca di Biella, sorta con la denominazione \"Societ\u00e0 Ginnastica Biellese\" nel 1899, che si approcci\u00f2 ufficialmente al football dal 1902. Altri sodalizi praticanti il calcio, ma esclusivamente in ambito ginnico, furono la Societ\u00e0 Ginnastica Pro Novara, sorta nel 1881 come \"Societ\u00e0 Ginnastica e Scherma Novara\", la \"Societ\u00e0 Ginnastica Forza e Virt\u00f9\", costituitasi a Novi Ligure nel 1892, e la \"San Filippo Neri\" di Tortona, d'incerta datazione di nascita. Al 1898, per giunta, risalgono notizie circa un incontro disputatosi a Cuneo tra formazioni di ginnastica, e riguardo alla nascita dell'Unione Sportiva Trinese (pienamente attiva nel football dal 1919). Nel 1900, infine, venne istituito l\"'Ivrea Sporting Club\", il cui gruppo calcistico prese vita nel 1901.\nLe squadre liguri.\nNel 1893 venne fondato a Genova il Genoa, la pi\u00f9 anziana societ\u00e0 italiana praticante il calcio ancora attiva nonch\u00e9 quella in possesso del pi\u00f9 antico documento di nascita. Esso, tuttavia, era in qualche modo attivo senza crismi di ufficialit\u00e0 gi\u00e0 dal 1890, come risulterebbe dall'utilizzo di un campo da gioco ceduto in comodato ai futuri genoani da Wilson e McLaren, due industriali scozzesi. A rappresentare il capoluogo della Liguria concorsero, all'epoca, anche la Societ\u00e0 Ginnastica Andrea Doria, nata nel 1895, con la sezione calcistica istituita nel 1900, e due club del quartiere di Sampierdarena (che in quel periodo era una citt\u00e0 indipendente, non ancora assorbita dal capoluogo): il Liguria Foot Ball Club, sorto nel 1897, e la Societ\u00e0 Ginnastica Sampierdarenese, nata nel 1891 ma con la sezione football avviata nel 1899. Anche la Societ\u00e0 Ginnastica Ligure Cristoforo Colombo, costituitasi nel 1877, diede vita a una formazione calcistica, tuttavia soltanto nel 1907. Anche la Societ\u00e0 Ginnastica Raffaele Rubattino, nata nel 1894, istitu\u00ec una sezione dedicata solo nel 1906. Analogo a questi, inoltre, \u00e8 il caso dell'Unione Sportiva Sestri Ponente 1897, con sede nell'omonimo sobborgo genovese (all'epoca comune autonomo): il suo settore calcio sorse nel secolo seguente rispetto a quello esaminato, e venne poi inglobato dalla Fratellanza Sportiva Sestrese Calcio 1919. Non istitu\u00ec invece un gruppo dedicato la \"Societ\u00e0 Ginnastica Nicol\u00f2 Barabino\", costituitasi nel 1897 a Sampierdarena.\nAndando oltre il contesto della Grande Genova, troviamo la \"Fratellanza Ginnastica Savonese\" e l\"'Unione Sportiva San Filippo Neri\" di Albenga, fondate rispettivamente nel 1883 e nel 1893, le quali svilupparono la pratica del football in veste ufficiale solo nel secolo successivo a quello di nascita. La Fratellanza Ginnastica Savonese, in particolare, form\u00f2 la sua \"sezione giochi\" (il Savona Calcio) nel 1907. Sempre nel 1893, infine, prese vita la Societ\u00e0 Ginnastica Pro Chiavari, che cre\u00f2 la sua prima \"sezione calcio\" nel 1915, assorbendo temporaneamente l'Entella Foot-Ball Club.\nLe squadre lombarde.\nLa pi\u00f9 antica squadra di football di Milano fu la Societ\u00e0 per l\u2019Educazione Fisica Mediolanum, fondata nel 1896 come \"Societ\u00e0 Ginnastica Mediolanum\", con la relativa sezione calcio sorta nel 1898. La seconda compagine del capoluogo fu il Milan Foot-Ball and Cricket Club, nato nel 1899. Altre societ\u00e0 vetuste che praticarono il football, ancorch\u00e9 in via ufficiosa, furono la \"Forza e Coraggio\", istituita nel 1870 e la Pro Patria Societ\u00e0 Ginnastica di Milano, nel 1883, oltre alla \"Pro Italia\" e ai \"Civici Pompieri\".\nNel resto della Lombardia, invece, il primo settore calcistico fu costituito dal Foot Ball Club Casteggio 1898. In precedenza erano nate in ambito ginnico nel 1874 a Lodi la \"Societ\u00e0 Lodigiana di Ginnastica e Scherma\", divenuta in seguito Associazione Sportiva Fanfulla (che costitu\u00ec la sua sezione calcio nel 1908), nel 1876 la Societ\u00e0 Ginnastica Gallaratese (che inaugur\u00f2 il settore di football nel 1909), nel 1878 la Societ\u00e0 Ginnastica Monzese Forti e Liberi e la Societ\u00e0 Bergamasca di Ginnastica e Scherma (quest'ultima apr\u00ec la sezione calcistica nel 1913), nel 1879 la \"Sempre Liberi\" di Cassano Magnago (la cui sezione fu attiva nel secolo seguente) e la Societ\u00e0 Ginnastica Pavese (che nel biennio 1912-1913 gest\u00ec al suo interno il ), nel 1881 la Societ\u00e0 Ginnastica Pro Patria et Libertate di Busto Arsizio, e nel 1895 la Societ\u00e0 Canottieri Lecco, che istitu\u00ec il settore dedicato nel 1912. Sempre negli ultimi anni del XIX secolo, ma con dubbia datazione, avvenne infine la fondazione della \"Labor Sportiva\" di Seregno (la quale si fuse nel 1920 con il Seregno Foot Ball Club 1913) e dell\"Unione Ginnastica Vogherese\" (che sempre nel 1920 costitu\u00ec ufficialmente il suo \"Gruppo Calcio\", poi fusosi con l'Associazione Vogherese Calcio).\nLe squadre trentino-altoatesine.\nLa pi\u00f9 anziana associazione sportiva di Trento, fra quelle che hanno giocato a calcio nella loro storia, sembra essere stata l\"'Unione Ginnastica\", sorta nel 1860. Questo club, assieme alla concittadina \"Pro Trento\" (la cui data di nascita \u00e8 sconosciuta), si approcci\u00f2 amatorialmente al football sin dai primi anni del XX secolo.\nOltre i confini del comune tridentino, altre tre polisportive originarie del XIX secolo ebbero o hanno trascorsi calcistici: l\"'Unione Sportiva Rovereto\", istituita nel 1878 come \"Unione Ginnastica Roveretana\" e da cui si svilupp\u00f2 nel 1921 il relativo settore football; il \"Turnverein Meran\", costituito a Merano nel 1886 (l'anno di inizio dell'attivit\u00e0 nella disciplina \u00e8 ignoto, cos\u00ec come la creazione di un gruppo dedicato); l'Unione Sportiva Arco, fondata nel 1895 nel comune omonimo, e formalmente avviata alla pratica dello sport in esame nel 1921.\nLe squadre venete.\nLa polisportiva di Venezia che si occup\u00f2 di football, in ambito ginnico, fu la Societ\u00e0 Sportiva Costantino Reyer, sorta nel 1872 e che vedr\u00e0 l'inaugurazione del proprio settore calcistico nel 1904. Inoltre a Mestre, localit\u00e0 prima autonoma e poi divenuta parte del capoluogo veneto nel 1926, fu fondata la Societ\u00e0 Ginnastica Marziale nel 1878, il cui settore dedicato al calcio nacque ufficiosamente nel 1892 e debutt\u00f2 ufficialmente nel 1904.\nAltre primitive societ\u00e0 di ginnastica del Veneto che si occuparono di football furono l'Istituzione Comunale Marcantonio Bentegodi, costituita nel 1868 come \"Societ\u00e0 Veronese di Ginnastica e Scherma\" (che istitu\u00ec un settore calcistico nei primi anni del XX secolo); la Societ\u00e0 Rodigina di Ginnastica Unione e Forza del gi\u00e0 nominato Francesco Gabrielli, che venne istituita nel 1874 e inizi\u00f2 a praticare il calcio nel 1893; la \"Societ\u00e0 Ginnastica Vicentina Umberto I\" e la Fortitudo di Schio, queste ultime risalenti al 1875. Rimane, inoltre, sconosciuto l'anno di nascita dei club \"Societ\u00e0 Ginnastica Velocipedistica Trevigiana\" e \"Vittorio Veneto\" di Treviso, i quali parteciparono al primo Torneo della Federazione di Ginnastica nel 1896. Il primo sodalizio della regione ad aver costituito una sezione ufficiale fu il Vicenza (9 marzo 1902).\nLe squadre friulano-giuliane.\nNessuna compagine di Trieste ha praticato il football entro il 1900. La prima conosciuta fu il \"Black Star Football Club\", costituito nel 1906 da Emilio Arnstein (futuro fondatore del Bologna Football Club 1909).\nL'unico sodalizio del Friuli-Venezia Giulia impegnato a livello calcistico prima della data succitata risulta essere stato la \"Societ\u00e0 Udinese di Ginnastica e Scherma\", nata nel 1896 e vincitrice del primo concorso ginnico nazionale di football tenutosi lo stesso anno. Al suo interno, tuttavia, la costituzione dell'Associazione Calcio Udine avvenne soltanto nel 1911.\nLe squadre emiliano-romagnole.\nL'unico club vetusto bolognese dedito al calcio fu la \"Societ\u00e0 Sezionale di Ginnastica in Bologna\", creata nel 1871 (e oggigiorno conosciuta come Societ\u00e0 di Educazione Fisica Virtus), la quale organizz\u00f2 il 9 maggio 1891 la prima esibizione del football in Italia di cui sia abbia notizia, e apr\u00ec nel 1910 un settore dedicato alla disciplina.\nFuori dal capoluogo, ebbe origine nel 1870 il primo sodalizio dell'Emilia-Romagna dedito al calcio, la \"Societ\u00e0 di Ginnastica e Scherma del Panaro\" (in principio \"Societ\u00e0 Dilettanti di Ginnastica\"), la quale cominci\u00f2 a praticare il football dal 1903; essa fu seguita nel 1874 dall\"Unione Sportiva Ravennate\" (il cui settore calcistico, l'odierna Societ\u00e0 Cooperativa Ravenna Sport, nacque nel 1913), e nel 1876 dalla \"Societ\u00e0 Ginnastica Persicetana\". Dopo questi club, nacquero nel 1879 la \"Societ\u00e0 Ginnastica La Patria\" di Carpi, attiva in seguito anche con una scuola calcistica, e la \"Palestra Ginnastica Ferrara\", che si aggiudic\u00f2 la vittoria del Torneo FGNI 1898 e svolse la sua attivit\u00e0 esclusivamente nel contesto ginnico; nel 1898, inoltre, fu fondata l\"Unione Sportiva Forti e Liberi\" di Forl\u00ec, la quale costitu\u00ec la propria sezione riservata (l'attuale ) nel 1919. Infine, negli ultimi anni del XIX secolo la disciplina fece le sue prime sporadiche apparizioni a Piacenza.\nLe squadre toscane.\nAnche il capoluogo della Toscana vanta una squadra molto antica. Il primo sodalizio calcistico, il Florence Football Club, fu infatti fondato nel 1898. In precedenza, era nata la Palestra Ginnastica Fiorentina Libertas nel 1877, la quale istitu\u00ec una sezione dedicata al calcio solo nel 1912; nel 1870, inoltre, era stato fondato il \"Club Velocipedistico Fiorentino\", che si fuse nel 1903 con il \"Club Sportivo Ardire\" dando vita al Club Sportivo Firenze, all'interno del quale sorse nel 1908 un settore football.\nUn destino similare ha avuto la polisportiva senese \"Mens Sana in Corpore Sano\", nato nel 1871. Da questa, infatti, si separarono, nel 1904, alcuni affiliati che diedero vita al nucleo originario del ; per giunta, nel 1972, essa costitu\u00ec un proprio gruppo calcistico, il \"Football Club Luigi Meroni\".\nLe squadre umbre.\nLa pi\u00f9 vecchia associazione di Perugia, nonch\u00e9 dell'Umbria, a occuparsi del gioco del calcio sembra essere stata la \"Societ\u00e0 Ginnastica Braccio Fortebraccio\", sorta come club ginnico nel 1890 e, dopo la trasformazione in polisportiva nel 1899, dedita ufficialmente anche al football dal 1901; rimane comunque incerta la data di nascita di un sodalizio analogo, la \"Libertas\", la quale oper\u00f2 in ambito calcistico senza che risulti avvenuta l'istituzione di una sezione ufficiale.\nOltre alle societ\u00e0 perugine, vanno menzionate la \"Nestor Marsciano\" (1904), la SPES Gubbio (1908) e l'Unione Sportiva Orvietana (1913). Mentre del primo sodalizio si hanno poche informazioni, degli altri due \u00e8 noto che le rispettive formazioni calcistiche vennero costituite nel 1913: tuttavia sia gli eugubini sia gli orvietani risultano essere stati attivi ufficiosamente nell'ambito del football sin dal 1910 (nel caso dell'Orvietana, prima ancora della sua nascita effettiva).\nLe squadre marchigiane.\nLa pi\u00f9 vetusta societ\u00e0 calcistica anconitana fu l', fondata nel 1905. In precedenza erano stati i navigatori britannici a diffondere il football nella principale citt\u00e0 delle Marche, ma la disciplina fu inizialmente portata avanti in maniera sporadica.\nLa prima squadra della regione fu, per\u00f2, la Candido Augusto Vecchi (poi divenuta \"Ascoli Calcio\"), fondata ad Ascoli Piceno nel 1898. Nello stesso anno era stata creata la polisportiva Vis Sauro Pesaro, la quale, per\u00f2, divenne attiva nel calcio con il proprio settore a partire dal 1906. Nel 1899, inoltre, sorse la \"Societ\u00e0 Polisportiva Grottammare\", la cui sezione calcio nacque in un anno imprecisato.\nLe squadre laziali.\nCome accaduto a Genova, l'attivit\u00e0 calcistica venne introdotta a Roma dagli stranieri d'oltremanica. Per la precisione, a importare il nuovo sport furono i seminaristi dei collegi cattolici riservati agli studenti britannici. L'esordio del football all'ombra del Campidoglio va, in particolare, ascritto ai ragazzi inglesi e gallesi del Venerable English College, e risale al 1892. Nel giro di qualche anno diverse societ\u00e0 sportive della capitale d'Italia, tutte provenienti dall'ambito ginnico, si approcciarono alla disciplina del calcio: la Societ\u00e0 Ginnastica Roma, fondata nel 1890 e operante dal 1895 (con una sezione dal 1915); il \"Football Club Roma\", istituito nel 1896; lo \"Sporting Club Roma\", nato nel 1897; l\"'Associazione Giovent\u00f9 Cristiana\" (organizzazione politica nata nella seconda met\u00e0 del XIX secolo e impegnata in campo sportivo almeno dal 1898); la Societ\u00e0 Podistica Lazio, il \"Veloce Club Podistico\" e l'\"Audace Club Podistico\", costituitisi nell'anno 1900. In particolare, la Lazio, dedita al gioco dal 1901, fu l'unico fra i succitati sodalizi assieme alla Ginnastica Roma, quest'ultima come minimo dal 1915, ad abbandonare la variante ginnastica del football in favore di quella IFAB, affiliandosi alla FIF almeno dal 1908 e aprendo il 3 ottobre 1910 un settore riservato. A queste compagini va poi aggiunta la \"Societ\u00e0 Ginnastica Forza e Coraggio\", per la quale l'anno di creazione \u00e8 dubbio.\nNel resto della regione laziale, lo sport fu inoltre praticato dall\"Associazione Ginnastica Forza e Libert\u00e0\" di Rieti, sorta nel 1891 e partecipante al Torneo FGNI 1901.\nLe squadre abruzzesi.\nLe informazioni concernenti il calcio primordiale in Abruzzo sono frammentarie e tutte posteriori al XIX secolo. Le notizie originarie sul football all'Aquila risalgono infatti agli anni 1910, quando si svilupparono le emanazioni calcistiche di societ\u00e0 polisportive quali l\"Amiternina\" e la \"Folgore\". Presumibilmente nel 1915 fece la sua apparizione l\"'Aquila Foot-Ball Club\", il primo club vero e proprio.\n\u00c8 probabile, comunque, che il capoluogo della regione sia stato eguagliato e anticipato da altre citt\u00e0, come Teramo (in cui era attiva la polisportiva \"Gran Sasso\"), Pratola Peligna (dove venne fondato il \"Pratola Calcio\" nel 1910, la prima compagine della quale si conosce l'anno di nascita) e Vasto (nella quale lo sport si inizi\u00f2 a giocare nel 1902 e si form\u00f2 nel 1911 la Societ\u00e0 Sportiva Umberto I).\nLe squadre molisane.\nNel XIX secolo non fu fondato nessun sodalizio calcistico in Molise. Si pensa che il primo sia stato l'Unione Sportiva Campobasso (1919).\nDopo la societ\u00e0 del capoluogo, furono istituiti il , fondato nel 1920, la S.S. Samnium Isernia, nata presumibilmente nel 1928 (anno nel quale la squadra esord\u00ec nel campionato italiano), e l\"'Associazione Sportiva Agnone\", sorta forse nel 1929 (data a cui risale la prima testimonianza in merito).\nLe squadre campane.\nLa pi\u00f9 antica formazione sportiva di Napoli fra quelle praticanti il calcio, sia a livello ginnastico (partecip\u00f2 al Torneo FGNI 1901), sia nella sua variante a 5, risulta essere la \"Virtus Partenopea\", nata nel 1866 (in seno alla quale, nel 1907, venne fondata la Sportiva Napoli). Il football vero e proprio sal\u00ec all'onore delle cronache regionali dal 1896, anno in cui la citt\u00e0 fu teatro di una partita di calcio che vide il Reale Club Canottieri Italia, club di canottieri e velisti istituito nel 1889, affrontare una formazione mista delle altre associazioni nautiche locali. Per la fondazione di un club calcistico napoletano, invece, si \u00e8 dovuto attendere il 1905, anno in cui sorse ad aprile il \"Football Club Partenopeo\" (noto anche come \"Napoli Foot-Ball Club\"), per iniziativa dei figli di Edoardo Scarfoglio e Matilde Serao, e a novembre il Naples Foot-Ball Club (la sezione calcio del Canottieri Italia).\nIl primo sodalizio fondato in assoluto in Campania fu, per\u00f2, il Puteoli Sport, costituito a Pozzuoli nel 1902. Prim'ancora, i dipendenti del cantiere inglese \"Armstrong\" contribuirono a diffondere questo sport nella cittadina.\nLe squadre pugliesi.\nLa Puglia fu uno dei primi territori dell'Italia meridionale nel quale si cominci\u00f2 a praticare il gioco del football, in particolare a Bari dove le navi mercantili inglesi, specialmente quelle della flotta Cunard Line, sostavano nel porto e commerciavano con la cittadinanza. I primi eventi calcistici della regione si tennero nel capoluogo: le prime partite il 22 e il 29 giugno 1899, organizzate dal professor Giuseppe Pezzarossa e giocate dalle formazioni dell\u2019Istituto Nautico e dell\u2019Istituto Tecnico; il primo torneo il 24 luglio 1900, nel corso di una mostra provinciale, il quale vide sfidarsi in dodici incontri la squadra congiunta degli Istituti contro quella dei ragazzi liceali. Nel febbraio 1901 nacque, sempre a Bari, il primo club calcistico della storia pugliese, il Club Foot-Ball Challenge, formato da studenti che esordirono contro i marinai del piroscafo inglese Osiris.\nIl sodalizio Societ\u00e0 Sportiva Pro Italia di Taranto fu, invece, il primo club nato al di fuori del capoluogo di regione: la sua origine risale, infatti, al 1904. Nello stesso anno, comunque, anche la compagine podistica tarantina nota come \"Circolo Studentesco Mario Rapisardi\" aveva iniziato a praticare la disciplina in maniera ufficiosa.\nLe squadre lucane.\nPer quanto riguarda la Basilicata, il , fondato nel 1920, risulta essere l'originaria societ\u00e0 calcistica della regione.\nL\"'Unione Sportiva Moliternese\", creata nel 1922 a Moliterno, promulg\u00f2 per prima questo sport al di fuori del capoluogo, mentre il \"Circolo Sportivo Vultur\", istituito nel 1921 a Rionero in Vulture, si approcci\u00f2 al football soltanto dal 1929 in avanti.\nLe squadre calabresi.\nLa prima societ\u00e0 della Calabria impegnata ufficialmente nel calcio fu, plausibilmente, la \"Juventus Catanzaro\", polisportiva costituita nel 1908 nel relativo capoluogo.\nSu questo elemento, tuttavia, c'\u00e8 incertezza, dato che nello stesso anno il football si afferm\u00f2 prepotentemente anche a Cosenza, e da quel momento in poi fiorirono sodalizi come il \"Virides Sport Club\", la \"Brutium\", la \"Liberta\", il \"Milan Sport Club\", la \"Meridionale\", la \"Fratelli Bandiera\", la \"Savoia\" e la \"Speranza\"; le precise date di nascita di tali compagini restano, per\u00f2, sconosciute. \u00c8 assodato, invece, il fatto che, un anno dopo, nacque l'Associazione Calcistica Locri 1909.\nLe squadre siciliane.\nGli iniziali approcci al football da parte dei cittadini di Palermo vengono fatti risalire al 1897; essi vanno probabilmente attribuiti ai marinai inglesi e al circolo \"Sport Club\". Nel 1900, comunque, sorse proprio nel capoluogo il primo sodalizio calcistico di Sicilia, l'Anglo-Panormitan Athletic and Foot-Ball Club.\nSempre nel 1900 fu fondato il Messina Football Club. L'inizio del calcio messinese \u00e8, nonostante ci\u00f2, attribuito all'ottocentesca Societ\u00e0 Ginnastica Garibaldi, la quale istitu\u00ec la sua sezione calcio nel 1910 inglobando proprio il Messina Football Club.\nLe squadre sarde.\nLa prima partita di football riportata dalle cronache di Cagliari venne disputata nel 1902 fra un gruppo di studenti della citt\u00e0 e una squadra di marinai genovesi. Le polisportive della Sardegna pioniere del calcio, sebbene a livello ufficioso, furono tutte cagliaritane: la \"Societ\u00e0 Canottieri Ichnusa\" (1891); la Societ\u00e0 Ginnastica Amsicora (1897); la Societ\u00e0 Ginnastica Eleonora d'Arborea (1900). Maggiori informazioni sono disponibili sull'Amsicora: \u00e8 assodata, infatti, la partecipazione degli atleti della compagine a una competizione di football svoltasi durante l'Esposizione internazionale torinese del 1911.\nI primi incontri di football nell'isola dei quali si ha notizia, per\u00f2, si svolsero a Calangianus, alla fine dell'Ottocento, tra operai e tecnici britannici chiamati alla realizzazione di una linea ferroviaria.\nI due sodalizi che inaugurarono l'attivit\u00e0 calcistica ufficiale sarda furono, poi, la Societ\u00e0 Educazione Fisica Torres di Sassari e l'Associazione Sportiva Dilettantistica Ilvamaddalena di La Maddalena (1903). Anche la Torres gioc\u00f2 nella suddetta manifestazione torinese.\nLa classifica di anzianit\u00e0.\nFerma restando la certezza che il Genoa sia il sodalizio calcistico italiano in possesso del pi\u00f9 antico atto ufficiale di fondazione, le fonti assegnano al Torino Football &amp; Cricket Club di Torino il record di prima squadra di calcio fondata in Italia.\nNella tabella posta in questo paragrafo sono presi in esame i settori riservati all'Association Football costituiti ufficialmente entro la fine del XIX secolo. I nomi di quelli esistenti oggigiorno sono redatti in grassetto. La lista non \u00e8 da ritenersi completa, per via della parziale mancanza di informazioni circa alcune societ\u00e0.\n\u00c8 da notare che, salvo i casi delle polisportive \"Ginnastica Torino\" (1844), \"Sampierdarenese\" (6 giugno 1891), \"Andrea Doria\" (5 settembre 1895) e \"Mediolanum\" (11 febbraio 1896), le date di nascita dei gruppi calcistici coincidono con quelle delle fondazioni assolute dei club di appartenenza. Allo stesso tempo, la cessazione dell'attivit\u00e0 delle formazioni di calcio dissolte si \u00e8 verificata in corrispondenza dello scioglimento definitivo dell'associazione di riferimento, fatta eccezione per i quattro suddetti sodalizi, ancora operanti."}
{"id": "1121666", "revid": "124932960", "url": "https://it.wikipedia.org/wiki?curid=1121666", "title": "Didelphis virginiana", "text": "L'opossum della Virginia (Didelphis virginiana ) \u00e8 un mammifero marsupiale della famiglia Didelphidae.\nDescrizione.\nLungo dai 38 ai 51 centimetri e con un peso che si aggira tra i 6 e i 9 chili, l'opossum della Virginia \u00e8 il pi\u00f9 grande tra i didelphidae. La pelliccia \u00e8 prevalentemente grigiastra, tranne sulla faccia che \u00e8 bianca. Gli opossum della Virginia sono forniti di una lunga coda prensile priva di peli che pu\u00f2 essere utilizzata per appendersi ai rami o trasportare piccoli oggetti. Le orecchie sono grandi e senza peli e il naso \u00e8 lungo e schiacciato, di colore rosa. Le zampe sono dotate di unghie chiare e cuscinetti plantari scuri. Gli opossum hanno 50 denti e pollici opponibili sprovvisti di artigli negli arti posteriori.\nDistribuzione e habitat.\n\u00c8 l'unico marsupiale che si pu\u00f2 trovare a nord dell'equatore ed a maggior ragione in America del Nord.\n\u00c8 diffuso in America Centrale, in Messico ed in America del Nord, fino al sud del Canada. Inoltre, sembra che si stia espandendo sempre pi\u00f9 a nord. \u00c8 stato introdotto in California nel 1910 e ora si \u00e8 diffuso in tutta la costa pacifica.\nI suoi antenati erano originari del Sud America ma si espansero in Nord America con il grande scambio americano, circa tre milioni di anni fa, in seguito alla formazione dell'Istmo di Panama.\nBiologia.\nGli opossum, come molti marsupiali, hanno un ciclo vitale piuttosto breve a causa delle loro dimensioni e del loro tasso metabolico. Gli opossum della Virginia allo stato brado vivono al massimo un paio d'anni, mentre in cattivit\u00e0 possono raggiungere i quattro anni di vita. Sono animali notturni e durante l'inverno, sebbene non vadano in letargo, si rintanano in luoghi riparati. \nSebbene sia un animale molto diffuso e adattabile, l'opossum della Virginia possiede il quoziente di encefalizzazione pi\u00f9 basso tra tutti i marsupiali.\nGli opossum sono altamente resistenti al veleno di serpente e alla rabbia. \nComportamento.\nL'opossum della Virginia \u00e8 noto per la sua abitudine di fingersi morto in caso di pericolo. Questo comportamento \u00e8 detto tanatosi. Nel caso dell'opossum questa sembra essere una reazione involontaria attivata da un momento di intensa paura. Non dovrebbe essere scambiata per un comportamento docile perch\u00e9 in caso di estrema necessit\u00e0 questi animali rispondono ferocemente, sibilando, stridendo e mostrando i denti. Con un'intensa stimolazione, l'opossum pu\u00f2 entrare in uno stato che si avvicina al coma e che pu\u00f2 durare fino a quattro ore. Esso cade infatti su un lato con bocca e occhi spalancati e lingua penzoloni, emettendo un liquido verde e maleodorante dall'ano. Questo solitamente scoraggia la maggior parte dei predatori.\nAlimentazione.\nGli opossum sono onnivori e si nutrono di una grande variet\u00e0 di vegetali e animali, come frutta, insetti e altri piccoli animali. I frutti del loto americano (\"Diospyros virginiana\") sono uno dei cibi preferiti degli opossum durante l'autunno. Gli opossum in cattivit\u00e0 possono commettere atti di cannibalismo, sebbene questa pratica in natura sia poco comune.\nRelazioni con l'uomo.\nCome i procioni, gli opossum della Virginia si avventurano spesso in citt\u00e0 e li si nota rovistare nei bidoni della spazzatura o ai lati delle strade in cerca di cibo per animali, frutta o avanzi. Spesso rimangono vittima degli automobilisti. Per questa loro abitudine alcuni spesso li scambiano per ratti, sebbene gli opossum non siano affatto roditori. Raramente questi animali trasmettono malattie all'uomo e sono incredibilmente resistenti alla rabbia grazie alla loro temperatura corporea pi\u00f9 bassa rispetto agli altri mammiferi placentati.\nSebbene sia diffuso in tutto il paese, l'usanza folcloristica di utilizzare questo animale come prodotto alimentare lo legano soprattutto al sud-est degli Stati Uniti. In animazione spesso rappresenta personaggi incivili o selvaggi. Il personaggio principale di Pogo, una striscia a fumetti di Walt Kelly, \u00e8 un opossum. Nel tentativo di creare un'altra icona come l'orsacchiotto di peluche, il presidente degli Stati Uniti William Howard Taft fu legato alla figura di Billy Possum. Il personaggio non riscosse il successo sperato poich\u00e9 la percezione che il pubblico aveva degli opossum ne caus\u00f2 il fallimento.\nRiproduzione.\nL'opossum della Virginia \u00e8 uno dei pochi mammiferi ad avere un numero dispari di mammelle (se ne contano 13).\nEtimologia.\nQuesto animale \u00e8 stato il primo ad essere chiamato opossum. Tale parola deriva, infatti, dalla lingua algonchina parlata dai nativi americani. Colloquialmente nella lingua inglese, l'Opossum della Virginia \u00e8 chiamato Possum. Il nome \"opossum\" indica generalmente qualsiasi animale appartenente alla famiglia dei didelfidi.\nI possum dell'Australia, il cui nome deriva dalla somiglianza con l'opossum della Virginia, sono anch'essi marsupiali, ma appartenenti all'ordine diprotodontia."}
{"id": "1121672", "revid": "339392", "url": "https://it.wikipedia.org/wiki?curid=1121672", "title": "Oss bus", "text": ""}
{"id": "1121676", "revid": "113293692", "url": "https://it.wikipedia.org/wiki?curid=1121676", "title": "Villa Il Gioiello", "text": "Villa Il Gioiello \u00e8 una villa di Firenze in via del Pian dei Giullari 42, celebre per essere stata una delle residenze di Galileo Galilei, che vi visse dal 1631 fino alla morte, nel 1642. \u00c8 chiamata anche \"Villa Galileo\" (da non confondere con l'altra dimora di Galileo a Firenze, che invece \u00e8 in Costa San Giorgio, n\u00e9 con la villa a Bellosguardo).\n\u00c8 di propriet\u00e0 del Demanio dello Stato ed \u00e8 affidata all'Universit\u00e0 di Firenze. La Villa fa parte del Sistema Museale di Ateneo.\nStoria.\nOrigini.\nIl nome \"Il Gioiello\" le fu dato grazie alla sua favorevole posizione sulle colline di Arcetri, vicino alla Torre del Gallo. Si trattava di una casa da signore con qualche ettaro di podere e una casa da lavoratore. Nel catasto del 1427 \u00e8 registrata come di propriet\u00e0 di Tommaso di Cristofano Masi e dei suoi fratelli. In seguito pass\u00f2 ai Calderini e nel 1525 si trova citata per la prima volta come \"Il Gioiello\". Durante l'assedio di Firenze, tra il 1529 e il 1530, tutta la zona di Arcetri e Pian dei Giullari venne occupata dalle truppe imperiali e la villa e il suo podere subirono dei danni. I Calderini vendettero poco dopo ai Cavalcanti, che ricostruirono la casa da signore nelle semplici linee che ancora oggi conserva.\nGalileo.\nQuesta residenza in affitto venne consigliata a Galileo dalla figlia Suor Maria Celeste (nata Virginia), che era monaca francescana nel convento di San Matteo in Arcetri con la sorella: i campi del convento e della villa infatti erano confinanti. Ci sono restate 124 lettere della figlia dirette a Galileo (le risposte dello scienziato invece furono probabilmente distrutte) ed \u00e8 conservato anche l'inventario dei beni posseduti da Galileo nella villa dopo la sua morte (all'Archivio di Stato di Firenze). I libri di Galileo si trovano oggi alla Biblioteca Nazionale Centrale di Firenze e sono stati oggetto di un'esposizione in occasione delle celebrazioni galileiane del 2009. \nQui Galileo visse dopo l'abiura (1633), confinato agli arresti domiciliari, e sub\u00ec il sopravvenire della cecit\u00e0 (1638), continuando per\u00f2 a scrivere alcune delle sue opere pi\u00f9 rilevanti. Nel 1634 sopport\u00f2 la dolorosa perdita della figlia prediletta, ma continu\u00f2 a lavorare ai \"Discorsi e dimostrazioni matematiche intorno a due nuove scienze\", dove presentava le sue teor\u00ece sulla resistenza dei materiali e sul moto.\nPoco tempo dopo che Galileo si stabil\u00ec a Arcetri ricevette la visita di Ferdinando II de' Medici e anche del pittore Giusto Sustermans che dipinse il ritratto pi\u00f9 celebre dello scienziato. Altri visitatori furono l'ambasciatore degli Stati d'Olanda (Galileo ebbe stampati molti dei suoi libri a Leida), il poeta inglese John Milton e il filosofo Thomas Hobbes. Spesso frequentava la villa l'allievo Castelli, mentre i giovani Vincenzo Viviani ed Evangelista Torricelli assistettero Galileo fino alla morte.\nEpoca moderna e contemporanea.\nNei secoli successivi la villa ebbe vari proprietari: i Del Soldato, ai quali appartiene lo stemma sulla facciata, e le stesse monache di san Matteo, per le quali i Signori Otto apposero una targa sulla facciata che proibiva di ardire \"a qualunque gioco di carte, di palla, palloncino, di ruzzola, et a qualunque altro simil gioco\", pena severi provvedimenti. Nel 1788 il senatore Clemente Nelli fece apporre una lapide dedicata a Galileo sulla facciata, sulla quale nel 1843 venne collocato un busto dello scienziato entro una nicchia a cura dei proprietari di allora. Nel XIX l'edificio sub\u00ec alcune trasformazioni soprattutto al piano superiore. \nMonumento nazionale dal 1920, fu in mano privata - propriet\u00e0 degli eredi dell'onorevole Alessandro Legnazzi - fino al 1942, quando venne acquistata dallo Stato. Un lunghissimo restauro, iniziato nel 1986 e concluso nel 2008, ha permesso la riapertura al pubblico nel corso delle celebrazioni dell'Anno Galileiano nel 2009. \nNei progetti c'era la creazione di una \"Citt\u00e0 di Galileo\", che comprendesse anche l'Osservatorio astrofisico di Arcetri e la Torre del Gallo con annessi, ma il progetto \u00e8 stato sospeso ed \u00e8 in fase di ridiscussione.\nArchitettura.\nLa villa ha una forma a \"U\", che abbraccia il cortile centrale, chiuso da un muro sul lato verso il podere. Il cortile presenta un loggiato a due ordini sui due lati corti, con colonne tuscaniche senza archi o volte. La facciata sulla strada \u00e8 molto sobria, con alcune finestre quadrangolari con cornici di pietra serena. Qui si trova il busto dell'astronomo, con epigrafe, (1843) e un'altra lapide posta nel 1942."}
{"id": "1121678", "revid": "1610933", "url": "https://it.wikipedia.org/wiki?curid=1121678", "title": "Opossum della Virginia", "text": ""}
{"id": "1121681", "revid": "33689", "url": "https://it.wikipedia.org/wiki?curid=1121681", "title": "Rufio Petronio Nicomaco Cetego", "text": "Biografia.\nCetego era figlio di Petronio Probino, console nel 489 e \"patricius\" dal 511 al 512. Divenne console senza collega nel 504. Nel 512 ottenne il patriziato, che tenne fino al 558 circa; in seguito divenne \"magister officiorum\" e fu portavoce del senato (\"caput senatus\").\nDurante l'assedio di Roma da parte di Totila, nel 545, venne accusato di tradimento: decise allora di ritirarsi a Costantinopoli. Nel 552/553 venne inviato come ambasciatore da Giustiniano I presso papa Vigilio. Durante il papato di Pelagio I (556-561), Cetego torn\u00f2 in Italia, andando a vivere in Sicilia."}
{"id": "1121685", "revid": "123093651", "url": "https://it.wikipedia.org/wiki?curid=1121685", "title": "Il fantasma di Sodoma", "text": "Il fantasma di Sodoma \u00e8 un film TV del 1988 diretto da Lucio Fulci.\nTrama.\nVerso la fine della Seconda Guerra Mondiale, dei soldati nazisti si barricano in una villa di campagna, dove si intrattengono con alcune donne in orge di ogni tipo finch\u00e9 un bombardamento aereo non li uccide tutti. Anni dopo, sei giovani amici in viaggio (Paul, Celine, Marc, Jean, Annie e Marie) si perdono con l'auto, capitando proprio dove si trova la villa, rimasta misteriosamente intatta sia all'esterno che all'interno. Dopo aver deciso di passarvi la notte, per\u00f2, i ragazzi iniziano ad essere testimoni di eventi inspiegabili: le linee telefoniche smettono subito di funzionare e Annie, mentre dorme, viene visitata da Willy, il fantasma d'un soldato nazista, che la seduce e la schiaffeggia, ferendola alla bocca. Il giorno seguente, gli amici decidono di andarsene ma la loro auto, qualsiasi strada prendano, continua a girare intorno alla villa e ritorna sempre al punto di partenza. All'improvviso, le porte e le finestre della villa si barricano da sole, rendendo impossibile la fuga. Nella disperazione generale, Marc s'ubriaca e, rimasto da solo al piano superiore della casa, sente da una stanza chiusa le voci dei soldati nazisti. Avvicinato da Willy, \u00e8 costretto a giocare alla \"roulette\" russa con la sua pistola, ma riesce a salvarsi. Ormai allucinato, Marc fugge e inizia a sentire delle voci nella propria testa, finch\u00e9 non si rompe il collo cadendo da una scalinata dopo avere scambiato Paul per un nazista. Marie, sconvolta dall'accaduto, si chiude nella propria camera, dove ha la visione d'un rapporto saffico tra Celine e Annie. Paul cerca di reagire e cercare una via di fuga, ma viene sedotto da Annie: durante il rapporto, anche Paul ha una visione, e vede la pelle della ragazza staccarsi dal suo volto. Contemporaneamente, il cadavere di Marc si decompone a una velocit\u00e0 innaturale. Il giorno seguente, per\u00f2, le porte e le finestre della villa si riaprono: Jean trova in una stanza un proiettore e dei vecchi nastri su cui sono filmate le orge naziste. Dopo che i ragazzi li hanno visionati nel proiettore, la storia inizia a ripetersi: dei soldati irrompono nella stanza, ma proprio in quell'istante il filmato si interrompe con lo scoppio della bomba aerea e anche la villa salta in aria insieme ai ragazzi. Dopo l'esplosione, tutti i giovani sono ancora vivi, mentre alle loro spalle giacciono i resti della villa: non \u00e8 spiegato se gli eventi siano stati un'allucinazione collettiva o siano realmente accaduti e il film termina coi ragazzi che lasciano il posto a bordo della loro auto.\nProduzione.\nPre-produzione.\nIntorno alla seconda met\u00e0 degli anni ottanta, per i film italiani era sempre pi\u00f9 difficile ottenere una distribuzione cinematografica. Dato che il visto censura \u00e8 obbligatorio solo per i film distribuiti in sala, alcune produzioni, tra cui \"Il fantasma di Sodoma\", hanno risparmiato soldi uscendo \"direct-to-video\". Il film faceva parte di una serie intitolata \"I maestri del thriller\" che era destinata alla televisione e all'home video. Il produttore Carlo Alberto Alfieri present\u00f2 il progetto a Luciano Martino, che lo respinse, e in seguito fece un accordo con la Scena International di August Caminito. La societ\u00e0 di quest'ultimo contatt\u00f2 quindi Distribuzione Alpha Cinematografica e Cine Duck e vendette i diritti televisivi della serie a Reteitalia.\nIl direttore della fotografia Silvano Tessicini coinvolse nel progetto il regista Lucio Fulci. Questi era appena tornato dalle Filippine, dove aveva girato \"Zombi 3\", ed era malato. Tessicini inizialmente sugger\u00ec a Fulci di far parte della produzione come supervisore, ma il regista fin\u00ec per dirigere due lungometraggi: \"Quando Alice ruppe lo specchio\" e \"Il fantasma di Sodoma\". Uno dei registi aveva originariamente abbandonato la serie, il che port\u00f2 Fulci a dirigere \"Il fantasma di Sodoma\" sulla base di una sceneggiatura scritta da lui stesso e Carlo Alberto Alfieri anni prima.\nRiprese.\nLe riprese sono iniziate il 30 maggio 1988 e durate quattro settimane. Il film \u00e8 stato girato presso Roma e Vides Studios. Fulci in seguito parl\u00f2 negativamente di entrambi i film affermando che il numero di inquadrature era tale da ottenere il minutaggio minimo delle pellicole complete. Fulci ebbe anche litigi con i produttori sul set, mentre questi erano insoddisfatti del regista poich\u00e9 costantemente in ritardo. L'attrice Teresa Razzaudi ebbe inoltre una discussione con Fulci poich\u00e9 si rifiutava di recitare scene di nudo e saffiche . Ci\u00f2 costrinse la produzione a utilizzare una controfigura nelle sequenze in cui il suo personaggio veniva sedotto da un fantasma nazista.\nAnni dopo Fulci si rifer\u00ec a \"Il fantasma di Sodoma\" come il suo peggiore film e dichiar\u00f2 di avere abbandonato il \"set\" lasciando a Mario Bianchi il compito di terminare il lavoro. Questi ammise di essere stato invitato da Fulci a girare alcune scene di collegamento, descrivendole come non \"met\u00e0 del film, ma quasi\". Michele De Angeles in seguito dichiar\u00f2 che Bianchi rimase sul \"set\" solo per pochi giorni e non poteva girare cos\u00ec tanto materiale.\nDistribuzione.\nCome gli altri film del ciclo, a causa dell'elevato tasso \"splatter\", \"Il fantasma di Sodoma\" fu trasmesso solo nel 1991 da emittenti locali, per poi uscire direttamente in videocassetta l'anno seguente.\nIn Italia \u00e8 stato distribuito dalla Avo Film in VHS e in DVD nel 2003 col titolo \"Sodoma's Ghost\" solo con audio italiano Dolby Digital 1.0. Negli USA viene distribuito nel 2007 dalla Televista e con solo audio inglese. In tutte le versioni VHS e DVD viene citato sopra alla copertina \"Lucio Fulci\" escludendo il regista Mario Bianchi."}
{"id": "1121687", "revid": "146092", "url": "https://it.wikipedia.org/wiki?curid=1121687", "title": "Chiesa di Santa Chiara (Napoli)", "text": ""}
{"id": "1121691", "revid": "1590006", "url": "https://it.wikipedia.org/wiki?curid=1121691", "title": "Ariel (La tempesta)", "text": "Ariel, \"spirito dell'aria\", \u00e8 uno dei personaggi della commedia \"La tempesta\" di William Shakespeare. \nRuolo.\nAriel appare nella seconda scena del primo atto. Comunica al mago Prospero, suo padrone, di aver causato con successo il naufragio della nave del Re di Napoli. Aggiunge che nessuno \u00e8 rimasto ferito, e che tutti sono approdati all'isola, divisi in piccoli gruppi.\nDavanti all'approvazione di Prospero, Ariel tenta di riottenere la propria libert\u00e0. Il mago gli ricorda il suo obbligo di servirlo, in cambio della liberazione dall'albero nel quale era stato imprigionato dalla strega Sycorax. Aggiunge per\u00f2 che, se tutto andr\u00e0 secondo i piani, e se Ariel lo servir\u00e0 fedelmente, potr\u00e0 essere libero entro un paio di giorni.\nPer tutto il resto del dramma, Ariel tiene informato Prospero di tutto ci\u00f2 che avviene nell'isola.\nNel secondo atto, Ariel appare brevemente per sventare un complotto per uccidere Alonso, re di Napoli. Il fratello, Sebastiano, tenta di ucciderlo nel sonno, ma Ariel lo sveglia.\nNel terzo atto, Ariel manda all'aria i piani del servo Calibano, che si \u00e8 messo d'accordo con il cantiniere ubriacone Stefano ed il buffone Trinculo per uccidere Prospero ed impadronirsi dell'isola. In seguito appare fra tuoni e fulmini terrorizzando i responsabili del colpo di Stato che ha costretto Prospero, precedente Duca di Milano a rifugiarsi sull'isola.\nNell'ultimo atto Ariel risveglia il resto dell'equipaggio, addormentato da un incantesimo di Prospero, e rilascia i prigionieri. Grazie al suo intervento Miranda, la figlia di Prospero, e Ferdinando, figlio di Alonso, si sono innamorati. Prospero, colpito dal suo successo e ormai nuovamente padrone del suo titolo, lo libera.\nFonti.\nLa fonte del nome di Ariel \u00e8 sconosciuta, anche se molti critici hanno sottolineato le somiglianze con l'Ariel nominato nell'Isaia, il ventinovesimo capitolo della Bibbia. In questo caso il nome Ariel significherebbe \"Leone di Dio\".\nAriel potrebbe anche essere semplicemente un gioco di parole sul termine \"aerial\", aereo (agg.). \nAriel presenta alcune similitudini con gli altri spiriti presenti nell'opera shakespeariana, ad esempio il Puck del Sogno di una notte di mezza estate, ma \u00e8 unico per quello che riguarda la personalit\u00e0 che Shakespeare gli ha dato.\nMessa in scena.\nLe notazioni per la messa in scena de La Tempesta sono particolarmente precise, di modo che \u00e8 possibile farsi un'idea di come dovesse essere in origine. Molte delle scene di magia hanno istruzioni chiare sul metodo per creare l'illusione, e sul ruolo di Ariel in essa. Per esempio, una battuta nel IV atto fa supporre che egli interpretasse anche la parte di Cerere, a causa della scarsit\u00e0 di giovani attori (i quali, nel teatro elisabettiano, interpretavano sia le parti femminili che quelle dei ragazzi).\nIn tutti i testi a noi giunti ci si riferisce alle sue propriet\u00e0 con il termine \"his\", cio\u00e8 \"suo (di lui)\". Ci\u00f2 non di meno, all'epoca di Shakespeare, Ariel veniva impersonato da attori specializzati in ruoli femminili, come si evince dalla posizione che occupa nell'elenco dei personaggi del dramma. Questo fatto si spiega con la necessit\u00e0 di rappresentare la natura delicata, \"gentile\" - come lo stesso Prospero la definisce - che caratterizza il personaggio.\nDopo la Restaurazione inglese e dal XX secolo, donne e uomini si alternano in questo ruolo. Celeberrima \u00e8 l'interpretazione dell'attrice Giulia Lazzarini diretta da Giorgio Strehler al Piccolo Teatro di Milano nella stagione 1977/1978 (e nelle successive riedizioni).\nCritiche.\nAriel \u00e8 anche stato coinvolto nel dibattito sulla natura \"colonialista\" del dramma. Alcuni studiosi hanno infatti cercato di determinare come egli si rapporti con il ribelle Calibano e con il padrone europeo Prospero.\nCollegamenti esterni.\nArchivio del Piccolo Teatro di Milano"}
{"id": "1121694", "revid": "73447", "url": "https://it.wikipedia.org/wiki?curid=1121694", "title": "Veronicas", "text": ""}
{"id": "1121697", "revid": "599013", "url": "https://it.wikipedia.org/wiki?curid=1121697", "title": "Nicomaco", "text": ""}
{"id": "1121701", "revid": "30794", "url": "https://it.wikipedia.org/wiki?curid=1121701", "title": "Gipsoteca canoviana", "text": "La Gipsoteca canoviana o Gypsotheca canoviana \u00e8 una parte del Museo Canova, insieme alla Casa Natale dello scultore e alla Biblioteca. Il complesso \u00e8 situato a Possagno (in provincia di Treviso) e contiene i modelli in gesso e i bozzetti in argilla dello scultore neoclassico Antonio Canova (1757-1822), nonch\u00e9 alcuni dei suoi quadri e disegni. \nIl termine gipsoteca significa letteralmente \u201craccolta di gessi\u201d; in questo luogo infatti sono custoditi i modelli in gesso delle opere che poi il Canova realizzava in marmo. Il suo processo artistico era lungo e prevedeva pi\u00f9 fasi di elaborazione del soggetto; uno di questi momenti di produzione consisteva nella realizzazione dell\u2019opera in gesso a grandezza naturale; sarebbe servita poi come guida per scolpire l\u2019opera finale in marmo. In questo luogo sono conservati anche i bozzetti in terracotta e creta: lavori di piccole dimensioni di cui l\u2019artista si serviva nelle prime fasi della realizzazione di una scultura, per verificare come i disegni, che aveva fatto sulla carta, prendessero vita nello spazio. \nLa Gipsoteca canoviana si sviluppa su due ambienti: la parte pi\u00f9 antica risale al 1836 ed \u00e8 un edificio a pianta basilicale progettato dall\u2019architetto veneziano Lazzari; la parte pi\u00f9 recente, realizzata dall\u2019architetto Carlo Scarpa, risale al 1957. Quella di Possagno \u00e8 la pi\u00f9 grande Gipsoteca monografica d\u2019Europa.\nIl complesso museale poi comprende la casa natale in cui \u00e8 custodita una pinacoteca con alcune opere a olio su tela e tempera di Canova, dei disegni e delle incisioni; si possono trovare poi alcuni degli strumenti dell\u2019artista, oltre che i suoi vestiti. Davanti alla casa si trova poi il giardino con splendidi roseti. Oltre il giardino si apre il Brolo, ovvero il frutteto con alberi rari e diversi tra cui una grande \u201cpignera\u201d, un pino italico piantato dallo stesso Canova nel 1799. \nNel museo \u00e8 presente anche una ricca biblioteca composta da tre settori: il primo costituito da pi\u00f9 di 5000 volumi donati dal professor Massimiliano Pavan (1920-1991) e il secondo composto dai volumi, relativi alla cultura artistica veneziana, donati dalla professoressa Elena Bassi (1911-1991). Il terzo settore \u00e8 composto dalla biblioteca canoviana, ovvero volumi di cultura, vita e opere di Canova.\nStoria.\nLa Gipsoteca si trova a Possagno, accanto alla casa natale del Canova. In questo luogo, lo scultore era solito tornare per ritemprarsi all\u2019aria fresca e prendere una pausa dalla mole di lavoro che aveva presso il suo studio romano. Quando tornava nella sua terra natia Canova, sentendo la mancanza del marmo, si dedicava alla pittura, motivo per cui alcuni dei suoi dipinti sono custoditi proprio qui.\nLa Gipsoteca fu costruita per volont\u00e0 di Giovanni Battista Sartori, fratellastro di Canova e vescovo di Mindo; voleva erigere un edificio che potesse contenere le opere in gesso e i bozzetti in terracotta e argilla che si trovavano nello studio di Via delle Colonnette a Roma. Le opere vennero trasportate a Possagno a partire dal 1829. Ci\u00f2 che si voleva ricreare in questo luogo era la disposizione che c\u2019era nell\u2019atelier dell\u2019artista. Il progetto fu affidato all\u2019architetto veneziano Francesco Lazzari che inizi\u00f2 i lavori nel 1834 e li termin\u00f2 nel 1836. Il primo allestimento fu curato dallo scultore Pasino Tonin e fu ultimato nel 1844. Nel 1853 gli edifici e le collezioni della Gipsoteca furono cedute da Sartori al comune di Possagno.\nLa bellezza di questo luogo fu intaccata dalle granate della prima guerra Mondiale; nel 1917 alcuni gessi furono distrutti e altri danneggiati. Anche la struttura sub\u00ec numerosi danni. La Gipsoteca fu riaperta al pubblico nel 1922, dopo che Stefano e Siro Serafin attuarono un grande lavoro di restauro delle opere. Durante la seconda guerra Mondiale, in via precauzionale, le statue vennero portate all\u2019interno del Tempio di Possagno e vi rimasero fino al 1946. Vennero poi riallestite secondo lo spirito che aveva voluto imprimere Giovanni Battista Sartori quando aveva concepito questo luogo.\nUn anno importante per la Gipsoteca \u00e8 1957, quando l\u2019architetto veneziano Carlo Scarpa progett\u00f2 un ampliamento dell\u2019edificio per permettere a tutte le opere un\u2019adeguata sistemazione; molte statue infatti giacevano ancora nei depositi tra cui i bozzetti in terracotta. Scarpa predispose una sistemazione scenografica dei capolavori, li distribu\u00ec su pi\u00f9 livelli consentendo alla luce naturale di filtrare dall\u2019alto.\nTecnica.\nIl lavoro di realizzazione delle opere di Canova prevedeva una serie ben precisa di passaggi, che l\u2019artista stesso descrive nei suoi scritti. Il primo momento riguardava l\u2019ideazione del soggetto attraverso il disegno, sulla base di questo poi dava vita a dei modellini in argilla in scala ridotta, che potevano anche essere cotti per renderli pi\u00f9 solidi; in questo modo riusciva a capire come l\u2019opera potesse prendere forma nello spazio tridimensionale. Successivamente passava alla realizzazione di un modello in argilla dalle dimensioni reali, che usava come stampo per creare la cosiddetta \u201cforma\u201d in gesso. L\u2019unico esempio ancora tangibile di questo percorso creativo \u00e8 L\u2019Adone incoronato da Venere, perch\u00e9 il committente decise di rinunciare all\u2019opera per mancanza di denaro. Oggi questo lavoro si trova all\u2019interno della Gipsoteca di Possagno, all\u2019ingresso del percorso espositivo.\nL\u2019opera in argilla veniva ricoperta con una colata di gesso, che consentiva di creare una sorta di negativo del soggetto, detto \u201cforma\u201d. Il cuore in argilla poi veniva rotto e riempito con un\u2019altra colata di gesso, in modo da realizzare il positivo dell\u2019opera, che veniva estratto aprendo l\u2019involucro di gesso. Potevano essere ricavati pi\u00f9 modelli, ma solo uno veniva scelto per fare da guida nella realizzazione del marmo. \nIl passaggio dal modello in gesso alla statua in marmo avveniva tramite l\u2019utilizzo di due strumenti: il pantografo e le r\u00e8pere, dei chiodini di bronzo inseriti nel gesso, che servivano allo scultore per mantenere le proporzioni nel passaggio da un materiale all\u2019altro. Quelli pi\u00f9 sporgenti venivano chiamati \u201cpunti chiave\u201d o \u201ccapi punto\u201d. I piccoli buchi, che ancora oggi si vedono sui modelli in gesso, sono proprio il segno di questa fase di creazione artistica del Canova. Il blocco di marmo, precedentemente sgrezzato dai garzoni della sua bottega, veniva poi posizionato a fianco del modello in gesso, sopra ad entrambi era posto un telaio con dei fili di piombo che pendevano, questo permetteva allo scultore di comprendere la profondit\u00e0 con cui poteva scolpire il marmo e mantenere le proporzioni. \nL\u2019intervento chiave di Canova emergeva nell\u2019ultima mano ovvero la fase fondamentale del processo creativo. Nella \"Storia della scultura\" Leopoldo Cicognara scrisse: \u201cL\u2019ultima mano [\u2026] forma il pi\u00f9 interessante dell\u2019arte, e precisamente ci\u00f2 che spinge l\u2019opera al suo pi\u00f9 squisito perfezionamento, segnando l\u2019ultima linea impermeabile che in questa estrema superficie sublimemente nasconde il pi\u00f9 alto magistero, e dopo la bont\u00e0 del concetto forma la vera eccellenza del lavoro.\u201d"}
{"id": "1121705", "revid": "1226", "url": "https://it.wikipedia.org/wiki?curid=1121705", "title": "Gipsoteca Canoviana", "text": ""}
{"id": "1121706", "revid": "123093658", "url": "https://it.wikipedia.org/wiki?curid=1121706", "title": "La dolce casa degli orrori", "text": "La dolce casa degli orrori \u00e8 un film TV del 1989, diretto da Lucio Fulci.\nTrama.\nUna coppia, Mary e Roberto, una sera rientrano in casa e trovano un ladro, che preso dal panico li aggredisce e li uccide. I figli della coppia, Sara e Marco, vengono affidati agli zii, Carlo e Marzia, che decidono per il momento di rimanere nella villa in cui \u00e8 avvenuto il delitto. \nTuttavia il rapporto fra zii e nipoti non funziona, ed inoltre in casa iniziano ad accadere strani avvenimenti, come rumori, luci che si accendono da sole, ecc. Esasperata da tutto questo, Marzia convince Carlo a vendere la casa, ma uno strano incidente fa scappare l'agente immobiliare. La coppia \u00e8 preoccupata anche dal comportamento dei due bambini, che dichiarano di parlare con i fantasmi dei loro genitori. L'influenza di questi fantasmi inizia ad essere sempre pi\u00f9 opprimente, e si accanisce contro il giardiniere della villa, vero responsabile della morte di Roberto e Mary, che muore investito da un camion. \nGli zii, capito che la presenza dei fantasmi \u00e8 reale, decidono di rivolgersi ad un esorcista, che tenta inutilmente di esorcizzare la casa, ma l'amore dei genitori defunti per i loro figli \u00e8 cos\u00ec grande che riusciranno a sconfiggerlo.\nProduzione.\n\"La dolce casa degli orrori\" fa parte di una serie intitolata \"Le case maledette\", quattro film prodotti da Reteitalia, consociata di Mediaset, che per\u00f2 non furono mai trasmessi a causa del loro contenuto violento. I quattro film uscirono direttamente in VHS, senza nessun tipo di divieto, grazie alla rivista Nocturno. La serie comprendeva anche \"La casa nel tempo\", diretto da Lucio Fulci, \"La casa del sortilegio\" e \"La casa delle anime erranti\", diretti da Umberto Lenzi.\nIl ruolo della bambina \u00e8 interpretato da Ilary Blasi, in seguito conduttrice di programmi televisivi."}
{"id": "1121709", "revid": "228587", "url": "https://it.wikipedia.org/wiki?curid=1121709", "title": "Coppa di Francia (disambigua)", "text": "La Coppa di Francia (in francese \"Coupe de France\") \u00e8 la coppa nazionale francese di varie discipline:"}
{"id": "1121723", "revid": "124287776", "url": "https://it.wikipedia.org/wiki?curid=1121723", "title": "Campionati mondiali di lacrosse", "text": "I campionati mondiali di lacrosse nacquero nel 1967 in Canada per celebrare il centenario del lacrosse, con l'avallo della International Lacrosse Federation. Sette anni dopo, l'Australia celebr\u00f2 il proprio centenario del lacrosse e gli Stati Uniti schierarono una squadra all-star per competere in un torneo internazionale a inviti. Fu cos\u00ec che nacque l'idea di disputare una Coppa del Mondo a cadenza quadriennale. La coppa in argento che viene assegnata al vincitore non ha mai lasciato il Nord America da quando \u00e8 iniziato il torneo, con gli USA vincitori in dieci occasioni e il Canada nelle altre tre.\nMondiale 2002.\nL'edizione del 2002 si svolse a Perth, in Australia, e vide la vittoria della squadra USA seguita dalle squadre di Canada e Australia. L'Italia non partecip\u00f2 a questa edizione dei mondiali non essendoci ancora squadre che praticassero il lacrosse in Italia. Tuttavia, una rappresentanza sportiva denominata \"Italy United\", formata esclusivamente da giocatori oriundi, partecip\u00f2 al \"International Open Tournament\", torneo internazionale di lacrosse che si svolgeva a Perth negli stessi giorni in cui si svolgevano i campionati mondiali. Promotore dell'iniziativa, nonch\u00e9 capitano e allenatore della squadra, fu il regista italo-americano Robert Corna, primo atleta a praticare il lacrosse in Italia e a promuoverne la diffusione a livello nazionale. Questa \u00e8 stata in assoluto la prima partecipazione ad un torneo internazionale di una squadra di Lacrosse riconducibile all'Italia.\nMondiale 2006.\nL'edizione del 2006 vide una partecipazione record di ventuno nazioni.\nIl Canada sconfisse in finale gli USA per 15\u201310 a London (Canada). Geoff Snider del Canada fu nominato miglior giocatore del torneo. La nazionale italiana, formata per\u00f2 esclusivamente da giocatori oriundi, si classific\u00f2 10\u00aa.\nMondiale 2010.\nL'edizione 2010 si \u00e8 svolta a Manchester, Inghilterra e ha visto l'allargamento della competizione a 30 compagini nazionali.\nUn regolamento piuttosto complicato ha permesso l'assegnazione di una posizione finale per ogni rappresentativa.\nLa vittoria \u00e8 andata agli USA che in finale hanno superato per 12-10 i rivali del Canada,conquistando cos\u00ec il loro 9\u00ba titolo iridato.\nPresente anche l'Italia,protagonista di un'ottima prestazione oltre ogni aspettativa.\nDopo aver iniziato male la fase a gironi con due sconfitte, rispettivamente contro Repubblica Ceca (3-17) e Svezia (3-16), gli azzurri hanno battuto il Messico (12-3), qualificandosi al 3\u00ba posto nel girone.\nTuttavia, a causa della vittoria delle Bermuda sulla Danimarca per 11-8, l'Italia non \u00e8 riuscita a piazzarsi tra le quattro migliori terze della fase eliminatoria ed \u00e8 stata quindi relegata in Lower Division.\nGli azzurri hanno pagato la peggior differenza reti nei confronti dei caraibici, qualificati grazie ad un gol allo scadere nella sfida contro gli scandinavi che ha condannato la rappresentativa tricolore al girone minore.\nInserita come testa di serie nel proprio raggruppamento, l'Italia ha in seguito realizzato una sorprendente \"Winning Streak\" battendo nell'ordine, Argentina (13-9), Danimarca (10-3) e Svizzera (7-6) prima di arrendersi alla pi\u00f9 forte nazionale della Slovacchia (4-10).\nLa compagine azzurra ha poi superato la Lettonia per 13-8 chiudendo la rassegna al 19\u00ba posto.\nIl torneo ha avuto grande risalto mediatico per la vicenda che ha visto coinvolta la nazionale degli Irochesi,impossibilitati a raggiungere l'Inghilterra a causa del rifiuto del governo britannico di accettare i passaporti della compagine dei nativi americani.\nIl fatto ha scatenato un \"caso diplomatico\" che ha visto anche la mediazione di Hillary Clinton.\nTuttavia, la situazione non si \u00e8 risolta in tempi brevi e gli Irochesi sono stati costretti a saltare la competizione iridata.\nClassifica Marcatori.\nLa classifica marcatori \u00e8 stata calcolata tramite un semplice sistema di punteggio, risultante dalla somma di gol e assist.\nIl totale ha formato il punteggio finale con cui ogni giocatore \u00e8 stato collocato in classifica.\nLa vittoria \u00e8 andata a Josh Coveleski (Polonia) con 43 punti.\nMondiale 2014.\nSvoltisi a Denver (USA), hanno visto la vittoria del Canada, il secondo piazzamento degli USA e il terzo posto della nazionale irochese. La nazionale italiana si \u00e8 classificata al 18\u00ba posto,"}
{"id": "1121731", "revid": "1543377", "url": "https://it.wikipedia.org/wiki?curid=1121731", "title": "Dottrina Nixon", "text": "La dottrina Nixon nota anche come \"dottrina di Guam\" e detta anche vietnamizzazione, venne presentata durante una conferenza stampa a Guam il 25 luglio 1969 dal presidente degli Stati Uniti Richard Nixon e successivamente formalizzata nel suo discorso sulla Guerra del Vietnam il 3 novembre 1969.. Fu la strategia di politica estera, in particolare riguardante la posizione degli Stati uniti nella guerra del Vietnam, elaborata dal neo presidente Richard Nixon (eletto alla Casa Bianca nel 1968) e dal suo consigliere Henry Kissinger.\nLa nuova politica americana in Indocina consisteva in pratica in un progressivo disimpegno diretto ma accompagnato da un potenziamento delle capacit\u00e0 e della solidit\u00e0 dell'apparato governativo e militare del Vietnam del Sud che avrebbe dovuto permettere allo stato filo-americano di sopravvivere evitando una umiliante sconfitta politico-militare degli Stati Uniti. Questa politica ottenne alcuni risultati concreti ma in pratica si concluse con un totale fallimento: dopo le dimissioni di Nixon e il completo ritiro americano, il governo e l'esercito del Vietnam del Sud si indebolirono rapidamente e l'offensiva generale del Vietnam del Nord e dei Viet Cong nella primavera 1975 si svilupp\u00f2 vittoriosamente fino alla caduta di Saigon il 30 aprile 1975.\nObiettivi.\nLa dottrina prevedeva il progressivo disimpegno delle forze armate statunitensi dal conflitto vietnamita, che nel pieno dell\"'escalation\" erano arrivate ad un massimo di 500.000 uomini, a favore di un maggior impegno di forze sudvietnamite. Per questo motivo si parla a proposito della dottrina Nixon di \"Vietnamizzazione\" del conflitto. \nQuesta politica di progressivo disimpegno diretto americano e di potenziamento dell'efficienza e della capacit\u00e0 politico-militare delle forze sudvietnamite non era completamente nuova; anche durante la guerra d'Indocina, i francesi, di fronte alle crescenti difficolt\u00e0 a contrastare la resistenza Viet Minh, avevano cercato di migliorare la capacit\u00e0 autonome di reparti vietnamiti collaborazionisti dipendenti dalla autorit\u00e0 dell'imperatore B\u1ea3o \u0110\u1ea1i. I francesi definirono questa politica \"ingiallimento\" del conflitto (\"jaunissement\"). \nLa strategia di Kissinger mirava a favorire i negoziati (iniziati nell'ottobre del '68) e la diplomazia sull'aiuto militare per pervenire ad una soluzione del conflitto. Il negoziato di pace venne effettivamente concluso nel marzo del 1973, anche se la guerra continu\u00f2 fra le forze vietnamite e si concluse solo il 30 aprile 1975 con la caduta di Saigon (capitale del Vietnam del Sud) nelle mani delle forze comuniste Viet Cong.\nAnalisi.\nLa scelta del disimpegno intrapresa da Nixon era dovuto in primo luogo all'evidente incapacit\u00e0 del grande corpo di spedizione inviato in Vietnam di ottenere successi decisivi e concludere la guerra in tempi prevedibili; concorse sicuramente alla decisione di Nixon anche la crescente pressione dell'opinione pubblica e dei movimenti pacifisti che criticavano aspramente l'intervento americano in Vietnam ritenuto immorale e brutalmente imperialista, anche se inizialmente la stessa opinione pubblica si era mostrata favorevole.\nLa situazione era sfuggita di mano agli Stati Uniti negli anni dell'Escalation intrapresa dal presidente Lyndon B. Johnson; le continue missioni di Ricerca e distruzione condotte per tre anni consecutivi dalle truppe americane non riuscirono a indebolire i guerriglieri vietcong e le truppe regolari del Vietnam del Nord che, supportate dal crescente aiuto militare fornito da Unione Sovietica e Cina, continuarono a potenziare le loro forze e sferrare pericolosi attacchi in tutto il territorio del Vietnam del Sud. Quando vennero alla luce i numeri impressionanti delle perdite umane subite dagli Stati Uniti, l'opinione pubblica si schier\u00f2 nettamente contro la guerra.\nAltro motivo che spinse Nixon al disimpegno furono i problemi economici che gli Stati Uniti stavano vivendo in quegli anni, infatti il bilancio statale USA risentiva pesantemente delle ingentissime spese di guerra, e il disimpegno era a quel punto una scelta economicamente obbligata."}
{"id": "1121732", "revid": "124123", "url": "https://it.wikipedia.org/wiki?curid=1121732", "title": "Edobico", "text": "Edobico sostenne l'usurpazione di Costantino III contro Onorio: quando l'usurpatore venne assediato a \"Valentia\" (moderna Valence) dal generale visigoto Saro (407), comandante delle truppe fedeli a Onorio, furono i rinforzi di Edobico e dal \"magister militum\" Geronzio a salvarlo.\nNel 410 Geronzio si ribell\u00f2 contro Costantino elevandogli contro un nuovo usurpatore di nome Massimo; Edobico, nominato magister utriusque militiae, fu inviato allora oltre il Reno, presso i Franchi, a cercare rinforzi. \nGeronzio sconfisse e poi uccise il figlio di Costantino e co-\"augustus\" Costante \"II\", e mise sotto assedio Costantino e l'altro suo figlio Giuliano ad \"Arelate\" (moderna Arles); mentre Edobico era ancora lontano, giunse ad Arelate Flavio Costanzo, generale di Onorio, il quale sconfisse le truppe spagnole di Geronzio, ma continu\u00f2 l'assedio contro Costantino per altri tre mesi. Infine giunsero i rinforzi di Edobico (411), che guidava un grande esercito di Franchi e Alamanni: la battaglia decisiva si combatt\u00e9 di fronte ad \"Arelate\" ed Edobico venne sconfitto. Trovato rifugio presso la propriet\u00e0 di un amico, Ecdicio, Edobico venne tradito e ucciso da questi."}
{"id": "1121734", "revid": "635893", "url": "https://it.wikipedia.org/wiki?curid=1121734", "title": "Pino di Napoli", "text": "Il pino di Napoli era un \"Pinus pinea\" (pino domestico), che fino agli anni ottanta adornava gran parte delle cartoline con la veduta panoramica della citt\u00e0 di Napoli e del golfo partenopeo, con il Vesuvio a fare da sfondo, un'immagine che lo ha reso tuttora un simbolo ben noto dell'oleografia napoletana. Si trovava in via Minucio Felice (traversa di via Orazio), in prossimit\u00e0 della chiesa di Sant'Antonio a Posillipo. In base all'analisi delle raffigurazioni precedenti, dovrebbe essere stato piantato dopo il 1855, o comunque divenuto adulto dopo tale data.\nNonostante il valore storico, \u00e8 stato abbattuto nel 1984 perch\u00e9 malato.\nDopo l'abbattimento dell'esemplare originario, un nuovo \"pino di Napoli\" \u00e8 stato piantato nel 1995 da Legambiente, che ogni anno celebra la ricorrenza dell'evento. "}
{"id": "1121742", "revid": "729019", "url": "https://it.wikipedia.org/wiki?curid=1121742", "title": "Ferrovia Cancello-Torre Annunziata", "text": "La ferrovia Cancello-Torre Annunziata \u00e8 una linea ferroviaria senza traffico di propriet\u00e0 statale che collegava Cancello a Torre Annunziata.\nStoria.\nLa linea fu attivata il 1\u00ba maggio 1885. Nacque con lo scopo di unire la costa con l'entroterra casertano passando per alcuni dei pi\u00f9 importanti centri vesuviani. L'avvento del trasporto su gomma e della Circumvesuviana, nonch\u00e9 l'assenza di collegamenti diretti per Napoli, hanno interrotto il traffico sulla linea.\nNel febbraio 2006, la linea fu chiusa per lavori, con riapertura prevista nel settembre dello stesso anno; tuttavia, al termine dei lavori non venne ripreso l'esercizio ferroviario. Il 10 ottobre 2014 la linea venne soppressa con decreto numero 420 e al 2015 versa in uno stato di degrado. Contemporaneamente il Comune di San Giuseppe Vesuviano ha firmato una convenzione di comodato d'uso con le Ferrovie sull'intera tratta che passa il comune per realizzare una pista ciclabile e un parco comunale nei pressi della stazione dismessa. Tuttavia, nonostante la soppressione \"giuridica\", rimane attiva per il gestore dell'infrastruttura."}
{"id": "1121744", "revid": "767487", "url": "https://it.wikipedia.org/wiki?curid=1121744", "title": "Sing Loud, Sing Proud!", "text": "Sing Loud, Sing Proud! \u00e8 il terzo album in studio del gruppo Punk di Boston Dropkick Murphys. Appena prima dell'uscita dell'album il chitarrista Rick Barton lasci\u00f2 la band, annunciando James Lynch della punk band di Boston the Ducky Boys come il suo successore. Insieme a James, la band reclut\u00f2 anche il diciassettenne Marc \"The Kid\" Orrell alla chitarra solista, nonch\u00e9 Robbie Mederios (meglio conosciuto come Spicy McHaggis) alla cornamusa, e Ryan Foltz al mandolino e al flauto irlandese.\nAll'album hanno collaborato Shane MacGowan, cantante dei The Pogues, e Colin McFaull dei Cock Sparrer. L'album contiene cover di canzoni della tradizione folk irlandese, tra cui The Rocky Road to Dublin e The Wild Rover. Sono stati girati i video per \"The Spicy McHaggis Jig\", \"The Gauntlet\" e \"The Wild Rover\".\nTracce.\nTutte le canzoni sono scritte dai Dropkick Murphys tranne dove segnato."}
{"id": "1121745", "revid": "339392", "url": "https://it.wikipedia.org/wiki?curid=1121745", "title": "Thr\u00e1in I", "text": ""}
{"id": "1121746", "revid": "339392", "url": "https://it.wikipedia.org/wiki?curid=1121746", "title": "Thorin I", "text": ""}
{"id": "1121748", "revid": "122857556", "url": "https://it.wikipedia.org/wiki?curid=1121748", "title": "Shannyn Sossamon", "text": "Biografia.\nShannyn Sossamon \u00e8 nata ad Honolulu, nelle Hawaii, nel 1978 in una famiglia d'origini inglesi, tedesche, olandesi, francesi ed irlandesi per parte paterna ed indigene hawaiane e filippine per quella materna. I genitori divorziarono quando non aveva che cinque anni d'et\u00e0, cosa che la port\u00f2 dunque a crescere assieme alla sorella a Reno, nel Nevada, con la madre ed il suo nuovo marito.\nUna volta diplomatasi presso il \"Galena High School\" di Reno nel 1995, stesso il giorno successivo al conseguimento del diploma decise di trasferirsi a Los Angeles, in California, per studiarvi danza; nonostante questa sua scelta di formazione accademica, Sossamon non era per\u00f2 intenzionata a perseguirvi una carriera, scegliendo di dedicarsi bens\u00ec alla musica, cominciando ad esibirsi in qualit\u00e0 di DJ presso diversi locali della citt\u00e0, e al fare la modella, posando per riviste di moda quali \"Sassy\" (oggi non pi\u00f9 in circolazione), \"Unionbay Clothing\" e \"American Eagle Outfitters\", cos\u00ec come per le informative di enti ed organizzazione come il \"Planned Parenthood\".\nAvvicinatasi in tempi successivi alla recitazione poi, dopo aver partecipato ad alcuni episodi della serie TV \"Mr. Show with Bob and David\", esord\u00ed al cinema nel 2001 con \"Il destino di un cavaliere\" di Brian Helgeland, a fianco di Heath Ledger, Paul Bettany e Mark Addy, battendo la ben pi\u00f9 affermata collega Kate Hudson nell'assegnazioe del ruolo di Lady Jocelyn. Successivamente recit\u00f2, tra il 2002 e il 2005, in film quali \"Le regole dell'attrazione\" di Roger Avary, \"La setta dei dannati\" nuovamente di Brian Helgeland e in \"Kiss Kiss Bang Bang\" di Shane Black. Ha doppiato il personaggio di Jade Nguyen nel videogioco \"Hitman Absolution\", per la quale, tra l'altro, ha fornito le proprie caratteristiche facciali per la modellazione dello stesso.\nCarriera.\nAll'inizio della sua carriera, Sossamon ha lavorato come modella per varie aziende tra cui Sassy Magazine, Unionbay, American Eagle Outfitters e Planned Parenthood. \u00c8 anche apparsa in due spot televisivi per Gap e recitato in video musicali per artisti come Daft Punk, Goo Goo Dolls, Cher, Mick Jagger, DJ Quik e Korn. Nel 1999 Sossamon \u00e8 stata scoperta dal direttore del casting Francine Maisler, mentre assisteva un collega DJ alla festa di compleanno del fratello di Gwyneth Paltrow.\nDopo aver fatto diverse audizioni \u00e8 stata scelta per il ruolo di protagonista femminile nel film del 2001 \"Il destino di un cavaliere\", recitando al fianco di Heath Ledger. Il film ha ricevuto recensioni contrastanti, ma ha avuto successo al box office, realizzando un fatturato interno di oltre 55 milioni di dollari su un budget di 41 milioni di dollari. Il film le \u00e8 valso uno Young Hollywood Award per miglior attrice esordiente, due nomination per i Teen Choice Awards e quattro per gli MTV Movie Awards.\nNel 2002 ha recitato nella commedia romantica della Miramax Films \"40 giorni &amp; 40 notti\", accanto a Josh Hartnett. \u00c8 stata nuovamente nominata per i Teen Choice Award nella categoria \"Choice Film Chemistry\" con la co-star Hartnett. Lo stesso anno ha avuto un ruolo chiave ne \"Le regole dell'attrazione\" di Roger Avary, un adattamento dell'omonimo romanzo di Bret Easton Ellis, a fianco di James Van Der Beek, Ian Somerhalder e Jessica Biel. Il film includeva scene di suicidio, uso di droghe pesanti e contenuti sessuali. Nonostante le critiche contrastanti il film \u00e8 considerato un cult, incassando quasi 12 milioni di dollari in tutto il mondo con un budget iniziale di 4 milioni.\nNel 2000 prende parte al videoclip, di \"Make me bad\" dei Korn, diretto da Martin Weisz, che trae ispirazione dalla serie di film \"Alien\" e ha visto partecipazione di vari attori, tra cui Brigitte Nielsen, Udo Kier, Tatjana Patitz.\nSossamon e Heath Ledger recitano di nuovo insieme nel thriller soprannaturale \"La setta dei dannati\". Il film uscito alla fine del 2003 \u00e8 stato accolto molto male dalla critica e si \u00e8 rivelato un flop al botteghino. Dopo le riprese del film rimane incinta e si prende una breve pausa dalla recitazione.\nShannyn \u00e8 tornata a recitare per il cinema nel 2005 con il ruolo di protagonista nell'horror \"Devour - Il gioco di Satana\" , insieme a Jensen Ackles e William Sadler. Ha avuto inoltre un piccolo ruolo in \"Kiss Kiss Bang Bang \"che\" \"ha ricevuto il plauso della critica ma non ha avuto un successo commerciale, incassando solo 13.105,837 dollari rispetto ad un budget di 15 milioni. \u00c8 anche apparsa accanto a Kate Winslet, Jack Black, Cameron Diaz e Jude Law nella commedia romantica del 2006 \"L'amore non va in vacanza.\"\nSempre nel 2006 \u00e8 stata scelta come protagonista femminile nel film indipendente \"Wristcutters - Una storia d'amore\", basato su un racconto di Etgar Keret. La storia ruota attorno a due personaggi che si innamorano in purgatorio dopo aver commesso suicidio. La sua chimica con il coprotagonista Patrick Fugit \u00e8 stata elogiata dalla critica, che ha anche decretato questa come la sua migliore performance. Il film \u00e8 stato nominato per il Sundance's Grand Jury Prize, due Independent Spirit Awards e per l'Humanitas Prize.\nNel 2005 ha nuovamente recitato in un film horror, \"Catacombs - Il mondo dei morti, \"accanto alla cantante Pink. Il film \u00e8 uscito nel 2007 in Italia e altri paesi come Giappone e Messico, mentre ha dovuto aspettare il 2008 per arrivare nelle sale americane.\nNel 2008 ha interpretato il ruolo di Beth Raymond nel film \"Chiamata senza risposta,\" remake del J-Horror di Takashi Miike \"The Call - Non rispondere\" (2004). Il film ha ottenuto grandi incassi al box office (pi\u00f9 di 42 milioni di dollari in tutto il mondo) ed \u00e8 stato un successo anche alla sua uscita su DVD e Blu-ray (25 milioni di dollari). Per la sua interpretazione nel film ha ricevuto una candidatura ai Teen Choice Award nella categoria horror. L'anno seguente ha interpretato il ruolo di Concetta, una donna che deve affrontare la sfida di allevare il proprio bambino malato e sostenere il marito nel film drammatico \"Life Is Hot in Cracktown\", diretto da Buddy Giovinazzo e basato su una serie di racconti dello stesso regista. \u00c8 apparsa inoltre nel thriller \"The Heavy\".\nNel 2010 ha recitato nel film romantico \"Road to Nowhere\", che ha inaugurato la 67 \u00aa Mostra internazionale d'Arte Cinematografica Internazionale.\nNel 2007 ha firmato per la serie tv della CBS \"Moonlight,\" che sar\u00e0 per\u00f2 cancellata dopo la prima stagione, chiudendosi nel 2008. Dal 2013 invece recita in un'altra serie televisiva statunitense, \"Mistresses\", tuttora in corso.\nDal 2015 recita la parte di Pandora nella serie televisiva Sleepy Hollow.\nDoppiatrici italiane.\nNelle versioni in italiano dei suoi film, Sossamon \u00e8 stata doppiata da:"}
{"id": "1121749", "revid": "339392", "url": "https://it.wikipedia.org/wiki?curid=1121749", "title": "Thorin III Elminpietra", "text": ""}
{"id": "1121750", "revid": "1566286", "url": "https://it.wikipedia.org/wiki?curid=1121750", "title": "Runaway - In fuga", "text": "Runaway - In fuga (\"Runaway\") \u00e8 una serie televisiva statunitense di scarso successo, chiusa prematuramente dopo solo 3 episodi andati in onda sui 9 filmati e i 13 ordinati e sceneggiati. Debutt\u00f2 sul network americano The CW nel settembre 2006 e termin\u00f2 la programmazione dopo solo 3 settimane, a ottobre 2006. In Italia \u00e8 stata trasmessa l'intera serie a partire dal 22 settembre 2008 sul canale Fox.\nTrama.\nIl telefilm parla della storia di un padre di famiglia, l'avvocato Paul Rader, che, accusato ingiustamente dell'omicidio di Anne Baxter, per evitare il processo e scoprire chi lo sta incastrando, scappa con moglie e figli e si rifugia in una cittadina, Bridgewater, dove, con la famiglia, inizia una nuova vita sotto mentite spoglie.\nNote.\nQuesti sono i titoli delle sceneggiature dei quattro episodi non filmati:"}
{"id": "1121752", "revid": "287204", "url": "https://it.wikipedia.org/wiki?curid=1121752", "title": "Albert Pinkham Ryder", "text": "I primi anni.\nAlbert Pinkham Ryder nacque il 19 marzo 1847 a New Bedford, una piccola citt\u00e0 di pescatori del Massachusetts; questo influenz\u00f2 la successiva arte di Ryder, che prov\u00f2 per tutta la sua vita un forte legame con il mare.\nNel 1867 si trasfer\u00ec con la sua famiglia a New York, dove pass\u00f2 il resto della vita.\nGli esordi.\nNel nuovo ambiente di New York, Ryder ebbe la possibilit\u00e0 di conoscere da vicino i pi\u00f9 importanti movimenti artistici del periodo.\nNegli anni '70 cominci\u00f2 ad esporre le sue prime opere, per lo pi\u00f9 paesaggi con bestiame, alberi e piccole costruzioni.\nDal 1878 al 1887 fece parte della Society of American Artists, un gruppo di artisti il cui lavoro non si conformava agli standard accademici del tempo.\nDi questo gruppo facevano parte anche lo scultore Augustus Saint-Gaudens, il designer Louis Comfort Tiffany, i pittori Julian Alden Weir, Robert Swain Gifford, John La Farge, Alexander Helwig Wyant e John Henry Twachtman.\nLa maturit\u00e0 artistica.\nNegli anni '80 e '90 Ryder raggiunse il suo periodo artisticamente pi\u00f9 creativo e maturo.\nLa sua arte divenne sempre pi\u00f9 poetica, tanto che scrisse talvolta delle poesie per accompagnare molti dei suoi lavori.\nRifiutando la descrizione letterale del mondo naturale, Ryder espresse le forze misteriose della natura in opere che sembrano sogni pitturati.\nLa maggior parte di queste opere descrivono scene riprese dalla letteratura, dalla poesia e dalla leggenda, specialmente quella inglese e scozzese.\nL'interesse per la cultura britannica e per i soggetti gotici fu una componente importante della cultura americana di quegli anni, portando molti collezionisti americani ad ammirare il lavoro dei Preraffaelliti.\nIn particolare, nel lavoro di Ryder compaiono spesso episodi letterari che mettono in evidenza la sofferenza e la forza di donne che affrontano le avversit\u00e0 con incredibile dignit\u00e0.\nLe figure sono spesso stilizzate e messe in un paesaggio marino simile al sogno, in cui alla poesia si mescola un senso di malinconia.\nQueste scene sono spesso illuminate da una pallida luce lunare o da una fioca luce solare soffusa da nubi misteriose, dando una sensazione di poetica solitudine.\nIl metodo di Ryder.\nRyder speriment\u00f2 varie tecniche.\nLavor\u00f2 per diversi anni su molte sue opere, applicando strati di colore uno sopra l'altro, spesso senza dare il tempo alle superfici di asciugare.\nTalvolta applic\u00f2 uno strato di pittura ad essiccamento veloce sopra uno ad essiccamento lento.\nMolti dei suoi esperimenti non ebbero successo e col passare del tempo alcune sue pitture sono diventate molto pi\u00f9 scure, altre non si asciugano completamente neppure dopo decenni ed altre ancora si frantumano.\nMolti suoi lavori furono inoltre modificati da altri artisti dopo la sua morte, per cui oggi molte pitture di Ryder appaiono differenti rispetto a quando furono create.\nEccentricit\u00e0 e fama: gli ultimi anni di Ryder.\nDopo il 1900 la creativit\u00e0 di Ryder diminu\u00ec drasticamente.\nPer il resto della vita cre\u00f2 poche opere nuove, concentrandosi su piccole modifiche ad alcuni suoi lavori degli anni precedenti.\nLa sua personalit\u00e0 eccentrica e la sua timidezza lo portarono ad isolarsi, anche se mantenne contatti sociali con alcuni amici e continu\u00f2 a compiere viaggi occasionali.\nFu in questi anni che, nonostante la diminuzione della sua creativit\u00e0, la fama di Ryder crebbe ed importanti collezionisti d'arte americani cercarono le sue pitture per le loro collezioni e per mostre d'arte, nonostante Ryder stesso avesse perso interesse nell'esibire il suo lavoro.\nNel 1915 la sua salute peggior\u00f2.\nRyder mor\u00ec il 28 marzo 1917 a New York.\nNegli anni seguenti l'interesse per le opere di Ryder continu\u00f2 ad essere notevole e diverse mostre delle sue opere si tennero in molti importanti musei e gallerie degli Stati Uniti.\nLa questione dell'autenticit\u00e0.\nA causa dell'interesse dei collezionisti, nel corso degli anni molti falsari hanno messo sul mercato false opere di Ryder, tanto che oggi le sue opere sono tra le pi\u00f9 falsificate.\nIn questo furono facilitati dal fatto che Ryder firm\u00f2 raramente i suoi lavori.\nI falsari possono inoltre fare molto per contraffare l'et\u00e0 di una pittura, come pitturarla su tela antica e cuocerla per aggiungere delle crepe."}
{"id": "1121756", "revid": "1108176", "url": "https://it.wikipedia.org/wiki?curid=1121756", "title": "La voce del fuoco (Alan Moore)", "text": "La voce del fuoco \u00e8 un romanzo di Alan Moore del 1996, con introduzione di Neil Gaiman.\nL'autore ricostruisce una \"storia\" della citt\u00e0 di Northampton e dei suoi dintorni, facendola narrare in prima persona da diversi protagonisti che si sviluppano nel corso di millenni. Partendo dal 4000 a.C., servendosi della voce di un ragazzino primitivo, e per di pi\u00f9 anche affetto da deficit mentale, passa poi a periodi storici successivi con altre voci narranti (tra cui: un ispettore dell'Impero romano, un cavaliere tornato dalle crociate, una strega e una testa mozzata), e arriva fino al 1995, nell'ultimo capitolo dove \u00e8 l'autore stesso a parlare, sottolineando come la serie infinita di leggende e semi-realt\u00e0 portino fino al tempo e al luogo in cui si trova.\nSi incontrano temi ricorrenti carichi di simbolismo e, spesso, di brutalit\u00e0: teste e gambe staccate dal corpo, cani-diavolo (folkloristici \"shagfoal\") e reiterati riferimenti al \"mondo sotterraneo\", percepito sia come immaginario che fisico; quasi tutte le storie hanno come epilogo la morte del protagonista, sempre voce narrante in prima persona. Motivo ricorrente \u00e8 il fuoco, presente nei miti e nelle festivit\u00e0 che cambiano nel tempo (il sacrificio umano diventa prima una sacrificio animale, poi una festa con fuochi d'artificio), ma che sembrano connesse le une con le altre, risalendo al delitto compiuto nel primo racconto. I luoghi storici dell'attuale Northampton sembrano cos\u00ec caricarsi del peso, della memoria e dell'energia generata da fatti tragici del passato, analizzati da Moore in una attenta ricerca storica e romanzati in modo da collegarli gli uni con gli altri.\nOgni capitolo \u00e8 quindi ambientato in un momento diverso del tempo, procedendo dalla preistoria al XX secolo, e lo stile narrativo vi si adegua, ricalcando un linguaggio tipico di ogni momento storico narrato.\nL'edizione italiana del romanzo, del 2006, \u00e8 a cura delle Edizioni BD di Milano."}
{"id": "1121760", "revid": "1543377", "url": "https://it.wikipedia.org/wiki?curid=1121760", "title": "Chen Ming", "text": "Ha descritto nella sua opera \"Nubi nere s'addensano\" l'esperienza condotta nel Laogai nei confronti suoi e di decine di milioni di suoi compatrioti dal Governo Comunista Cinese nel corso del XX secolo.\nL'opera autobiografica \u00e8 stata pubblicata in Francia nel 2003 e tradotta in Italia nel 2006. Il documento, testimonianza di inestimabile valore del secolo passato, \u00e8 tutt'oggi censurato in Cina."}
{"id": "1121763", "revid": "1226", "url": "https://it.wikipedia.org/wiki?curid=1121763", "title": "Pino italico", "text": ""}
{"id": "1121765", "revid": "133557", "url": "https://it.wikipedia.org/wiki?curid=1121765", "title": "H\u00e1i!", "text": "H\u00e1i! \u00e8 il quarto e ultimo album in studio del duo inglese voce-batteria The Creatures, pubblicato nell'ottobre 2003.\nIl disco.\nL'album venne registrato in due fasi, la prima a Tokyo, da Budgie, il batterista dei Creatures, e l'ex Kod\u014d Leonard Eto (i duetti e le improvvisazioni fra i due fornirono il materiale di base per l'album), la seconda a Londra, dove la cantante Siouxsie Sioux aggiunse le parti vocali. Dall'album venne estratto il singolo \"Godzilla!\". La foto di copertina \u00e8 di Kimiko Yoshida e si intitola \"La sposa shinto\". Di \"Hai!\" esistono anche due versioni in edizione limitata, con un reportage video della \"session\" di Budgie ed Eto e con la versione strumentale dell'album. \nTracce.\nTesti di Sioux, musiche dei Creatures."}
{"id": "1121766", "revid": "56620", "url": "https://it.wikipedia.org/wiki?curid=1121766", "title": "Antonio Coiffier d'Effiat", "text": ""}
{"id": "1121770", "revid": "63760", "url": "https://it.wikipedia.org/wiki?curid=1121770", "title": "White falcon", "text": ""}
{"id": "1121773", "revid": "63760", "url": "https://it.wikipedia.org/wiki?curid=1121773", "title": "Mustang (chitarra)", "text": ""}
{"id": "1121776", "revid": "63760", "url": "https://it.wikipedia.org/wiki?curid=1121776", "title": "Jazzmaster", "text": ""}
{"id": "1121804", "revid": "767487", "url": "https://it.wikipedia.org/wiki?curid=1121804", "title": "Sequins in the Sun", "text": "Sequins in the Sun \u00e8 il secondo album live del duo inglese voce-batteria The Creatures, registrato durante l'esibizione al Glastonbury Festival del 26 giugno 1999 e distribuito solo tramite internet nell'ottobre 2000.\nTracce.\nTesti di Sioux, musiche dei Creatures, tranne ove indicato."}
{"id": "1121806", "revid": "63760", "url": "https://it.wikipedia.org/wiki?curid=1121806", "title": "Superstrat", "text": ""}
{"id": "1121807", "revid": "24443", "url": "https://it.wikipedia.org/wiki?curid=1121807", "title": "Legn\u00e0", "text": ""}
{"id": "1121809", "revid": "63760", "url": "https://it.wikipedia.org/wiki?curid=1121809", "title": "Super strat", "text": ""}
{"id": "1121813", "revid": "2145227", "url": "https://it.wikipedia.org/wiki?curid=1121813", "title": "Antonio de Sant'Anna Galv\u00e3o", "text": "Biografia.\nNato da una famiglia benestante (sua madre Isabel Leite de Barros, era bis-nipote del famoso \"bandeirante\" Fern\u00e3o Dias Pais e molto pia ed il padre, capitano, era terziario francescano), entr\u00f2 a tredici anni nel Collegio di Bel\u00e9m, a Bahia, retto dai padri gesuiti, ma quattro anni dopo si trasfer\u00ec presso i Frati Minori Scalzi di san Pietro d'Alc\u00e1ntara, prese i voti il 16 aprile 1761 e l'11 luglio 1762 fu ordinato sacerdote nonostante la giovane et\u00e0.\nEntr\u00f2 nell'Ordine francescano, fondando il 2 febbraio 1774 il \"Recolhimento de Nossa Senhora da Concei\u00e7ao da Divina Providencia\", non ancora una Casa Religiosa, ma una Casa di ritiro dove si riunivano ragazze pie per vivere come religiose ma senza emettere i voti che fungeva da centro d'accoglienza degli ammalati e dei derelitti della regione. La realizzazione s'ingrand\u00ec, fu dotata di una sua chiesa (15 agosto 1802) e divenne un grosso complesso, che l'UNESCO, nel 1988 ha dichiarato Patrimonio dell'umanit\u00e0.\nNonostante i tentativi di boicottaggio da parte delle autorit\u00e0 del Marchese di Pombal, Antonio prosegu\u00ec nello sviluppo della sua opera fino a che, ammalatosi, mor\u00ec.\nIl suo corpo \u00e8 sepolto nella chiesa del \"Recolhimento de Nossa Senhora da Concei\u00e7ao da Divina Providencia\".\nGiovanni Paolo II lo defin\u00ec, in occasione della sua beatificazione (25 ottobre 1998), \u00abardente adoratore dell'Eucaristia, consigliere di vita spirituale, difensore dei poveri\u00bb.\nCanonizzazione.\nBenedetto XVI lo ha elevato agli onori degli altari l'11 maggio 2007, in occasione del suo viaggio apostolico in Brasile, compiendo un atto non usuale, vale a dire la canonizzazione di un santo al di fuori del Vaticano.\nGalleria d'immagini.\nEcco alcune immagini della cerimonia di canonizzazione del frate francescano, l'11 maggio 2007:"}
{"id": "1121814", "revid": "24443", "url": "https://it.wikipedia.org/wiki?curid=1121814", "title": "Cosfrone", "text": ""}
{"id": "1121818", "revid": "33689", "url": "https://it.wikipedia.org/wiki?curid=1121818", "title": "Test Drive Unlimited", "text": "Test Drive Unlimited \u00e8 un videogioco di simulazione di guida sviluppato da Eden Games e pubblicato da Atari in versione Xbox 360 nel settembre 2006, e su PC e PlayStation 2 nel marzo 2007. Il genere del gioco \u00e8 stato definito dal produttore con il marchio registrato M.O.O.R. (\"Massively Open Online Racing\"), che ne indica le caratteristiche \"massively multiplayer online\" e \"open world\". Nel 2011 \u00e8 uscito il seguito, \"Test Drive Unlimited 2\". Il 29 settembre 2012 sono stati definitivamente spenti i server online del gioco su PC.\nModalit\u00e0 di gioco.\nIl gioco \u00e8 ambientato sull'isola di Oahu, nelle Hawaii, con pi\u00f9 di 1600 chilometri (1000 miglia) di strade completamente percorribili. Sono disponibili molti modelli di auto specifici di varie marche reali, e in misura minore anche moto. Il gioco presenta una corrispondenza alquanto \"realistica\" alla rete stradale dell'isola realmente esistente. Oltre a offrire una grafica accurata nei particolari, d\u00e0 la possibilit\u00e0 di percorrere, a bordo della propria vettura, anche luoghi di adiacenza alla strada, come campi, spiagge, boschi, prati, e terreni di varia natura. Il tempo atmosferico sull'isola varia, presentando talvolta un sole splendido, e altre volte nuvole abbondanti.\n\"Test Drive Unlimited\" oltre a essere un gioco individuale e giocabile anche senza connessione a Internet, offre l'opzione multiplayer. Se connesso online, infatti, \"Test Drive Unlimited\" \u00e8 un M.O.O.R. (\"Massively Open Online Racing\"), il che significa che \u00e8 possibile giocare con altre migliaia di giocatori sulla stessa isola, semplicemente lampeggiando i fari a un'altra macchina o moto. Nell'ottica di agevolare la socializzazione tra amatori del mondo dei motori, i giocatori possono fondare club in determinati luoghi dell'isola, con lo scopo di confrontarsi in gare personalizzate. Tuttavia, questa funzione sembra non essere utilizzabile a detta di molti giocatori per un presunto bug del gioco che, in tal modo, non consente il completamento delle gare necessarie per acquisire il massimo livello (Asso) e completare il gioco stesso. L'approccio di guida pu\u00f2 essere scelto tra realistico e \"arcade\".\nPatch e aggiornamenti.\nNel luglio 2007 \u00e8 stata distribuita la patch 1.66A, che ha corretto diversi bug e ha aggiunto due nuove automobili, la Nissan Skyline GT-R R34 e la Audi RS4 Saloon B7. Nell'aprile 2008, acquistando un aggiornamento a pagamento (denominato \"Megapack\") \u00e8 stato possibile aggiungere diverse nuove auto al gioco."}
{"id": "1121821", "revid": "767487", "url": "https://it.wikipedia.org/wiki?curid=1121821", "title": "\u0160u\u0148ava", "text": "\u0160u\u0148ava (in ungherese \"Sz\u00e9pfalu\", in tedesco \"Sch\u00f6nau\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1269."}
{"id": "1121824", "revid": "767487", "url": "https://it.wikipedia.org/wiki?curid=1121824", "title": "\u0160v\u00e1bovce", "text": "\u0160v\u00e1bovce (in ungherese \"Sv\u00e1bfalva\", in tedesco \"Schwabsdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1268 quando venne fondato da coloni provenienti dalla Svevia.\nIl suo nome significa \"villaggio degli Svevi\". "}
{"id": "1121828", "revid": "6923", "url": "https://it.wikipedia.org/wiki?curid=1121828", "title": "Schwan-Stabilo", "text": "Schwan-Stabilo \u00e8 un'azienda tedesca produttrice di strumenti di scrittura con sede a Heroldsberg, vicino a Norimberga.\nStoria.\nStabilo nacque nel 1855 quando Georg Grossberger e Hermann Christian Kurz iniziarono a produrre matite nella loro fabbrica di Norimberga, seconda citt\u00e0 della Baviera, nonch\u00e9 culla delle principali industrie di strumenti di scrittura moderne.\nUn anno dopo l'inizio dei problemi finanziari del 1864, la fabbrica fu venduta per 32.000 fiorini olandesi a Gustav Adam Schwanh\u00e4usser, figlio di un ristoratore: nacque cos\u00ec la Schwanh\u00e4usser-Bleistiftfabrik.\nCon lo sviluppo di nuovi macchinari e prodotti, nel 1875 Schwanh\u00e4usser inizi\u00f2 a produrre la prima matita copiativa colorata, di cui fece brevettare 3 colori. Alla morte di Schwanh\u00e4usser, l'azienda fu ereditata dai due figli August (che si dedic\u00f2 prevalentemente ai lavori tecnici) e Eduard. Quest'ultimo cre\u00f2 prodotti nuovi tra cui la \"matita Stabilo con mina sottile\", \"stabil\" in tedesco, da cui deriv\u00f2 l'attuale nome dell'azienda. Era il 1927.\nPer sopravvivere durante la prima e la seconda guerra mondiale, l'azienda limit\u00f2 la propria produzione a 3 sole matite per bambini, Stabilo, Othello e Swano; oltre alle scelte strategiche, per superare le difficolt\u00e0 fu fondamentale l'apporto delle donne operaie.\nIl 2 gennaio 1945 gli alleati bombardarono e devastarono Norimberga e anche la fabbrica Schwanh\u00e4usser fu distrutta.\nNel frattempo Eduard mor\u00ec e gli successero alla guida dell'azienda i 2 figli Gustav e August.\nNel 1969 Stabilo inizi\u00f2 a produrre penne in fibra o pi\u00f9 semplicemente pennarelli, come lo Stabilo Pen 68.\nNel 1971 nacque l'evidenziatore Stabilo Boss, che raggiunse 1,6 miliardi di vendite e risult\u00f2 innovativo poich\u00e9 usava un inchiostro interamente atossico e fluorescente.\nA met\u00e0 degli anni 2000 l'azienda tedesca si concentr\u00f2 sullo sviluppo di un progetto, che coinvolgeva esperti di psicomotricit\u00e0 infantile, insegnanti della scuola primaria ed esperti di ergonomia. Nacque Stabilo's move (oggi EASYoriginal), penna ergonomica studiata per facilitare la corretta impugnatura da parte dei bambini che stanno imparando a scrivere. Questa penna, cos\u00ec come tutte le altre sviluppate in seguito e appartenenti a questa linea, \u00e8 differenziata per mancini e destrorsi.\nCuriosit\u00e0.\nIl cigno \u00e8 da sempre il simbolo di Stabilo. Non \u00e8 solo un'allusione al nome della famiglia Schwanh\u00e4usser (\"Schwan\", infatti, in tedesco significa cigno), ma rappresenta anche la purezza e la bellezza.\nStabilo fa parte del Gruppo Schwan-Stabilo, che annovera altre 3 divisioni: \"promotion\", che si occupa di personalizzare gli strumenti di scrittura, cosmesi e outdoor, ovvero zaini tecnici a marchio Deuter."}
{"id": "1121829", "revid": "767487", "url": "https://it.wikipedia.org/wiki?curid=1121829", "title": "Tatransk\u00e1 Javorina", "text": "Tatransk\u00e1 Javorina (in polacco \"Jaworzyna Spiska\", in ungherese \"J\u00e1vorina\", in tedesco \"Uhrngarten\") \u00e8 un comune della Slovacchia facente parte del distretto di Poprad, nella regione di Pre\u0161ov.\nStoria.\nNelle cronache storiche, il villaggio fu menzionato per la prima volta nel 1320.\nIl 27 settembre 1938 l'esercito polacco dopo il Patto di Monaco entr\u00f2 a Javorina e annett\u00e9 un territorio di circa 110 km\u00b2. Il paese fu riconquistato dagli slovacchi il 1\u00ba settembre 1939 nel corso dell'Invasione slovacca della Polonia, in cui la Slovacchia riusc\u00ec a recuperare tutti i territori di confine annessi dalla Polonia sia nel 1920 sia nel 1938.\nFino al 1993 il paese era chiamato semplicemente Javorina, nome che in slovacco e nel dialetto locale tedesco significa \"boschetto di aceri\"."}
{"id": "1121831", "revid": "110157", "url": "https://it.wikipedia.org/wiki?curid=1121831", "title": "Ve\u013ek\u00fd Slavkov", "text": "Ve\u013ek\u00fd Slavkov (in ungherese \"Nagyszal\u00f3k\", in tedesco \"Gross-Schlangendorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1251 con il nome di Slaukndorff."}
{"id": "1121834", "revid": "767487", "url": "https://it.wikipedia.org/wiki?curid=1121834", "title": "Vern\u00e1r", "text": "Vern\u00e1r (in ungherese \"Vern\u00e1r\", in tedesco \"Wernsdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1295.\nIl suo nome deriva da quello del nobiluomo che lo fond\u00f2 (\"Wernerius Hansi filius\")."}
{"id": "1121836", "revid": "78273", "url": "https://it.wikipedia.org/wiki?curid=1121836", "title": "Villa Croce (Genova)", "text": ""}
{"id": "1121837", "revid": "24443", "url": "https://it.wikipedia.org/wiki?curid=1121837", "title": "Monte Frait\u00e8ve", "text": ""}
{"id": "1121839", "revid": "767487", "url": "https://it.wikipedia.org/wiki?curid=1121839", "title": "Vikartovce", "text": "Vikartovce (in ungherese \"Hern\u00e1df\u00f5\", in tedesco \"Weigsdorf\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1283.\nIl suo nome significa \"villaggio di Weichard\", dal nobiluomo che lo fond\u00f2. "}
{"id": "1121840", "revid": "729019", "url": "https://it.wikipedia.org/wiki?curid=1121840", "title": "Lanciafiamme", "text": "Il lanciafiamme \u00e8 un'arma utilizzata per incendiare vaste zone; utilizza miscele combustibili, spesso a base di petrolio o napalm, dato che la benzina, sviluppando molti vapori nella bombola, rischia di farla esplodere ed \u00e8 pi\u00f9 pericolosa per il soldato che sta usando l'arma.\nStoria.\nDall'antichit\u00e0 al Medioevo.\nLa prima traccia storica di una macchina sputa-fiamme, (salvo incerte incisioni assire) usata per\u00f2 non come arma, ma come una gigantesca torcia per bruciare le palizzate della citt\u00e0 assediata, si trova in Tucidide che descrive l'assedio della fortezza di Delio in Beozia (da non confondere con Delo, isola delle Cicladi e sede del culto di Apollo) avvenuto nel 424 a.C.\nI Beoti e loro alleati...\nLanciafiamme primitivi vennero utilizzati anche dall'esercito romano durante le battaglie contro i Daci nel 107 d.C. La prima descrizione tecnica si trova in Ammiano Marcellino (\"Rerum Gestarum\", XXIII, 4), nel quarto secolo d.C. e, nello stesso periodo Vegezio introduce nella ricetta il bitume e il petrolio, gi\u00e0 noti ai Greci fin dal tempo di Alessandro.\nIl primo indizio di apparecchi idraulici per lanciare liquidi infiammabili si trova in un testo del bizantino Teofane (nato attorno al 760 d.C.) il quale riferisce che l'imperatore Costantino IV Pogonato (671 d.C.) aveva fatto armare le sue navi \u00abcon pentole incendiarie e sifoni\u00bb e che qualche anno dopo un certo Callinico aveva introdotto il \u00abfuoco navale\u00bb dalla Siria. \u00c8 a questo periodo che risale la nozione del fuoco greco.\nSi tenga presente che il termine \u00absifoni\u00bb stava ad indicare quegli apparecchi con una specie di pompa che gi\u00e0 i romani usavano per spegnere gli incendi; se si considera che fin dal tempo di Plinio i romani erano in grado di distillare l'acquaragia, si comprende come l'abbinamento delle due tecniche poteva rendere agevole lo spruzzare il nemico con prodotti molto infiammabili: poco importa poi se gi\u00e0 accesi o da accendere dopo averli spruzzati.\nNella cronaca Alexiade, scritta (1148) da Anna Comnena, figlia di Alessio, imperatore di Bisanzio e che racconta l'assedio di Durazzo nel 1108, si descrive l'impiego di cerbottane con cui i bizantini soffiavano vampate di fuoco sul volto degli aggressori normanni; anche in questo caso si trattava di zolfo e di resina polverizzata che si infiammava passando su una fiamma o brace posta alla bocca di un lungo tubo.\nLa graduale diffusione della polvere da sparo (che agli effetti incendiari unisce quelli esplosivi) nelle tattiche di guerra europee, unita alla difficolt\u00e0 di direzionare il getto di fiamme in modo sicuro contro il bersaglio, fu all'origine del progressivo scomparire al termine del Medioevo delle armi incendiarie; se si eccettuano alcuni sporadici tentativi, bisogner\u00e0 giungere all'inizio del ventesimo secolo per ritrovarle impiegate con profitto in guerra.\nPrima guerra mondiale.\nL'inventore del lanciafiamme moderno \u00e8 considerato il tedesco Richard Fiedler, che nel 1901 ne realizz\u00f2 (a partire da dispositivi industriali destinati all'erogazione di vernici) un prototipo in grado di gettare fiotti di liquido infiammato ad una distanza di 30 metri. Nel 1905 Fiedler sottopose un nuovo prototipo perfezionato all'esame di una commissione militare dell'esercito prussiano, che ne diede un parere favorevole.\nDopo alcuni anni di perfezionamento, la nuova arma fu ufficialmente introdotta nel 1911, quando fu creato un reggimento specializzato basato su dodici compagnie equipaggiate con \"Flammenwerferapparate\". L'esercito tedesco fu pertanto il primo al mondo a dotarsi di moderni reparti di specialisti dotati di lanciafiamme portatili, solitamente utilizzati da coppie di soldati (uno adibito al trasporto e sostegno della bombola di liquido infiammabile, l'altro addetto al puntamento della fiamma).\nL'arma trov\u00f2 il suo primo utilizzo bellico nella Prima guerra mondiale: il 26 febbraio 1916 fu impiegata nei pressi di Verdun contro le trincee francesi; il 30 luglio dello stesso anno fu impiegato anche contro le truppe britanniche ad Hooge (in Belgio), con un successo parziale ma significativo.\nSi rivel\u00f2 molto utile nella guerra di trincea, quando era necessario stanare dei nemici ben nascosti o portare alla resa un nemico notevolmente resistente, era per\u00f2 pi\u00f9 adatto alle incursioni nelle trincee nemiche che per aiutare i soldati ad attraversare la terra di nessuno. \u00c8 stato calcolato che in totale furono condotti 653 attacchi incendiari durante il conflitto.\nSimilmente ai gas asfissianti e vescicanti, il lanciafiamme oltre ad avere un puro scopo bellico ebbe anche un impatto psicologico devastante sulle truppe, i cui soldati erano terrorizzati alla sola idea di trovarsi davanti un flammiere armato. Quest'ultimo tuttavia non entrava in azione spesso, sia per la vulnerabilit\u00e0 (per maneggiare un lanciafiamme bisogna stare in piedi, quindi allo scoperto, trasformando il flammiere in un facile bersaglio per il tiro dei difensori), sia per il fatto che il nemico spesso alla sua vista arretrava fuori dal raggio d'azione dell'arma. Il relativamente corto raggio d'azione della fiammata inoltre ne limitava l'impiego al momento in cui il flammiere fosse arrivato in immediata prossimit\u00e0 delle linee trincerate avversarie.\nDopo l'iniziale sorpresa, anche le potenze dell'Intesa svilupparono i propri modelli di lanciafiamme. In particolare il 1916 vide la comparsa della prima compagnia britannica dotata di tali apparecchi. Anche l'esercito francese adott\u00f2 presto la nuova arma: nell'estate dello stesso anno fu sviluppato il modello di lanciafiamme \"Schilt\", basato sull'originale tedesco, il cui liquido infiammabile era composto di una miscela di benzina e nafta. Nel 1917 una nuova versione \"portatile\", utilizzabile da un solo soldato, fu ideata dai tedeschi e fu dotata per la prima volta di un sistema di accensione automatica.\nSeconda guerra mondiale ed et\u00e0 contemporanea.\nL'arma continu\u00f2 ad essere sviluppata terminato il conflitto, e trov\u00f2 largo impiego anche durante la seconda guerra mondiale. Venne ad esempio utilizzato dagli statunitensi durante la Guerra del Pacifico, per incendiare la vegetazione dove il nemico nascondendosi diventava pressoch\u00e9 invisibile. Anche reparti dell'esercito italiano, come ad esempio i guastatori possedevano in dotazione il lanciafiamme, come arma di squadra.\nDurante la seconda guerra mondiale furono ideati vari modelli di carro lanciafiamme, per permettere l'uso di quest'arma da parte di un'unit\u00e0 mobile corazzata. Oltretutto, questo aumentava ulteriormente l'efficacia dell'arma rispetto alle versioni per fanteria, dato che un veicolo era capace di portare pi\u00f9 combustibile e di proiettarlo pi\u00f9 lontano. Alcuni modelli sono i \"Churchill Crocodile\" inglese, il \"Matilda Frog\" australiano e il CV33 L.3/lf italiano.\nDopo le due guerre mondiali, il lanciafiamme venne ancora utilizzato nella guerra di Corea e nella guerra del Vietnam, per lo pi\u00f9 dai Marines statunitensi.\nCritiche.\nIl suo utilizzo \u00e8 stato pi\u00f9 volte criticato, associato alla dolorosa e terribile morte che comporta, oppure alle terribili ustioni che lascia; \u00e8 tuttavia ancora utilizzato da molti eserciti e ha anche ispirato altre armi che fanno uso della combustione come il napalm e il fosforo bianco.\nNel 1978 l'utilizzo del lanciafiamme venne ufficialmente bandito dal Dipartimento della difesa degli Stati Uniti d'America.\nIl lanciafiamme \u00e8 pericoloso anche per l'unit\u00e0 che lo utilizza, in quanto i serbatoi del liquido incendiario possono esplodere, danneggiando quindi la squadra che lo sta utilizzando. Per questo motivo l'uso del lanciafiamme \u00e8 andato via via decrescendo dopo la seconda guerra mondiale."}
{"id": "1121843", "revid": "24443", "url": "https://it.wikipedia.org/wiki?curid=1121843", "title": "Genevris", "text": ""}
{"id": "1121849", "revid": "15756", "url": "https://it.wikipedia.org/wiki?curid=1121849", "title": "Monti della Daunia", "text": "I Monti della Daunia (\"la Mundagn\u00eb\" nei vari dialetti locali) costituiscono una modesta catena montuosa situata lungo l'orlo orientale dell'Appennino campano, in posizione dominante rispetto al Tavoliere delle Puglie. Occupano principalmente il settore occidentale della provincia di Foggia in Puglia, ma ne fanno parte anche la propaggine sud-orientale della provincia di Campobasso in Molise nonch\u00e9 i margini nord-orientali delle province di Benevento e di Avellino in Campania.\nEssi traggono il loro nome dal distretto storico-geografico della Daunia che, a sua volta, era cos\u00ec denominato in quanto vi risiedeva l'antico popolo dei Dauni. Tale denominazione non \u00e8 per\u00f2 del tutto precisa, poich\u00e9 in epoca pre-romana il territorio dei Monti della Daunia non era popolato dai Dauni (che comunque occupavano la fascia pedemontana), bens\u00ec dai Sanniti e dagli Irpini che vi edificarono una serie di \"oppida\" (villaggi fortificati), il pi\u00f9 importante dei quali era \"Vescellium\".\nNell'ambito della provincia di Foggia, entro cui \u00e8 compresa la stragrande maggioranza del territorio, i Monti della Daunia sono meglio noti come Monti dauni o, talvolta, come Subappennino dauno, bench\u00e9 a rigore tale ultima denominazione dovrebbe essere riferita all'area propriamente subappenninica, ossia alla fascia collinare di transizione tra la catena montuosa degli Appennini (di cui i Monti della Daunia propriamente detti costituiscono parte integrante) e la sottostante pianura del Tavoliere.\nNelle pubblicazioni scientifiche i Monti della Daunia sono pi\u00f9 propriamente denominati Appennino dauno o talora Appennino di Capitanata, in quest'ultimo caso con riferimento all'antica provincia di Capitanata che pure includeva gran parte del territorio; tali denominazioni ricalcano fedelmente una base dialettale alternativa \"('u App\u00ebnnin\u00eb)\". In effetti i Monti della Daunia, pur costituendo una sezione periferica dell'Appennino meridionale, sono attraversati in alcuni tratti dalla linea spartiacque, tanto che da essi sgorgano due fiumi o torrenti (il Miscano e la Fiumarella) afferenti al versante tirrenico della penisola italiana.\nGeografia fisica.\nIl rilievo costituito dai monti della Daunia si sviluppa a guisa di dorsale irregolare estesa linearmente in senso nord-sud, con altitudini collinari o di bassa montagna, delimitato a nord dalla valle del Fortore, a est dal Tavoliere delle Puglie, a sud dalla valle dell'Ofanto e a ovest dall'altipiano irpino lungo cui corre la linea spartiacque appenninica. La struttura geologica, piuttosto complessa, vede una netta prevalenza di rocce sedimentarie di tipo argilloso intercalate con arenarie o, pi\u00f9 di rado, conglomerati; la composizione chimica delle rocce \u00e8 per\u00f2 assai variabile mentre la coerenza \u00e8 mediamente scarsa, divenendo pi\u00f9 consistente soltanto nei gruppi montuosi pi\u00f9 elevati tra i quali si evidenzia la successione del flysch di Faeto, composto da un'alternanza di calcareniti, calcari marnosi, brecciole calcaree, marne e marne argillose, con rari noduli e lenti di selce.\nNel complesso il paesaggio assume forme dolci e tondeggianti con una netta predominanza di colture cerealicole; nelle aree propriamente montane prevalgono per\u00f2 i boschi e i pascoli mentre molte valli sono scoscese e incassate, caratterizzate non di rado da fenomeni di dissesto idrogeologico: tra le depressioni pi\u00f9 rilevanti si citano la Valmaggiore (la pi\u00f9 elevata in altitudine, a netta vocazione silvo-pastorale) e l'impervia Valle del Cervaro, caratterizzata dalla presenza di vaste aree boschive ma anche da un imponente smottamento, la frana di Montaguto.\nDalla catena scende a pettine una serie di brevi corsi d'acqua a regime torrentizio che sboccano poi nel Tavoliere delle Puglie: tra i principali si citano il Fortore, il Triolo, la Salsola, il Vulgano, il Celone, il Cervaro, il Calaggio e l'Ofanto. Pochi i laghi naturali: si citano il lago Pescara (situato a 902\u00a0, esteso su 3\u00a0ettari e profondo 6\u00a0m) alle falde del monte Cornacchia, e il piccolo lago \"Luza Aqua Fets\" in territorio di Greci (esteso su 3.500\u00a0m\u00b2 a 740\u00a0) lungo il versante campano dei monti Dauni. Tra i laghi artificiali, anch'essi poco numerosi, spicca il grande lago di Occhito, esteso su 13\u00a0km\u00b2 alla confluenza del torrente Cigno nel fiume Fortore, al confine tra Molise e Puglia.\nIl clima mostra caratteri piuttosto continentali a causa delle barriere montuose (l'Appennino meridionale e il Gargano) che ostacolano gli afflussi marittimi; inoltre, per effetto dell'altitudine, le temperature si portano ovunque su livelli piuttosto bassi d'inverno con frequenti gelate, mentre le estati si mantengono abbastanza miti nelle aree propriamente montane. Le precipitazioni, mediamente modeste ma assai irregolari, mostrano una certa tendenza a concentrarsi nel semestre autunno-inverno con fenomeni talora abbondanti anche a carattere nevoso.\nSubappennino dauno.\nBen distinta dai Monti della Daunia \u00e8 la fascia collinare subappenninica che, in effetti, si riallaccia pi\u00f9 direttamente al Tavoliere delle Puglie. Il confine approssimativo tra Subappennino e Tavoliere pu\u00f2 comunque riconoscersi, sia pur a grandi linee, intorno a una quota altimetrica di 250-. I rilievi subappenninici propriamente detti, situati totalmente all'interno della regione Puglia, raggiungono la loro massima altitudine nel monte Carpinelli (), pochi chilometri a sud di Ascoli Satriano.\nGeografia antropica.\nIn epoca romana i Monti della Daunia costituirono un luogo di passaggio tra Roma, capitale dell'Impero, e l'Oriente; vi transitava infatti un'importante strada consolare, la via Minucia che, in epoca imperiale, sar\u00e0 poi rettificata e ribattezzata via Traiana (o anche \"via Appia Traiana\"). Nel medioevo la posizione elevata rispetto al Tavoliere garant\u00ec ancora una certa rilevanza strategica al territorio; ne restano testimonianza i numerosi borghi fortificati mentre rimangono scarse tracce della maestosa fortezza di Crepacuore, quest'ultima ubicata lungo la medievale via Francigena la cui esistenza \u00e8 attestata a Troia fin dal 1024.\nIn epoca moderna il territorio era attraversato da una delle principali arterie di grande comunicazione del regno di Napoli, la strada regia delle Puglie. Viceversa nell'era contemporanea, nonostante la presenza di importanti infrastrutture quali la ferrovia Roma-Bari e l'autostrada Napoli-Canosa, l'area soffre dell'isolamento geografico: la popolazione residente \u00e8 infatti in decremento e, specie nei centri pi\u00f9 piccoli, in generale pi\u00f9 anziana della media.\nDa un punto di vista amministrativo, i 29 comuni del versante pugliese dei monti della Daunia, tutti situati nella provincia di Foggia, sono organizzati in due comunit\u00e0 montane: la comunit\u00e0 montana dei Monti Dauni Settentrionali con sede a Casalnuovo Monterotaro e la comunit\u00e0 montana dei Monti Dauni Meridionali con sede a Bovino, entrambe poste in liquidazione nel 2009; i comuni molisani della provincia di Campobasso sono invece aggregati alla comunit\u00e0 montana del Fortore molisano. Per quanto attiene ai comuni del versante campano, quelli della provincia di Benevento sono aggregati alla comunit\u00e0 montana del Fortore mentre quelli della provincia di Avellino sono suddivisi fra la comunit\u00e0 montana dell'Ufita e la comunit\u00e0 montana Alta Irpinia.\nCultura e luoghi d'interesse.\nI monti della Daunia si caratterizzano per la presenza di due minoranze linguistiche: quella arb\u00ebresh\u00eb di Casalvecchio di Puglia e Greci e quella francoprovenzale di Faeto e Celle di San Vito nell'alta Valmaggiore.\nIn generale i centri abitati dei monti della Daunia, sorti in epoca medievale, conservano molte strutture tipiche dei borghi fortificati; tra i monumenti di maggior rilievo si citano le antiche cantine Cerrato, il santuario di Valleverde e la cattedrale Santa Maria Assunta a Bovino, il castello e il convento di Santa Maria della Consolazione a Deliceto e il santuario della Madonna del Carmine presso Accadia, quest'ultimo ubicato alle falde del monte Crispignano a 1041\u00a0.\nPer quanto attiene le aree naturali si segnala la presenza di tre siti di interesse comunitario (SIC): \"Valle Fortore - Lago di Occhito\" nel settore nord, \"Monte Cornacchia - Bosco di Faeto\" nel settore centrale e \"Accadia-Deliceto\" nel settore sud. Tra le aree forestali pi\u00f9 rilevanti si citano il bosco Cerasa (in territorio di Biccari), il bosco Difesa (in agro di Faeto) e il bosco Vetruscelli (nel tenimento di Roseto), tutti afferenti al SIC \"Monte Cornacchia - Bosco di Faeto\", nonch\u00e9 il bosco delle Paduli (in territorio di Accadia) nell'ambito del SIC \"Accadia-Deliceto\".\nEconomia.\nAttraversati da un fitto reticolo di tratturi e tratturelli, le storiche vie della transumanza, i Monti della Daunia si contraddistinguono per le attivit\u00e0 agro-silvo-pastorali e per le connesse produzioni tipiche, principalmente olio, pane, formaggi e salumi; tra questi ultimi spicca il prosciutto di Faeto che si fregia del riconoscimento di prodotto agroalimentare tradizionale.\nA partire dalla fine del XX secolo un nuovo settore, quello della produzione energetica, ha assunto notevole rilevanza per l'economia locale. Numerosi parchi eolici sono sorti lungo i crinali montuosi mentre la valle del Vulgano e l'agro di Candela si caratterizzano per l'estrazione di idrocarburi."}
{"id": "1121850", "revid": "287204", "url": "https://it.wikipedia.org/wiki?curid=1121850", "title": "Processo di Barcellona", "text": "Il processo di Barcellona, noto anche come Partenariato euromediterraneo, \u00e8 il nome con cui si indica la strategia comune europea per la regione mediterranea. Tale processo fu avviato dall'Unione europea, che all'epoca contava 15 stati membri, e da altri 12 stati della regione durante la conferenza di Barcellona che si riun\u00ec il 27 novembre e il 28 novembre 1995. Alla conferenza parteciparono come osservatori gli Stati Uniti. Successivamente, dopo l'allargamento dell'Unione europea avvenuto nel 2004, Malta e Cipro che partecipavano al processo come paesi terzi, divennero parte del processo come membri dell'Unione Europea.\nStoria.\nLa conferenza di Barcellona fu aperta dall'allora ministro degli esteri spagnolo Javier Solana che in quell'occasione sottoline\u00f2 come i paesi partecipanti avevano l'occasione per riparare ai fraintendimenti e agli scontri che ne avevano caratterizzato le relazioni nei secoli passati. Sia Ehud Barak sia Yasser Arafat spesero parole di elogio per il lavoro di coordinamento svolto da Solana. Ehud Barak disse fra l'altro, parafrasando il profeta Isaia, che i presenti avevano trasformato le loro spade in vomeri e che Israele si era cos\u00ec riunita al \"club europeo\". La Libia non era presente alla conferenza poich\u00e9 il colonnello Gheddafi ritenne che quest'ultima non fosse altro che un tentativo dell'Unione europea di rincorrere una posizione egemonica esterna ai propri confini. Tuttavia, nel 2000 la Libia riconobbe e sottoscrisse gli obiettivi del processo di Barcellona.\nObiettivi e strumenti.\nIl processo si sviluppa dal 1995 attraverso incontri annuali allo scopo di tracciare il percorso verso il raggiungimento degli obiettivi delineati a Barcellona che sono tre:\nIl processo prevede l'utilizzo sia di accordi bilaterali fra gli Stati membri, sia la definizione di politiche regionali. Gli attuali dieci partner mediterranei beneficiano dei fondi della Banca europea degli investimenti all'interno del programma MEFTA di sviluppo del Mediterraneo.\nPosizioni favorevoli e contrarie.\nSecondo alcuni analisti il processo \u00e8 inefficace. Il perdurare del conflitto israelo-palestinese sta avendo l'effetto di rendere particolarmente difficile il conseguimento dell'obbiettivo politico del processo di Barcellona. L'obbiettivo economico, al contrario, pu\u00f2 essere considerato un successo e, per quanto concerne l'obiettivo culturale, sono stati avviati numerosi progetti per favorire gli scambi culturali fra gli stati rivieraschi. Viene, inoltre, criticato il ruolo predominante dell'Unione europea che, nell'indicare lo stato di avanzamento dei singoli progetti e le tempistiche di realizzazione degli obbiettivi avrebbe dato l'impressione di un processo sostanzialmente diretto dalla stessa. La questione di un rafforzamento del ruolo dei paesi mediterranei nel processo \u00e8 stata sollevata pi\u00f9 volte nel corso degli .\nObiettivo, quest'ultimo, riaffermato dal summit di Barcellona del 2005 accanto a quello della lotta contro l'immigrazione clandestina.\nL'Unione per il Mediterraneo.\nL'obiettivo pi\u00f9 a lungo termine del partenariato, \u00e8 la creazione dell'Unione per il Mediterraneo (o \"Unione mediterranea\"). Proprio alla creazione di quest'ultima ha fatto riferimento Nicolas Sarkozy durante la campagna elettorale del 2006.\nStati partecipanti.\nOltre ai paesi membri dell'Unione Europea hanno preso parte alla conferenza di Barcellona e sono impegnati nel partenariato:"}
{"id": "1121864", "revid": "2213428", "url": "https://it.wikipedia.org/wiki?curid=1121864", "title": "Ernesto Bertarelli", "text": "Secondo \"Forbes\" il suo patrimonio personale \u00e8 nel dicembre 2020 di 8,5 miliardi di dollari, cosa che lo rende l'uomo pi\u00f9 ricco con passaporto svizzero ed \u00e8 al numero 169 della classifica degli uomini pi\u00f9 ricchi del mondo. Secondo l'edizione 2017 del Sunday Times Rich List la ricchezza della famiglia \u00e8 stimata in 11,5 miliardi di sterline.\n\u00c8 stato amministratore delegato della societ\u00e0 svizzera Serono. Ad oggi \u00e8 presidente di Bertarelli Biotech S.A., Kedge Capital Partners Ltd., Alinghi Holdings Ltd. e del Team Alinghi S.A. Co-presidente della Fondazione Bertarelli, \u00e8 stato dal 2002 al 2009 nel consiglio d'amministrazione del colosso bancario svizzero UBS. Membro della \"Harvard Medical School Board\", ha ricevuto la nomina di Cavaliere di gran croce dal presidente della Repubblica italiana Carlo Azeglio Ciampi nel 2003 e la L\u00e9gion d'honneur dal presidente della Repubblica francese Jacques Chirac.\nBiografia.\nSerono.\nFiglio di Maria Iris e Fabio Bertarelli, uno dei primi sostenitori dell'ingegneria genetica, \u00e8 fratello di Donata, Fabio e Maria Bertarelli. Si trasferisce in Svizzera dove suo padre sta per spostare a Ginevra la sede della Serono, l'azienda creata a Roma nel 1906 dal medico e scienziato Cesare Serono e diventata di propriet\u00e0 del braccio destro del fondatore, Pietro Bertarelli, entrato in azienda come contabile nel 1935. La Serono diventa a tutti gli effetti una societ\u00e0 svizzera. Nel 1965 a Pietro succede il figlio Fabio con l'azienda, specializzata in farmaci per la fertilit\u00e0 femminile, che raggiunge una notoriet\u00e0 mondiale quando nel 1978 uno di questi farmaci, il Pergonal, ha un ruolo nel concepimento di Louise Browne, la prima figlia in provetta al mondo, nata in Inghilterra.\nNel 1985 Ernesto inizia in Serono ma continua anche gli studi: consegue il titolo di \"Bachelor of Science\" alla \"Babson College\" di Boston nel 1989 e il MBA all\"'Harvard Business School\" nel 1993. Nello stesso anno viene indicato come erede della Serono, di cui diviene nel 1996, a 31 anni, CEO (carica che ricoprir\u00e0 sino al 2006), a causa anche dell'aggravarsi della salute del padre Fabio. Nei dieci anni di gestione di Ernesto, la societ\u00e0 si quota a Wall Street (nel 2000), apre filiali e stabilimenti in America e in Asia, si indirizza nel settore delle biotecnologie diventando terza al mondo dopo le statunitensi Amgen e Genentech grazie agli investimenti nella ricerca sul DNA ricombinante. In pi\u00f9, scontrandosi direttamente con il colosso Biogen, commercializza negli U.S.A. il farmaco Rebif facendo eseguire test comparativi con il medicinale del rivale (Avonex), tutti e due prodotti capaci di combattere la sclerosi a placche. Dai test, il prodotto della ditta di Bertarelli risulta pi\u00f9 efficace e la Food and Drug Administration americana revoca la licenza di esclusivit\u00e0 alla Biogen. Grazie a questa mossa, Serono consolida il suo ruolo di protagonista nel settore dei farmaci. In dieci anni i ricavi passano dagli 809 milioni del 1996 ai 2,8 miliardi del 2006.\nNel 2006 la Serono viene ceduta alla tedesca Merck KGaA per 10,6 miliardi di euro, chiudendo l'oltre cinquantenaria era Bertarelli nella societ\u00e0. \u00c8 stato lo stesso Ernesto ad annunciare nel novembre 2005 di voler vendere l'azienda di famiglia, poco dopo che la Serono, accusata dal Dipartimento di Giustizia Usa del reato di frode in merito alla vendita del farmaco Serostim, utilizzato per combattere la perdita di peso nei malati di Aids, si era dichiarata colpevole pagando una multa di 704 milioni di dollari.\nCampus Biotech.\nLa societ\u00e0 tedesca aggiunge il nome Serono al marchio Merck e mantiene la sede e i laboratori di ricerca a Ginevra fino a quando, nel 2012, decide di chiudere tutte le attivit\u00e0 svizzere e di trasferirle a Darmstadt. Allora nel maggio 2013 Ernesto Bertarelli ricompra, insieme ad un consorzio composto da Hansjorg Wiss, l'Ecole Polytechnique F\u00e9d\u00e9rale de Lausanne (EPFL) e l'Universit\u00e0 di Ginevra, la sede che era stata della Serono trasformandola in un campus, il Campus Biotech, per startup biotech e per la ricerca universitaria.\nWaypoint Capital Group.\nNel 2008 Bertarelli crea l'Ares Life Sciences, un fondo di private equity da 500 milioni di euro in gestione che si concentra su cinque settori specifici: farmaceutica, biotecnologie, diagnostica, tecnologia medica e servizi sanitari. Acquista la societ\u00e0 ungherese Euromedic specializzata nella diagnostica medica e nella dialisi, la svizzera Santhera Farmaceuticals, l'americana Broncus Technologies e l'italiana Esaote, uno dei principali produttori mondiali di sistemi diagnostici medicali che sar\u00e0 poi ceduta all'inizio del 2018 ad un consorzio cinese guidato dall'uomo pi\u00f9 ricco della Cina, Jack Ma, fondatore di Alibaba. Nel 2015 Ares Life Sciences rileva il 49% (per poi arrivare al 73%) di Stallergenes, societ\u00e0 francese con sede a Parigi, specializzata nel mercato delle allergie.\nNel 2010 fonda una societ\u00e0 di asset management, la Northill Capital, dove opera nel settore finanziario. D\u00e0 vita anche ad un hedge fund, Kedge Capital, amplia la presenza nell'immobiliare investendo 500 milioni di sterline in una societ\u00e0 londinese dedicata ad operazioni immobiliari, la Crosstree Real Estate Partners, entra anche nell'healthecare con Gurnet Point Capital, un fondo con sede a Boston che investe nel settore sanitario. Tutte queste societ\u00e0 operano sotto una holding, la Waypoint Capital Group, sede a Ginevra e uffici a Londra, Boston e Lussemburgo. Bertarelli, che condivide il patrimonio con la moglie Kirsty, \u00e8 inoltre proprietario a Gstaad di un albergo nella stazione di sci, possiede un centro sportivo a Ginevra, in Guinea partecipa ad una miniera di diamanti ed in Argentina ha interessi nel ramo agricolo. \u00c8 proprietario anche dello yacht Vava II che con i suoi 96 metri e i suoi 6 ponti si piazza al 33\u00ba posto fra gli yacht pi\u00f9 grandi del mondo e al primo posto degli yacht pi\u00f9 grandi del Regno Unito. Il mega-yacht, completo di pista per elicottero e di piscina, vale 100 milioni di sterline.\nNell'aprile 2020 rileva una quota di voto del 3,4% della casa automobilistica inglese Aston Martin.\nLa passione per la vela e il team Alinghi.\nErnesto Bertarelli \u00e8 forse pi\u00f9 noto al grande pubblico per la sua passione per la vela. Il suo rapporto viscerale con questo sport \u00e8 dovuto alla sua giovinezza vissuta all'Argentario. Il nome \"Alinghi\" deriva dalle barche della famiglia Bertarelli che veleggiavano nei campi di regata intorno a Porto Santo Stefano e Porto Ercole.\nHa vinto molte competizioni, fra l'altro la Sardinia Cup (1998), cinque Bol d'Or (1997 e poi dal 2000 al 2003), il Mondiale Farr 40 e 12 MJ (2001), e la Swedish Match Cup (2001), oltre ad un terzo posto nella Fastnet (1999). Poco prima della 30\u00aa America's Cup ha l'idea di portare il prestigioso trofeo in Europa, nella sua Svizzera. Si dirige quindi ad Auckland dove si stanno svolgendo le finali fra Luna Rossa ed il detentore del trofeo Team New Zealand. Con mandato della Soci\u00e9t\u00e9 nautique de Gen\u00e8ve contatta il timoniere di Team New Zealand, Russell Coutts ed il tattico Brad Butterworth. Il budget speso fra ingaggi e costi di armamento si aggira sui 60 milioni di Euro, bench\u00e9 gli organi di stampa sostengano essere in realt\u00e0 pari al doppio. Nel 2003 alla 31\u00aa America's Cup, la barca di Ernesto Bertarelli, Alinghi, di cui \u00e8 anche navigatore, vince agevolmente il trofeo contro l'imbarcazione neozelandese: \u00e8 la prima volta di un Paese europeo oltretutto senza sbocchi sul mare. La coppa viene difesa con successo dalla barca ACC della Soci\u00e9t\u00e9 nautique de Gen\u00e8ve nell'edizione successiva contro il challenger Emirates Team New Zealand, in un remake della scontro di quattro anni prima. Alla 32\u00aa America's Cup di Valencia, l'ex-CEO di Serono ha ricoperto ancora una volta l'incarico di navigatore.\nNel 2010, dopo una dura battaglia legale, partecipa alla 33\u00aa America's Cup affrontando lo sfidante BMW Oracle dell'armatore Larry Ellison, timonando direttamente la propria imbarcazione Alinghi, un catamarano. Da questo confronto uscir\u00e0 sconfitto con un punteggio di 2 - 0\nVita privata.\nSposato con Kirsty Roper, britannica, Miss Great Britain nel 1988 e seconda a Miss Mondo, cantautrice, ereditiera della Churchill China, raffinata casa di ceramiche fondata nel 1795 a Stoke-on-Trent, nello Staffordshire, \u00e8 considerata dal \"Sunday Times\" la donna pi\u00f9 ricca del Regno Unito. La coppia vive a Gstaad ma spesso \u00e8 anche nella casa sulla riva del Lago di Ginevra. Tre i figli dal matrimonio: Chiara, Falco, Alceo.\nLa Fondazione Bertarelli.\nBertarelli e la sua famiglia hanno fondato nel 1999 una fondazione per promuovere la ricerca e lo sviluppo nel campo della infertilit\u00e0 maschile e femminile, delle tecnologie di riproduzione assistita, andrologia, genetica e endocrinologia. Col passare degli anni gli interessi della fondazione sono stati ampliati.\nTra le iniziative: la sponsorizzazione del Centro di ricerca per la neuroprostetica presso l'Ecole Polytechnique F\u00e9d\u00e9rale de Lausanne (EPFL); la partnership con il governo britannico per creare la pi\u00f9 grande riserva marina del mondo a Chagos, nell'Oceano Indiano; il programma di ricerca e istruzione nelle neuroscienze tra la Harvard Medical School e l'EPFL; la Henna Pre-School in Sudafrica."}
{"id": "1121865", "revid": "110157", "url": "https://it.wikipedia.org/wiki?curid=1121865", "title": "La pelle (album)", "text": "La pelle \u00e8 il primo album di Cesare Basile, pubblicato nel 1994.\nIl disco.\nLa registrazione ed il missaggio sono stati effettuati da Marc De Reus negli studi \"La Nuova Ciminiera\" di Catania.\nSi tratta del primo album solista di Basile, dopo che lo stesso cantautore siciliano aveva gi\u00e0 pubblicato diversi album con i Candida Lilith, con i Kim Squad e con i Quartered Shadows tra il 1987 e il 1993."}
{"id": "1121869", "revid": "1272592", "url": "https://it.wikipedia.org/wiki?curid=1121869", "title": "Mika Fowtbolayin Akowmb", "text": "Il Mika Fowtbolayin Akowmb (in armeno \u00ab\u0544\u056b\u056f\u0561\u00bb \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562) \u00e8 stata una societ\u00e0 calcistica armena con sede presso la capitale Erevan.\nLa societ\u00e0 venne fondata nel 1985. Ha conquistato 6 Coppe d'Armenia e ha disputato 8 partite in Coppa UEFA."}
{"id": "1121870", "revid": "1543377", "url": "https://it.wikipedia.org/wiki?curid=1121870", "title": "PSR B1257+12", "text": "PSR B1257+12 (a volte abbreviata in PSR 1257+12), o Lich, \u00e8 una pulsar situata nella costellazione della Vergine, ad una distanza di circa 980 anni luce dalla Terra. Possiede tre pianeti extrasolari, i primi ad essere scoperti attorno ad una pulsar.\nLa pulsar.\nFu scoperta dall'astronomo Aleksander Wolszczan nel 1990 tramite il Radiotelescopio di Arecibo. Si tratta di una pulsar millisecondo, una specie di stella di neutroni che presenta anomalie nel periodo di pulsazione, dotata di un periodo di rotazione di 6,22 ms.\nLa sua massa \u00e8 appena superiore al limite di Chandrasekhar, equivalente ad 1,4 masse solari; nonostante la massa, le dimensioni dell'oggetto sono molto compatte: infatti, l'astro ha un raggio pari a 0,000015 volte il raggio del Sole, ovvero di soli 13,91\u00a0km.\nSistema planetario.\nNel 1992 Aleksander Wolszczan e Dale Frail scoprirono che attorno alla pulsar orbitavano due pianeti: si trattava dei primi pianeti extrasolari ad essere scoperti intorno a una pulsar, il che suscit\u00f2 un grande interesse nella comunit\u00e0 scientifica in quanto si supponeva che solo le stelle di sequenza principale potessero avere pianeti. Il sistema potrebbe anche avere una cintura asteroidale o un disco simile alla fascia di Kuiper. I pianeti confermati sono tre: A, B e C; da notare che i pianeti della pulsar PSR B1257+12 hanno ricevuto una designazione da A fino a D (in ordine crescente di distanza), a differenza dei pianeti scoperti tempo dopo, i quali seguono la notazione standard nella quale il primo pianeta scoperto \u00e8 b, seguito da c, d, e cos\u00ec via.\nGli astrofisici hanno formulato due ipotesi sull'origine dei pianeti scoperti. La prima ritiene che i pianeti siano i nuclei rocciosi di pianeti in precedenza giganti gassosi, la cui atmosfera \u00e8 stata spazzata via dall'esplosione della stella madre in supernova di tipo II ed hanno ristretto la propria orbita. La seconda ipotesi considera invece che i pianeti siano il risultato di una seconda formazione planetaria causata dai detriti del resto di supernova. In quest'ultimo caso \u00e8 stato ipotizzato che potrebbero essere dei pianeti di carbonio.\nIpotesi della cometa.\nSi era ipotizzato che un asteroide o una cometa, chiamato PSR B1257+12D, orbitasse attorno a PSR B1257+12 ad una distanza media di 2,6 UA con un periodo di 3,5 anni circa.\nL'oggetto non era stato considerato come un pianeta perch\u00e9 apparentemente molto piccolo, ma piuttosto il primo asteroide o la prima cometa extrasolare nota simile agli oggetti presenti nella Fascia di Kuiper del sistema solare.\nTuttavia, successivi studi hanno suggerito che le anomalie delle pulsazioni non periodiche che rivelavano un quarto corpo orbitante si potevano attribuire a lenti cambiamenti nella misura della dispersione della pulsar stessa.\nProspetto sul sistema.\nSegue un prospetto sul sistema planetario.\nNomenclatura dei corpi del sistema.\nCon l'iniziativa dell'Unione astronomica internazionale NameExoWorlds il sistema di PSR B1257+12 \u00e8 uno dei venti sistemi planetari i cui corpi sono stati battezzati con nomi propri. Una prima proposta italiana era stata avanzata dal Planetario di Roma, che aveva suggerito i seguenti nomi presi dalla tradizione romana: Gravitas per la pulsar, Trivia, Antevorta e Postvorta per i pianeti. Questa proposta non \u00e8 stata tuttavia accettata dall'Unione Astronomica Internazionale.\nUna seconda proposta italiana \u00e8 stata sottomessa dal Planetarium Alto Adige, e a dicembre del 2015 i nomi proposti sono stati accettati definitivamente:"}
{"id": "1121874", "revid": "21880", "url": "https://it.wikipedia.org/wiki?curid=1121874", "title": "Jubaeopsis caffra", "text": "Jubaeopsis caffra \u00e8 una palma endemica delle Province del Capo e del KwaZulu-Natal, in Sudafrica. \u00c8 l'unica specie del genere Jubaeopsis.\nDistribuzione e habitat.\nLa specie \u00e8 endemica della Provincia del Capo Orientale (Sudafrica), lungo le coste del Transkei.\nCresce in aree battute dalla salsedine, dal livello del mare sino alla cima dei sistemi dunali costieri. \nConservazione.\nLa Lista rossa IUCN classifica \"Jubaeopsis caffra\" come specie vulnerabile."}
{"id": "1121875", "revid": "775372", "url": "https://it.wikipedia.org/wiki?curid=1121875", "title": "Operazione Prime Chance", "text": "L'operazione Prime Chance fu un'operazione militare condotta dal Comando operazioni speciali degli Stati Uniti tra agosto 1987 e giugno 1989, per proteggere da attacchi iraniani le petroliere battenti bandiera statunitense in navigazione nel golfo Persico. L'operazione fu quasi contemporanea, e in larga misura collegata, all'operazione Earnest Will (luglio 1987 \u2013 dicembre 1988), un'iniziativa principalmente della Marina statunitense per la scorta delle petroliere.\nIn sintesi.\nL'operazione Prime Chance consistette principalmente in lunghe missioni notturne \"search and destroy\" effettuate con elicotteri dell'esercito statunitense.\nLe missioni avevano lo scopo di creare ostacolo e deterrente per le forze iraniane intente a minacciare il trasporto internazionale nel golfo Persico con la posa di mine navali e l'attacco di petroliere.\nA differenza dell'operazione Earnest Will, che fu ampiamente pubblicizzata come reazione alla richiesta di aiuto del Kuwait, l'operazione Prime Chance fu segreta.\nLe missioni partivano da fregate e cacciatorpediniere della marina e da due piattaforme galleggianti\nsituate nella parte settentrionale del golfo Persico.\nAnche unit\u00e0 d'\"\u00e9lite\" SEAL operavano dalle piattaforme.\nGli elicotteri dell'esercito eseguivano missioni notturne, decollando e atterrando sui ponti delle imbarcazioni coperti dall'oscurit\u00e0. I piloti, che spesso volavano ad appena dieci metri dal pelo dell'acqua, furono i primi a fare uso in combattimento di visori notturni e telecamere sensibili ai raggi infrarossi.\nTra le tattiche adottate vanno ricordati l'impiego di elicotteri MH-6 in voli di ricognizione in supporto dei pi\u00f9 pesantemente armati AH-6 (nelle missioni lanciate dalle piattaforme) e l'utilizzo, allo stesso scopo, dei radar delle navi o degli elicotteri SH-60 Seahawk a bordo (nelle missioni lanciate dalle navi).\nPreparazione.\nLa pianificazione e i preparativi per l'operazione furono intrapresi non molto dopo che una petroliera del primo convoglio formato nell'ambito dell'operazione Earnest Will colp\u00ec una mina.\nL'incidente evidenzi\u00f2 la necessit\u00e0 di impiegare pi\u00f9 forze armate per garantire la sicurezza dei natanti ad uso civile. Il \"Joint Chiefs of Staff\"\navvi\u00f2 la ricerca di piloti di elicottero in grado di eseguire missioni notturne da navi della Marina e si dispose ad addestrare i candidati alle speciali esigenze richieste dal compito.\nIl 5 agosto 1987 alcuni elicotteri del\n160th Special Operations Aviation Regiment (160\u00ba reggimento aviotrasportato \u00abNight Stalkers\u00bb) per operazioni speciali dell'esercito raggiunsero la nave di comando USS \"La Salle\" nel golfo Persico.\nIl distaccamento fu diviso in due gruppi autosufficienti denominati \"seabat\", ciascuno composto da un MH-6, due AH-6, equipaggio di volo e personale di supporto e manutenzione.\nL'8 agosto uno dei distaccamenti a bordo della \"La Salle\" fu assegnato alla prima missione di scorta a un convoglio, mentre l'altro si trasfer\u00ec sulla fregata USS \"Klakring\" a protezione dei rimorchiatori dragamine operanti nello stretto canale ad ovest dell'isola di Farsi.\nIl giorno seguente il distaccamento su \"La Salle\" si trasfer\u00ec sulla fregata USS \"Jarrett\" e prese parte alla scorta del convoglio fino al golfo di Oman.\nEsecuzione.\nIn breve tempo furono avviate le operazioni da piattaforme petrolifere galleggianti, denominate \"Mobile Sea Base\" (MSB).\nPredisposte come unit\u00e0 navali per azioni militari speciali denominate \"Naval Special Warfare Task Units\" (NSWTU), le piattaforme erano sotto il controllo di un ufficiale SEAL e rispondevano al gruppo navale per azioni militari speciali (\"Naval Special Warfare Task Group\") della regione.\nCiascuna MSB era dotata di due distaccamenti di motoscafi da pattugliamento veloce Mark III, un plotone SEAL, marine in funzione di sicurezza, elicotteri da combattimento MH-6 e AH-6 \u00abLittle Bird\u00bb e Black Hawk allestiti per missioni di recupero dall'esercito e\ncontrollori di volo dall'Aviazione.\nLa base mobile \"Hercules\" era equipaggiata dalle unit\u00e0 navali d\"'elite\" da combattimento della \"east coast\" comprendenti i motoscafi da pattugliamento 777 e 758 della \"Special Boat Unit 20\" e della \"Special Boat Unit 24\".\nLa base mobile \"Wimbrown VII\" era equipaggiata da unit\u00e0 della \"west coast\" comprendenti i motoscafi da pattugliamento 753 e 757 della \"Special Boat Unit 13\" e 775, 776 della \"Special Boat Unit 12\".\nProbabilmente il combattimento pi\u00f9 intenso nel corso di \"Prime Chance\" si svolse il 21 settembre 1987, quando fu attaccata la \"Iran Ajr\", una nave iraniana convertita alla funzione di posamine.\nCon l'ausilio di strumenti per la visione notturna l'equipaggio di un elicottero da combattimento dell'esercito tenne sotto osservazione il vascello iraniano mentre posava diverse mine navali per poi\nabbattervisi contro con intenso fuoco di mitragliatrici e razzi.\nUna unit\u00e0 SEAL arremb\u00f2 la nave e ne guadagn\u00f2 rapidamente il controllo. Alcuni marinai iraniani furono recuperati dalle acque del golfo, in cui si erano gettati. Il giorno seguente l'imbarcazione fu affondata.\nIl 18 febbraio 1988 giunse il primo distaccamento della la Task Force 118, dotata di elicotteri OH-58D Kiowa Warrior.\nEarnest Will si concluse circa cinque mesi dopo l'inizio della tregua tra Iran e Iraq nel luglio 1988. La \"Wimbrown VII\" approd\u00f2 presto in porto, mentre i pattugliamenti nell'ambito di Prime Chance proseguirono dalla \"Hercules\" fino a giugno 1989.\nUnit\u00e0.\nLe seguenti unit\u00e0 furono impegnate nell'operazione \"Prime Chance\":"}
{"id": "1121879", "revid": "767487", "url": "https://it.wikipedia.org/wiki?curid=1121879", "title": "Pastorale (C\u00e9zanne)", "text": "Pastorale \u00e8 un dipinto a olio su tela (65x81 cm) realizzato nel 1870 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nL'opera \u00e8 ambigua ed enigmatica.\nSecondo la maggior parte dei critici, l'uomo sdraiato nel prato \u00e8 C\u00e9zanne stesso, mentre i due uomini che lo accompagnano potrebbero essere \u00c9mile Zola e Jean-Baptiste Baille, con i quali C\u00e9zanne condivideva le gite giovanili per la Provenza."}
{"id": "1121880", "revid": "36426", "url": "https://it.wikipedia.org/wiki?curid=1121880", "title": "Il castello di Bentheim", "text": "Il castello di Bentheim \u00e8 un dipinto a olio su tela (110x114 cm) realizzato nel 1653 dal pittore Jacob Van Ruisdael. \u00c8 conservato nella \"Society of Jesuits of Saint Ignatius\", attualmente in prestito alla National Gallery of Ireland di Dublino.\nFra tutte le versioni del castello di Bentheim questa \u00e8 ritenuta la meglio riuscita."}
{"id": "1121881", "revid": "92723", "url": "https://it.wikipedia.org/wiki?curid=1121881", "title": "Vydrn\u00edk", "text": "Vydrn\u00edk (in ungherese \"V\u00e9dfalu\", in tedesco \"Eimerau\" o \"Wiedrig\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1294."}
{"id": "1121884", "revid": "1543377", "url": "https://it.wikipedia.org/wiki?curid=1121884", "title": "Mulino a vento a Wijk-bij-Duurstede", "text": "Il mulino a vento a Wijk-bij-Duurstede \u00e8 un dipinto a olio su tela (83x101 cm) del pittore Jacob van Ruisdael, realizzato nel 1670 circa e conservato nel Rijksmuseum di Amsterdam.\nL'opera si presenta come la raffigurazione di un tipico paesaggio olandese, dominato da un cielo scuro dove l'acqua riflette frequentemente le nuvole, riportando cos\u00ec il senso di infinito che qui Ruisadel coglie perfettamente, attenendosi agli studi di Pascal.\nCome nella fase matura della pittura di Rembrandt (contemporanea alla pittura del quadro), il paesaggio unisce elementi classici che rafforzano il potere della composizione: gli oggetti orizzontali e verticali sono coordinati con le diagonali barocche. L'elemento pi\u00f9 rilevante \u00e8 quindi senz'altro l'atmosfera, dove la luce irrompe tra le nubi che sono esse stesse elemento costruttivo che d\u00e0 sostanza e volume. Il cielo \u00e8 come una grande volta sopra la terra.\nNon si sa con certezza l'anno in cui fu realizzato il \"Mulino a vento a Wijk-bij-Duurstede\", siccome l'opera non \u00e8 datata, cos\u00ec come gran parte dei dipinti di Ruisdael realizzati dopo il 1653; gli studiosi, in seguito ad una cospicua serie di indagini e speculazioni, hanno datato l'opera al 1670 circa.\nIl \"Mulino a vento a Wijk-bij-Duurstede\", a differenza di numerosi altri dipinti di Ruisdael, \u00e8 rimasto sostanzialmente in mani olandesi. Fu acquistato in data imprecisata da Adriaan van der Hoop (1778-1854), che lo lasci\u00f2 in eredit\u00e0 alla citt\u00e0 di Amsterdam alla sua morte, nel 1854. Dal 30 giugno 1885 il dipinto \u00e8 esposto nel Rijksmuseum, dove gode di una certa popolarit\u00e0, seconda solo alla \"Ronda di notte\" di Rembrandt e alla \"Veduta di Delft\" di Vermeer.\nDel mulino a vento ritratto da Ruisdael, oggi, non esistono che le fondamenta: \u00e8 tuttavia presente, a qualche centinaio di metri di distanza da quello del dipinto, un secondo mulino a vento, spesso fonte di equivoci."}
{"id": "1121886", "revid": "2006282", "url": "https://it.wikipedia.org/wiki?curid=1121886", "title": "\u017ddiar", "text": "\u017ddiar (in ungherese \"Z\u00e1r\", in tedesco \"Morgenr\u00f6the\", in polacco \"Zdziar\") \u00e8 un comune della Slovacchia facente parte del distretto di Poprad, nella regione di Pre\u0161ov.\nNelle cronache storiche, il villaggio fu menzionato per la prima volta nel 1409.\nPagina.\nwww.zdiar.net SK/PL/EN\n "}
{"id": "1121888", "revid": "124239520", "url": "https://it.wikipedia.org/wiki?curid=1121888", "title": "La casa dell'impiccato", "text": "La casa dell'impiccato, Auvers-Sur-Oise (\"La Maison du pendu, Auvers-sur-Oise\") \u00e8 un dipinto del pittore francese Paul C\u00e9zanne, realizzato nel 1873 e conservato al museo d'Orsay di Parigi.\nStoria e descrizione.\nDopo essere stato dipinto ad Auvers-sur-Oise, sotto l'influenza dell'amico Camille Pissarro, \"La casa dell'impiccato\" venne esposto insieme ad altre due tele dell'artista, alla prima mostra degli impressionisti, tenutasi a Parigi dal 15 aprile al 15 maggio 1874 nella galleria del fotografo Nadar, La mostra, com'\u00e8 noto, fu accolta da un diluvio di commenti ilari e denigratori, sia di pubblico sia di critica: quest'impietosa ondata di dissenso, se sotto un certo punto di vista disilluse e scoraggi\u00f2 moltissimi potenziali acquirenti, non coinvolse il conte Armando Doria, che acquist\u00f2 \"La casa dell'impiccato\" al prezzo di 300 franchi. L'opera, esposta all'Esposizione mondiale di Parigi nel 1889, nel 1986 \u00e8 pervenuta alle collezioni del museo d'Orsay di Parigi, dov'\u00e8 esposta tuttora.\n\"La casa dell'impiccato, Auvers-Sur-Oise\", di l\u00e0 dal titolo inquietante e romanzesco, raffigura uno scorcio dell'omonimo paese, quasi incastonato nel cuneo fra le due grandi case campestri in primo piano. Dal punto di vista contenutistico \"La casa dell'impiccato\" si configura, infatti, come un semplice dipinto di tema paesaggistico: in primo piano troviamo un sentiero delimitato da un muricciolo e abbarbicato su un declivio scosceso, il quale conduce lo sguardo dell'osservatore verso alcuni caseggiati di Auvers, fiancheggiati da un colle verdeggiante e dagli scheletri nudi di alcuni alberi che divampano verso il cielo. In fondo, infine, si dipana una vallata che, perdendo di intensit\u00e0, si fa quasi celeste congiungendosi con l'orizzonte, accarezzato da una calda luce pomeridiana.\nQuel che pi\u00f9 colpisce, tuttavia, \u00e8 la tecnica con la quale C\u00e9zanne ha eseguito \"La casa dell'impiccato\". Si tratta di un'opera indubbiamente condotta alla maniera degli impressionisti: C\u00e9zanne, seguendo i consigli del maestro Camille Pissarro, ha infatti realizzato la tela \"en plein air\", ovvero all'aria aperta, dipingendo un soggetto apparentemente banale - quale \u00e8 lo scorcio naturalistico di una citt\u00e0 francese - con pennellate luminose che evocano in maniera ottimale la sensazione dell'occhio. Gi\u00e0 in questo dipinto, tuttavia, C\u00e9zanne si avventura in strade estranee all'Impressionismo che poi condurranno al suo stile costruttivo della maturit\u00e0: rifiutando la sola impressione visiva, invero, il pittore provenzale rinuncia a scandagliare otticamente il reale per catturare l'apparenza effimera delle cose e sceglie piuttosto un percorso percettivo diverso, finalizzato a indagare la consistenza concreta della realt\u00e0 di l\u00e0 dalle apparenze testimoniateci dai sensi. \u00c8 per questo motivo, ad esempio, che C\u00e9zanne presta maggiore attenzione alla plasticit\u00e0 delle forme, scandendo in maniera rigorosa e precisa lo spazio pittorico grazie alle spinte verticali delle alberature e alle forme orizzontali dei tetti delle case. Interessanti anche le pennellate, chiare, frammentate e poco diluite con l'olio, il che comporta una superficie materica, granulosa, che - rispetto agli Impressionisti - definisce in maniera pi\u00f9 marcata le varie volumetrie presenti."}
{"id": "1121889", "revid": "212348", "url": "https://it.wikipedia.org/wiki?curid=1121889", "title": "Clistere", "text": "Il clistere \u00e8 una pratica volta a liberare l'ultimo tratto dell'intestino da feci e/o gas, con l'introduzione di una sonda nel retto e/o nel sigma. In campo medico lo si effettua a scopo diagnostico, in prossimit\u00e0 di un intervento chirurgico, o semplicemente per una momentanea difficolt\u00e0 a evacuare dovuta alla presenza di un fecaloma ostruttivo traumatizzante, oppure in caso di stipsi o altri problemi inerenti alla defecazione. La pratica ha una diffusione anche domestica. Il termine \"clistere\", nell'uso corrente, viene altres\u00ec utilizzato per indicare lo strumento (pi\u00f9 propriamente chiamato enteroclisma) con cui viene praticata la somministrazione di liquido nell'ampolla rettale.\nClassificazione.\nIn base alla loro azione, i clisteri possono anche essere classificati in 5 gruppi:\nA scopo diagnostico.\nLa diagnostica per immagini utilizza il clisma per l'immissione di mezzi di contrasto nell'intestino. Nella radiologia classica si parlava di clisma opaco. Pu\u00f2 essere utilizzato un clistere con polvere di solfato di bario o un mezzo di contrasto idrosolubile. Tali clisteri sono un modo pratico per visualizzare il colon in modo relativamente sicuro. Dopo la somministrazione del clistere di bario, il bario rimanente viene lavato con acqua, bicarbonato di sodio o clisteri salini, per ripristinare la normale attivit\u00e0 del colon evitando fenomeni di stitichezza dati dal solfato di bario.\nPer uso igienico.\nL'attrezzo per praticarlo \u00e8 costituito da un contenitore in gomma a forma di pera, terminante con un beccuccio. Per la sua forma questa pratica casalinga \u00e8 chiamata anche \"peretta\" o \"pompetta\"; per evitare lesioni all'ano durante l'inserimento, viene lubrificato il beccuccio e il punto di introduzione, eliminando preventivamente l'eventuale aria residua contenuta nella peretta prima di introdurre il beccuccio. \nIl liquido da introdurre pu\u00f2 essere acqua tiepida mista a olio, glicerina, sapone o soluzioni lassative. Per i bambini di pochi mesi, sono disponibili nelle farmacie confezioni \"usa e getta\", sagomate in modo appropriato, contenenti piccole quantit\u00e0 di glicerina. \nLo scopo del clistere \u00e8 quello di eliminare il blocco fecale grazie all'acqua o altro liquido, che, aumentando di volume all'interno dell'intestino, fa raggiungere a chi riceve il clistere lo stimolo di defecare e al tempo stesso, \"scioglie\" anche le feci dure. In ospedale si utilizzano clisteri (chiamati clisma) contenenti soluzioni iperosmotiche di fosfati di sodio e potassio.\nUna pratica igienica similare, in uso da persone adulte, fatta con regolarit\u00e0 a intervalli di tempo variabili, \u00e8 costituita dall'enteroclisma praticato con l'omonimo attrezzo in vendita in farmacia, costituito da una sacca da appendere provvisto di un tubicino, volto a pulire a fondo il colon e a dare una notevole sensazione di benessere. In questo caso il liquido introdotto \u00e8 in quantit\u00e0 maggiore, da 1,5 fino a 3 litri, pu\u00f2 essere di acqua semplice a cui viene aggiunto sale, oppure con l'aggiunta di sostanze rinfrescanti ed essenze naturali o bicarbonato.\nL'attrezzo, denominato \"apparecchio del Catani\", \u00e8 costituito da un contenitore a forma di sacca, provvisto di un rubinetto collegato a un tubicino flessibile di lunghezza appropriata, terminante con una cannula rigida. La sacca viene posizionata pi\u00f9 in alto rispetto al corpo; introdotta la cannula e aperto il rubinetto, il liquido fluisce nell'intestino per effetto della forza di gravit\u00e0, con una velocit\u00e0 dipendente dall'altezza della sacca. Solitamente viene preferito un flusso molto lento, in modo da permettere alle anse dell'intestino di adattarsi a ricevere tutta la soluzione senza interruzioni. \nNel caso dell'enteroclisma con la sacca, data la maggiore quantit\u00e0 di soluzione introdotta, pu\u00f2 risultare vantaggioso assumere la posizione sdraiata su un fianco (preferibilmente quello sinistro), in tal modo il ventre non comprime l'intestino. \nUn'altra posizione adottata consiste nell'inginocchiarsi sul pavimento sopra un asciugamano, portando in basso la testa: in tal modo si pone l'intestino nelle migliori condizioni per ricevere il flusso. In entrambi i casi, terminata l'introduzione, possono essere eseguiti leggeri massaggi sulla zona del ventre fino alla comparsa dei primi stimoli di evacuazione, la quale avviene generalmente con brevi scariche a intervalli pi\u00f9 o meno ravvicinati. Tutta la procedura pu\u00f2 essere ripetuta immediatamente, anche tre volte di seguito. \u00c8 possibile effettuare clistere ed enteroclisma da soli, ma la collaborazione di una seconda persona pu\u00f2 agevolare l'operazione.\nEsiste una pratica per il lavaggio di tutto l'intestino: l'idrocolonterapia, effettuata con una macchina, la quale mette in circolo una quantit\u00e0 di acqua molto superiore. Questa pratica \u00e8 priva di fondamento scientifico e pu\u00f2 comportare rischi e conseguenze per la salute.\nClismafilia (Sessuale e ricreativo).\nLa clismafilia, derivante dalle parole greche \u03ba\u03bb\u03cd\u03c3\u03bc\u03b1 (\"clistere\") e \u03c6\u03b9\u03bb\u03af\u03b1 (\"amore\"), \u00e8 una parafilia (chiamata anche \"enemafilia\" e \"clisterofilia\") che consiste nell'eccitazione e nel desiderio sessuale derivante la pratica sessuale della somministrazione o nel somministrare un liquido nel canale rettale e nel colon, attraverso dei clisteri, di effettuarli ad altre persone o effettuarli autonomamente (quest'ultima \u00e8 chiamata \"autoclismafilia\"). Essa solitamente viene accompagnata o seguita da una masturbazione e rientra anche nelle pratiche del BDSM.\nRischi.\nIl clistere \u00e8 una pratica relativamente sicura per il paziente. I pericoli principali riguardano l'irritazione della mucosa rettale causata dall'utilizzo di sostanze irritanti, come l'eccesso di sapone e gli effetti negativi di una soluzione ipertonica o ipotonica sui liquidi corporei e gli elettroliti.\nNei pazienti affetti da diverticoli, l'uso di clisteri con sonda \u00e8 sconsigliato in quanto pu\u00f2 esserci la remota possibilit\u00e0 di infondere il liquido all'interno di un diverticolo, provocandone la rottura con conseguente emorragia."}
{"id": "1121892", "revid": "536103", "url": "https://it.wikipedia.org/wiki?curid=1121892", "title": "Natura morta (Dal\u00ed)", "text": "Natura morta \u00e8 un dipinto a olio su tela di 125 \u00d7 99\u00a0cm realizzato nel 1924 dal pittore spagnolo Salvador Dal\u00ed. \u00c8 conservato nella Fondazione Garc\u00eda Lorca di Madrid.\nStoria.\nIl pittore ha regalato il quadro al suo amico Federico Garc\u00eda Lorca, e rimase di propriet\u00e0 della sua famiglia fino a giungere alla fondazione a lui intitolata.\nIl dipinto \u00e8 firmato e datato in alto a destra."}
{"id": "1121895", "revid": "767487", "url": "https://it.wikipedia.org/wiki?curid=1121895", "title": "Paul Alexis legge un manoscritto a \u00c9mile Zola", "text": "Paul Alexis legge un manoscritto a \u00c9mile Zola \u00e8 un dipinto a olio su tela (130x160 cm) realizzato tra il 1869 ed il 1870 dal pittore francese Paul C\u00e9zanne. \u00c8 conservato nel Museu de Arte di San Paolo del Brasile.\nIl quadro raffigura Paul Alexis, giornalista nonch\u00e9 segretario personale di Zola, mentre legge un manoscritto all'amico scrittore."}
{"id": "1121896", "revid": "320578", "url": "https://it.wikipedia.org/wiki?curid=1121896", "title": "Dmitry Alenichev", "text": ""}
{"id": "1121897", "revid": "275648", "url": "https://it.wikipedia.org/wiki?curid=1121897", "title": "Orazione nell'orto (Giovanni Bellini)", "text": "L'Orazione nell'orto \u00e8 un dipinto, tempera su tavola (81x127 cm) di Giovanni Bellini, realizzato tra il 1465 e il 1470 e conservato nella National Gallery di Londra.\nStoria.\nNon si conoscono le circostanze della creazione del dipinto, che deriv\u00f2 da una composizione di Andrea Mantegna, della quale si conoscono due versioni: l'\"Orazione nell'orto\" della predella della \"Pala di San Zeno\" (1457-1459, oggi a Tours) e quella della National Gallery di Londra (1455 circa). A sua volta pare che il modello originario sia un disegno di Jacopo Bellini, contenuto nell'album di Londra.\nDescrizione e stile.\nIl dipinto raffigura Ges\u00f9 inginocchiato in preghiera su uno sperone rialzato del monte degli Ulivi, che assomiglia a un altare, mentre sotto di lui stanno tre discepoli addormentati (Pietro, Giacomo e Giovanni). Ges\u00f9 si rivolge in cielo a un angelo che gli appare reggendo il calice eucaristico, prefigurazione della Passione.\nRispetto al modello di Mantegna, l'opera di Bellini \u00e8 tutta giocata sullo sviluppo coloristico e su toni pi\u00f9 tenui e morbidi. Le rocce sono pi\u00f9 levigate, il paesaggio si perde in dolci colline digradanti all'orizzonte, perdendo ogni artificiosit\u00e0 e attenendosi maggiormente al vero. La luce dell'aurora, che illuminando le nubi si fa strada nel lontano orizzonte, non \u00e8 la sola fonte luminosa del dipinto: \u00e8 presente un'altra calda luce dorata che investe dal dorso il Cristo. Sapiente \u00e8 l'uso dei colori caldi per i primi piani e dei colori freddi per i piani successivi, che sfondano in lontananza lo spazio dipinto."}
{"id": "1121906", "revid": "87909", "url": "https://it.wikipedia.org/wiki?curid=1121906", "title": "Ganye Hessou", "text": ""}
{"id": "1121907", "revid": "767487", "url": "https://it.wikipedia.org/wiki?curid=1121907", "title": "Cipselo", "text": "La dinastia si estinse con l'uccisione dell'ultimo discendente, Psammetico (da non confondere con l'omonimo faraone). Platone, nel cap. XII del \"Fedro\", ancora nel 410 circa ricorda la statua dei Cipselidi in Olimpia, presumibilmente nel Tempio di Era, dove fu portata la cassa di legno che salv\u00f2 Cipselo dal tentativo di omicidio dei Bacchiadi.\nLa sua nascita, avvolta nella leggenda, fu caratterizzata dal clima di sanguinaria violenza tipica dell'epoca, violenza che fu, poi, la caratteristica della tirannia che instaur\u00f2 a Corinto.\nScenario storico.\nCorinto in quel periodo era retta da una oligarchia dominata dalla stirpe dei Bacchiadi che per perpetuare il proprio potere praticavano l'endogamia consortile.\nUn membro dei Bacchiadi, Anfione, aveva una figlia zoppa, Labda, che a causa del proprio difetto fisico fu rifiutata come moglie dagli altri appartenenti alla consorteria.\nEezione, figlio di Echecrate, discendente da Lapita, non appartenente alla consorteria bacchiade ma politicamente vicino a loro si offerse di sposarla.\nBiografia.\nLa nascita.\nDopo l'unione con Labda, Eezione, nel ritardo di una prole e temendo di non avere figli, interrog\u00f2 l'oracolo di Delfi che tramite la Pizia gli predisse la nascita di un figlio che avrebbe abbattuto i Bacchiadi, sostituendosi a loro nel governo di Corinto. \nI Bacchiadi venuti a conoscenza del vaticinio lo collegarono a un altro precedente che non avevano saputo interpretare e, comprendendone ora il reale significato, progettarono di eliminare il nascituro non appena fosse venuto alla luce.\nIl complotto.\nQuando Labda partor\u00ec inviarono dieci sicari alla casa di Eezione, a Petra, per uccidere il bambino. I sicari chiesero il piccolo nato alla madre, che lo consegn\u00f2 pensando che lo volessero portare dal padre Eezione.\nIl piano prestabilito era che il primo dei sicari che avesse preso in braccio il bambino, una volta allontanatisi, lo avrebbe ucciso scagliandolo per terra. Ma gli dei non volevano e fecero sorridere il bambino all'uomo che per primo lo aveva preso, questi impietositosi lo pass\u00f2 ad un altro complice fino al decimo senza che nessuno riuscisse a uccidere il bambino per il sorriso che aveva.\nRestituirono, quindi, il bambino alla madre, iniziarono a litigare e, rinfacciandosi reciprocamente la propria debolezza, accusarono il primo complice, che avrebbe dovuto uccidere il bambino come stabilito, di non essere stato ai patti. Dopo un po' decisero di ripetere il tentativo e di uccidere, questa volta tutti insieme, il bambino, \nLa madre del piccolo, Labda, che aveva ascoltato la loro lite e finalmente comprese le loro reali intenzioni infanticide, intuendo che avrebbero attuato un secondo tentativo, nascose il bambino in una cassa di legno, \nI sicari ritornarono da Labda, richiesero il bambino e, non trovandolo dopo averlo cercato, decisero di rientrare e di mentire ai loro mandanti affermando di avere compiuto la missione assassina. \nCos\u00ec si salv\u00f2 il figlio di Eezione e di Labda: gli fu dato il nome di Cipselo a memoria della cassa che lo aveva salvato.\nLa tirannia.\nDivenuto adulto Cipselo interrog\u00f2 l'oracolo di Delfi, il quale vaticin\u00f2 che sarebbe divenuto re di Corinto. \nForte di questa profezia attacc\u00f2 e prese Corinto abbattendo l'oligarchia bacchiade e i suoi sostenitori, molti furono uccisi, altri furono esiliati ed espropriati.\nIn memoria dello scampato pericolo al momento della sua nascita dedic\u00f2 a Olimpia un'arca di cedro riccamente ornata e istoriata . \nSotto il suo governo, comunque, la citt\u00e0 continu\u00f2 il suo sviluppo commerciale e soprattutto urbanistico, realizzando un tempio per il dio Poseidone, il pi\u00f9 grande tempio dorico della Grecia.\nDurante il suo governo la ceramica di Corinto fu la pi\u00f9 diffusa nel Mediterraneo.\nCipselo esercit\u00f2 la tirannia su Corinto per trenta anni con un regime duro e sanguinario superato in questo solo da quello del figlio, Periandro, che gli succedette, \nErodoto.\nErodoto, dopo avere narrato la storia di Cipselo, del figlio Periandro e della loro dominazione su Corinto, critic\u00f2 le loro azioni sanguinarie, e, ponendole come esempi emblematici negativi e comuni di tutte le tirannidi, lanci\u00f2 il proprio appello: "}
{"id": "1121908", "revid": "53673", "url": "https://it.wikipedia.org/wiki?curid=1121908", "title": "Arco azzurro", "text": "Arco azzurro \u00e8 un dipinto a olio su tela (133 \u00d7 104\u00a0cm) realizzato nel 1917 dal pittore Vasilij Kandinskij.\n\u00c8 conservato nel Museo di Stato Russo di San Pietroburgo.\nIl dipinto si potrebbe intitolare \"variazioni sul tema\" dell'azzurro, le cui infinite tonalit\u00e0 si proiettano su uno sfondo chiaro, culminando con un movimento a spirale nell'arco azzurro. Oltre al suono profondo dell'azzurro, paragonabile a quello di un organo, si sentono anche i toni \"squillanti\" dei tocchi di giallo e di rosso, paragonabili invece al registro di una tromba. Riappaiono elementi figurativi gi\u00e0 visti in precedenti opere di Kandinsky: le costruzioni in equilibrio precario sulla cima di un monte e la barca con i rematori in basso a destra costituiscono, ad esempio, un riferimento preciso, quasi una citazione da \"Piccole gioie\". Le reminiscenze paesistiche si uniscono poi alla creazione di suggestivi effetti atmosferici con le nuvole, la pioggia e l'arcobaleno: ci sembra quasi di vedere la rappresentazione di un'onda luminosa in cui si evidenzia lo spettro solare. \nOltre al suono profondo dell'azzurro, paragonabile a quello di un organo, si sentono anche i toni \"squillanti\" dei tocchi di giallo e di rosso, paragonabili invece al registro di una tromba. La pittura di Kandinsky si basa proprio su una contrapposizione di registri, sulla rappresentazione di conflitti pittorici, su un gioco di dissonanze e di antitesi che crea una nuova armonia: \"L'antitesi spirituale che distingue rosso e azzurro produce una strana, potente armonia\". L'opera si colloca in un momento di transizione nell'evoluzione artistica di Kandinsky, fra lo stile molto libero delle \"Improvvisazioni\" e quello pi\u00f9 geometrizzato delle opere degli anni '20, in cui si sentir\u00e0 l'influenza del Suprematismo, per poi giungere alle ricerche formali del periodo del Bauhaus. \nLa pittura di Kandinskij si basa proprio sulla contrapposizione di registri, sulla rappresentazione di conflitti pittorici, su un gioco di dissonanze e di antitesi che crea una nuova armonia."}
{"id": "1121911", "revid": "110157", "url": "https://it.wikipedia.org/wiki?curid=1121911", "title": "Quirihue", "text": "Quirihue \u00e8 un comune del Cile centrale nella Regione del B\u00edo B\u00edo (anche chiamata Ottava Regione).\nFondata nel 1749."}
{"id": "1121912", "revid": "339392", "url": "https://it.wikipedia.org/wiki?curid=1121912", "title": "Aiace minore", "text": ""}
{"id": "1121913", "revid": "1745361", "url": "https://it.wikipedia.org/wiki?curid=1121913", "title": "Trionfo di Galatea", "text": "Il Trionfo di Galatea \u00e8 un affresco () di Raffaello Sanzio, databile al 1512 circa e conservato nella Villa Farnesina di Roma.\n\u00c8 il dipinto pi\u00f9 famoso della Villa e uno dei pi\u00f9 importanti del pittore urbinate.\nStoria.\nIl ricchissimo banchiere Agostino Chigi si era fatto costruire tra il 1509 e il 1512 una sontuosa villa \"di delizie\" da Baldassarre Peruzzi, su un terreno circondato da giardini tra via della Lungara e il Tevere, detta in seguito \"della Farnesina\".\nLa decorazione pittorica fu avviata prestissimo, via via che gli ambienti erano completati, e interess\u00f2 alcuni dei migliori artisti attivi a Roma, tra cui, oltre al Peruzzi stesso, Sebastiano del Piombo, il Sodoma e Raffaello.\nAl Sanzio, impegnato in quegli stessi anni a decorare la Stanza della Segnatura e la Stanza di Eliodoro in Vaticano per Giulio II, venne affidato un affresco a soggetto mitologico nella sala cosiddetta \"di Galatea\" al pianterreno della villa. L'opera, di forma rettangolare e dedicata appunto al trionfo della ninfa Galatea, si trova sotto una lunetta di Sebastiano del Piombo e fianco del \"Polifemo\" dello stesso artista; lo schema architettonico dipinto e il soffitto sono invece opera di Baldassarre Peruzzi e la sua scuola.\nProbabilmente le pareti dovevano essere decorate, nei piani iniziali, da altre scene della storia della ninfa, mai completate: per questo i due affreschi esistenti non raffigurano gli eventi principali delle sue storie, ma solo l'apoteosi alla quale guarda, impotente, Polifemo dal riquadro attiguo.\nLa scena era sicuramente completata o comunque in uno stadio avanzato nel 1511, quando venne gi\u00e0 descritta nel \"De viridario Augustini Chigi... libellus\" del Gallo, pubblicato quell'anno. Baldassarre Castiglione fu estasiato dalla perfezione della Galatea di Raffaello, chiedendogli quale fosse stata la sua modella, avendo come risposta \"nessuna\", cio\u00e8 che la fanciulla era semplicemente frutto di una sua idea.\n\"Della Galatea mi terrei un gran maestro se vi fossero la met\u00e0 delle tante cose che Vostra Signoria mi scrive; ma nelle sue parole riconosco l'amore che mi porta, e le dico che, per dipingere una bella, mi bisogneria veder pi\u00f9 belle, con questa condizione: che la Vostra Signoria si trovasse meco a far scelta del meglio. Ma, essendo carestia, e di buoni giudici e di belle donne, io mi servo di certa idea che mi viene nella mente. Se questa ha in s\u00e9 alcuna eccellenza d'arte io non so; ben mi affatico di averla.\".\nL'affresco, in passato ritenuto in parti pi\u00f9 o meno significative di mano di aiuti, in particolare Giulio Romano, dopo i restauri novecenteschi che hanno rilevato le ridipinture seicentesche, viene indicato come pienamente autografo di Raffaello.\nDescrizione e stile.\nFonte della rappresentazione fu Teocrito (\"Idilli\") o Ovidio (\"Metamorfosi\"), magari filtrato dal Poliziano, o Apuleio (\"Asino d'oro\"). L'affresco mostra l'apoteosi della ninfa Galatea che cavalca un cocchio a forma di capasanta trainato da due delfini e guidato dal fanciullo Palemone, circondata da un festoso corteo di divinit\u00e0 marine (tritoni e nereidi) e vigilata, in cielo, da tre amorini che stanno per scagliare dardi amorosi contro di lei. Un quarto putto, a cui \u00e8 rivolto il casto sguardo di Galatea, tiene un fascio di frecce nascosto dietro una nuvola, a simboleggiare la castit\u00e0 dell'amore platonico.\nLa posa statuaria della ninfa, in torsione verso sinistra, ricalca in un contesto laico e mitologico quella della \"Santa Caterina d'Alessandria\", riferibile al 1508 circa.\nLa composizione \u00e8 perfettamente misurata, con un ritmo danzante e vorticoso, dominato da Galatea avvitata su s\u00e9 stessa. Riprendendo forse modelli antichi (come un bassorilievo con un \"Coro di Afrodite\" oggi nei Musei Capitolini), Raffaello ricre\u00f2 una mitica classicit\u00e0, utilizzando toni cristallini e preziosi, quasi irreali, che tradiscono una conoscenza gi\u00e0 approfondita della pittura romana antica. Sul verde marmoreo della superficie del mare spicca il rosso \"pompeiano\" della veste di Galatea.\nIl movimento del manto gonfiato dal vento, accompagnato da quello dei capelli, \u00e8 ripreso dal gesto della vicina nereide, che solleva un braccio mentre \u00e8 rapita da un tritone. I corpi possenti delle figure dimostrano influssi di Michelangelo, addolciti per\u00f2 dal senso della misura del Sanzio e dalla dolce naturalezza dei suoi personaggi, tra cui spiccano soprattutto gli amorini, ma anche la stessa Galatea, serena e aggraziata.\nIl volto della Galatea.\n\u00c8 stato dimostrato che i tratti del volto della Nereide sono quelli di Margherita Luti, l'amante e musa di Raffaello che pos\u00f2 anche per il famosissimo ritratto \"La Fornarina\" (1519), la Madonna Sistina (1514) e \"La Velata\" (1516). Ed il \"Trionfo di Galatea\", essendo del 1512, \u00e8 il primo dipinto dell'Urbinate in cui compare la sua amata Margherita.\nSecondo alcuni Raffaello e Margherita si conobbero proprio mentre lui stava lavorando nella Villa di Agostino Chigi (proprio per questo affresco), in cui Margherita andava spesso per consegnare il pane del suo forno (situato a Trastevere). \nAddirittura, dopo che Raffaello conobbe la giovane donna passava pi\u00f9 tempo con lei che al lavoro. Agostino allora decise di chiamare Margherita nella sua Villa (anche perch\u00e9 Raffaello lo aveva minacciato di abbandonare l'impresa se Chigi non l'avesse ospitata) e Raffaello dipinse il volto di Galatea ispirandosi a quello della sua amante."}
{"id": "1121915", "revid": "112467155", "url": "https://it.wikipedia.org/wiki?curid=1121915", "title": "Diana e le ninfe", "text": "Diana e le ninfe \u00e8 un dipinto a olio su tela (98,5x105 cm) di Jan Vermeer, databile al 1654-1655 circa e conservato nella Mauritshuis all'Aia. Appena visibile \u00e8 la firma in basso a sinistra: \"J.v. Meer\"\nStoria.\nIl dipinto prima del 1866 si trovava nella galleria Dirksen all'Aia, dove fu acquistato dall'imprenditore londinese Neville Davison Galdsmith per 175 fiorini. Il 4 maggio 1876 venne acquistato nel 1876 dalla Mauritshuis ad un'asta parigina, dove era stato presentato come opera di Nicolaes Maes, un allievo di Rembrandt. Fu pagato l'esorbitante somma di 10.000 franchi francesi, come lamentato da de Jonge, il direttore del museo, che non ne grad\u00ec l'acquisto. L'attribuzione segue le vicende della progressiva chiarificazione della figura di Vermeer: dal Maes venne poi catalogato sotto l'omonimo Johan van der Meer, pittore di Utrecht, e solo dal 1901, in seguito, un confronto con altre opere (soprattutto il \"Cristo in casa di Marta e Maria\" di Edimburgo), come Jan Vermeer. Nel dipinto la firma era stata dopotutto ritoccata per sembrare \"Maes\" invece di \"v[er] Meer\", e la J venne interpretata da Cornelis Hofstende de Groot come una \"P\" o anche una \"R\".\nCol restauro del 1999-2000 si \u00e8 scoperto che il cielo azzurro che si vedeva sullo sfondo era un'aggiunta posticcia del XIX secolo. Sebbene questa versione sopravviva in numerose fotografie e pubblicazioni, l'attuale aspetto a sfondo scuro del dipinto ottimizza la distribuzione originaria di luci ed ombre. In tale occasione si \u00e8 tornati ad affermare la paternit\u00e0 di Vermeer, a lungo messa in dubbio, sia per l'assenza di altre opere note dell'artista a tema mitologico, sia per l'insolito tipo di firma e di composizione. Tra i nomi alternativi fatti ci sono quello di un pittore italiano tizianesco (C. Hofstede de Groot), di Vermeer padre (Swillens), di van der Meer di Utrecht (Erik Larsen) o di Jacob van Loo.\nDescrizione e stile.\nIl quadro non fa riferimento ad alcun episodio particolare del mito di Diana, insieme a quattro ninfe, una delle quali le lava i piedi. La dea \u00e8 riconoscibile con la veste gialla in primo piano, grazie alla falce di luna in testa. Una compagna \u00e8 seduta accanto con un piede sul ginocchio opposto, posa che sembra citare la statua classica dello \"Spinario\"; un'altra sta accovacciata e lava un piede della dea con una ciotola d'acqua, vicina a un bacile di metallo e un fazzoletto per asciugare. Una terza sta in piedi e osserva la scena, una quarta \u00e8 seduta sulla stessa roccia ma di schiena. In basso a sinistra sta accovacciato un cane, che pure guarda la scena a \"profil perdu\".\nCurata \u00e8 la resa materica dei vari elementi, dalle diverse stoffe alla lucidit\u00e0 del metallo, fino alla pelliccia del cane.\nNon \u00e8 chiaro il significato del dipinto: assenti i riferimenti alla caccia, o all'erotismo delle ninfe, potrebbe essere un'allegoria della notte o della morte, oppure sottintendere la tematica cristiana della lavanda dei piedi, come farebbe pensare il tono solenne, estraneo solitamente ai dipinti mitologici.\nTra i riferimenti che si possono trovare in opere dell'epoca, sono stati colti quelli compositivi con un dipinto di Jacob van Loo nella Gem\u00e4ldegalerie di Berlino, la resa pittorica densa legata alla scuola di Rembrandt, la posa della dea derivata dalla \"Betsabea\" sempre di Rembrandt al Louvre (1654), le evidente ascendenze italiane. Una certa affinit\u00e0 cromatica si riscontra con il dipinto della \"Mezzana\"."}
{"id": "1121917", "revid": "287204", "url": "https://it.wikipedia.org/wiki?curid=1121917", "title": "3 Hits from Hell", "text": "3 Hits from Hell \u00e8 la sesta pubblicazione del gruppo punk rock Misfits. L'EP da 7\" \u00e8 uscito nell'aprile 1981 per la Plan 9 Records, con il numero PL1013. Nonostante non vi fossero inserti, in alcune delle prime copie vi fu inserita una pubblicit\u00e0 del Misfits Fiend Club.\nTutte e tre le canzoni sono state registrate in una cassetta da 2\" presso la Master Sound Productions a Franklin Square, New York il 7 agosto 1980 con Bobby Steele alla chitarra, rielaborata con tracce aggiuntive di chitarra del produttore Robbie Alter e del fratello minore di Jerry Only, Paul \"Doyle von Frankenstein\" Caiafa il 5 settembre dello stesso anno, dopo l'uscita di Bobby. Dopo questa sessione, ma prima della pubblicazione del disco, Doyle entrer\u00e0 ussicialmente nella band in sostituzione di Bobby.\nNonostante nessuna delle altre dieci canzoni di questa sessione fosse stata pubblicata fino al 1985, dopo lo scioglimento del gruppo, tutte le tredici tracce furono successivamente mixate per la pubblicazione di \"12 Hits from Hell\".\n\"London Dungeon\" \u00e8 stata scritta da Glenn Danzig riguardo alla sua esperienza in carcere a Brixton il 2 DIcembre 1979. Sia \"Horror Hotel\" che \"Ghouls Night Out\" sono basate su due film horror del 1960: rispettivamente \"Horror Hotel\" e \"Night of the Ghouls\"."}
{"id": "1121919", "revid": "1632387", "url": "https://it.wikipedia.org/wiki?curid=1121919", "title": "Il giuramento degli Orazi", "text": "Il giuramento degli Orazi (\"Le Serment des Horaces\") \u00e8 un dipinto a olio su tela () del pittore francese Jacques-Louis David, realizzato nel 1784 e conservato nel Mus\u00e9e du Louvre di Parigi; \u00e8 considerato un manifesto importante del neoclassicismo.\nIl dipinto \u00e8 tratto da una leggenda romana, secondo cui, durante il regno di Tullo Ostilio, per decidere l'esito della guerra di Roma e Alba Longa, tre fratelli romani (gli Orazi) si dovettero scontrare con tre fratelli di Alba Longa (i Curiazi). Dei Curiazi non sopravvisse nessuno mentre dei tre Orazi uno riusc\u00ec a ritornare sancendo la vittoria di Roma. Il tema del giuramento degli Orazi \u00e8 tratto dalla narrazione storica di Tito Livio e dalla tragedia \"Horace\" di Corneille.\nStoria del dipinto e influenze.\nJacques-Louis David ottenne con l'opera \"Antioco e Stratonice\" il prestigioso \"Prix de Rome\", che gli garant\u00ec una borsa di studio per un quinquennio di perfezionamento artistico a Roma. Di ritorno dalla laboriosa officina artistica capitolina, nel 1780 David espose a Parigi alcuni suoi dipinti, in una mostra che ebbe uno sfolgorante successo; l'eco del suo talento giunse perfino al re Luigi XVI, dal quale inizi\u00f2 a ricevere committenza. Fra i quadri richiesti figur\u00f2 proprio \"Il giuramento degli Orazi\", inteso come glorificazione della lealt\u00e0 allo Stato e della fedelt\u00e0 alla corona francese (e non alle autorit\u00e0 ecclesiastiche). David esegu\u00ec il dipinto nel 1784, per poi presentarlo nel 1785 al \"Salon\" di Parigi, dove riscosse numerosi plausi tanto da esser definito \u00abil pi\u00f9 bel quadro del secolo\u00bb. Malgrado fosse stato realizzato circa quattro anni prima dello scoppio della Rivoluzione francese, \"Il giuramento degli Orazi\" \u00e8 considerato anche uno dei quadri pi\u00f9 iconici e rappresentativi del tempo.\nDal punto di vista iconografico, \"Il giuramento degli Orazi\" fonde svariate influenze; tra i punti di riferimento pi\u00f9 evidenti appaiono l\"'Ab Urbe Condita\" dello storico romano Tito Livio e la tragedia \"Horace\" del drammaturgo francese Pierre Corneille. Per quanto riguarda lo stile dell'opera, David si \u00e8 invece ispirato alla maniera classicista di Nicolas Poussin. Fu lo stesso artista ad ammettere le fonti d'ispirazione dell'opera, per quanto riguarda sia i contenuti che la materia narrativa.\nAnalisi.\nMateria narrativa.\nIl soggetto dipinto nel quadro, come gi\u00e0 accennato, \u00e8 esplicitamente desunto dall\"'Horace\" di Corneille, nel quale si narra della guerra scatenatasi tra le citt\u00e0 di Roma e Albalonga sotto il regno di Tullio Ostilio. Per porre fine alla belligeranza, che stava spargendo sin troppo sangue, si decise di affidare le sorti del conflitto ad un duello armato tra due gruppi di campioni, ciascuno in rappresentanza delle due citt\u00e0: la scelta dei Romani cadde sui tre fratelli Orazi, mentre Albalonga invi\u00f2 per il combattimento i tre fratelli Curiazi. Ci\u00f2 malgrado, il vincolo che legava Roma ed Albalonga, prima delle ostilit\u00e0, era molto saldo, tanto che numerose famiglie provenienti da citt\u00e0 diverse si erano unite tra di loro con intrecci matrimoniali. \u00c8 questo il caso di Sabina, moglie del romano Orazio, e di Camilla, moglie promessa di Curiazio, si trattava di una situazione assai spinosa, in quanto ambedue le donne erano destinate a perdere i fratelli per mano del marito, o a perdere un marito per mano dei fratelli. Per questo motivo, entrambe tentarono di opporsi allo scontro in armi, ma invano.\nNel duello la sorte inizialmente sembr\u00f2 deporre a favore dei Curiazi; rimase infatti un solo Orazio a combattere, ma con un'avveduta escogitazione riusc\u00ec comunque ad uccidere i tre fratelli albani ed a evitare la sconfitta definitiva. Fu cos\u00ec che Albalonga fu costretta a darsi per vinta, mentre Roma vinse la guerra e conquist\u00f2 finalmente l'egemonia del territorio. Infervorato dal successo, Orazio si aspettava che anche la sorella Camilla (che aveva perso nel combattimento il futuro sposo) gioisse del trionfo di Roma; ci\u00f2 tuttavia non successe, ed egli, reso folle dal patriottismo, accus\u00f2 la sorella di \u00abpiangere un nemico di Roma\u00bb (IV, 5) e la trafisse con la spada, uccidendola.\nDescrizione.\nLa scena, come gi\u00e0 accennato in precedenza, ricalca il classico dramma poetico. David, tuttavia, non sceglie di presentare un momento cruento o tragico dell\"'Horace\", raffigurando in conformit\u00e0 al gusto neoclassico la sua componente pi\u00f9 solenne, ovvero l'attimo in cui i tre prodi combattenti, nonostante l'et\u00e0 e la probabile inesperienza, decidono di scontrarsi per la pace di Roma. Gli uomini presentano un braccio proteso in avanti, le gambe divaricate e tese, sono stretti in un abbraccio che denota grande forza morale e presentano sguardi e gesti molto decisi e quasi marziali: in questo modo, David infonde nel loro atteggiamento tutto l'eroismo e l'irremovibilit\u00e0 che precede la battaglia. Al centro della composizione \u00e8 collocato invece il vecchio padre, che - in un gesto di solenne autorit\u00e0 - allarga la mano destra in segno di buon auspicio, mentre con la sinistra solleva in alto le tre spade lucenti che dar\u00e0 ai figli una volta ricevuto il giuramento. Si tratta di uno dei personaggi pi\u00f9 centrali della rappresentazione, come indicato dal vivacissimo colore rosso del mantello, e presenta le labbra dischiuse avendo appena chiesto ai figli il fatidico giuramento: \u00abO Roma o morte\u00bb.\nDall'altro lato del dipinto, in netto contrasto psicologico, si notano infine le donne che, rattristate dall'intera vicenda, sono avvilite e accasciate l'una sull'altra. Affrontano il loro destino con stoica rassegnazione, evitando di abbandonarsi a comportamenti di teatrale drammaticit\u00e0 (non piangono neppure) e dimostrando di aver compreso, quindi, l'inevitabilit\u00e0 della scelta dei loro uomini, che si offrono alle armi per il bene della patria. Di queste donne, in particolare, la madre degli Orazi copre i due suoi figlioli con un velo scuro, presagio di morte, mentre la figlia Camilla, con le mani riposte sul grembo, si accascia sulla cognata Sabina, che per darle forza le poggia una mano sulla spalla.\nPer dare maggiore credibilit\u00e0 storica al proprio quadro, David inser\u00ec la scena de \"Il giuramento degli Orazi\" all'interno di un'antica domus romana realizzata con precisione quasi analitica: del severo atrio tuscanico dell'abitazione sono visibili l\"'opera spicata\" della pavimentazione, scandita a sua volta da fasci di marmo geometrici, ed il freddo porticato sullo sfondo, con le colonne tuscaniche (non doriche come potrebbe sembrare, infatti manca la rastrematura, onnipresente nelle colonne greche), dal fusto liscio e prive di base. A sinistra oltre il porticato sono visibili una lancia e uno scudo appesi; a destra, infine, \u00e8 visibile un'arcata che lascia intravedere una finestra alta e altri spazi abitativi.\nComposizione.\nLo schema geometrico e prospettico de \"Il giuramento degli Orazi\" \u00e8 impostato su una serie di diagonali che, seguendo l'andamento delle fughe del pavimento, convergono nel centro del quadro, costituito dal pugno sinistro del vecchio padre, quello che regge le spade: gli sguardi dei quattro uomini, e anche dell'osservatore, sono guidati proprio verso quel punto. L'impianto delle diagonali forma inoltre numerosi triangoli, con il vertice corrispondente al pugno con le spade; questa figura geometrica \u00e8 ripresa anche dalle solenni pose dei tre giovani e del padre.\nMolto studiato \u00e8 anche il gioco di luci e ombre. Memore della lezione italiana di Caravaggio, David sceglie in quest'opera di lasciare lo sfondo in penombra, cos\u00ec da sottolineare la drammaticit\u00e0 del giuramento e, al contempo, dare particolare risalto all'azione che si sta svolgendo in primo piano. Quest'ultimo \u00e8 inondato con omogeneit\u00e0 da una luce fredda, intensa, che mette in rilievo l'essenzialit\u00e0 degli spazi ed illumina i corpi dei personaggi, descrivendoli analiticamente. Si tratta di un netto rifiuto alla frivolezza del rococ\u00f2, associato all'Ancien R\u00e9gime, che invece era dominato da luci calde e accoglienti e da una gradazione tonale dei colori.\nDavid usa sapientemente le luci anche per sottolineare il contrasto tra il gruppo degli uomini e quello delle donne: \u00abspezzate, contrastate e tormentate\u00bb quelle che illuminano gli uomini, pi\u00f9 tenui e soffuse quelle che rischiarano le donne. La netta separazione dei due sessi \u00e8 evidenziata anche dal codice grafico che consta di linee rigide e dritte per gli uomini, e di sinuose curve per le donne.\nL'apparato cromatico serve invece ad aumentare la tensione drammatica del giuramento: la tavolozza di David \u00e8 composta prevalentemente da bruni e grigi che dominano la scena, e da alcune note squillanti costituite dai rossi, dagli azzurri, dai bianchi e dai gialli."}
{"id": "1121921", "revid": "729019", "url": "https://it.wikipedia.org/wiki?curid=1121921", "title": "Il passaggio del Mar Rosso (Chagall)", "text": "Il passaggio del Mar Rosso \u00e8 un dipinto a olio su tela (216,5x146 cm) realizzato nel 1955 dal pittore Marc Chagall.\n\u00c8 conservato nel Centre Pompidou di Parigi."}
{"id": "1121922", "revid": "827882", "url": "https://it.wikipedia.org/wiki?curid=1121922", "title": "Lionello Venturi", "text": "Si distinse per essere stato uno dei pochi docenti universitari che si rifiutarono di prestare il giuramento di fedelt\u00e0 al Fascismo.\nBiografia.\nFiglio di Adolfo, fu uno dei 12 docenti universitari che nel 1931 rifiutarono di prestare il Giuramento di fedelt\u00e0 al Fascismo, perdendo cos\u00ec la cattedra. Si trasfer\u00ec a Parigi, dove rimase sino al 1939, e poi a New York fino al 1944. Nel 1945 ritorn\u00f2 in Italia, a Roma, dove riprese l'insegnamento universitario sino al 1955.\nOttenne la maturit\u00e0 classica presso il liceo classico E. Q. Visconti di Roma (Collegio Romano) e si laure\u00f2 in Lettere a Roma nel 1907. Nel 1909-10 aveva ricoperto la carica di ispettore delle Gallerie di Venezia e nel 1911-12 della Galleria Borghese a Roma. Sempre nel 1911 aveva conseguito la libera docenza in Storia dell'arte medievale e moderna a Padova (subito trasferita a Roma). Nel 1913-14 fu Direttore e Sovrintendente della Galleria Nazionale di Urbino. Nel 1914-15 ottenne un incarico di Storia dell'arte nell'Universit\u00e0 degli Studi di Torino e subito dopo venne nominato professore straordinario nella stessa universit\u00e0. Con l'entrata in guerra dell'Italia si arruol\u00f2 volontario, tenente in una compagnia di mitraglieri. Ferito all'occhio destro durante un'azione di guerra, per la quale si guadagn\u00f2 una medaglia al valor militare, fu congedato nel 1917. Nel 1919 fu nominato professore ordinario all'Universit\u00e0 di Torino ed insegn\u00f2 continuativamente sino al 1931. Qui intrecci\u00f2 un legame di amicizia e di collaborazione con quell'eclettico imprenditore e mecenate che fu Riccardo Gualino che lo coinvolse nella stimolante avventura del Teatro di Torino.\nA Parigi fece parte del nucleo antifascista di Giustizia e Libert\u00e0 e, al suo arrivo a New York, nel 1939, ader\u00ec anche con incarichi direttivi alla \"Mazzini Society\", fondata da Gaetano Salvemini assieme, tra gli altri, a Giuseppe Antonio Borgese, Randolfo Pacciardi, Aldo Garosci, Carlo Sforza, Alberto Tarchiani e Max Ascoli.\nNegli anni francesi tenne corsi e conferenze nelle universit\u00e0 di Parigi, Lione, Londra, Cambridge ma anche negli Stati Uniti dove si rec\u00f2 almeno due volte prima di trasferirvisi nel '39. Pur domiciliato a New York, da questa data insegn\u00f2 nella Johns Hopkins University di Baltimora, nella University of California, nell'Universit\u00e0 di Citt\u00e0 del Messico, nella \u00c9cole Libre de Hautes \u00c9tudes della stessa New York e in altre citt\u00e0 tra cui Chicago, Detroit e Filadelfia.\nNel 1945 venne richiamato in Italia per riprendere il suo posto nell'Universit\u00e0 di Torino ma chiese ed ottenne il trasferimento del suo ruolo a Roma.\nTra le sue molte pubblicazioni sulla storia e sulla critica dell'arte, spiccano \"Giorgione e il Giorgionismo\" del 1913; \"La critica e l'arte di Leonardo da Vinci\" del 1919; \"Il gusto dei primitivi\" del 1926; \"Pretesti di critica\" del 1929; \"Storia della critica d'arte\" prima edita in lingua inglese (1936), poi in francese (1938) e solo nel 1945 in italiano (seconda edizione 1948). Fondamentali sono stati ancora altri suoi studi su Caravaggio, Modigliani (1930), C\u00e9zanne (di cui pubblic\u00f2 il primo catalogue raisonn\u00e9, \"C\u00e9zanne. Son art, son \u0153uvre\", nel 1936) e gli Impressionisti francesi (1936, 1939, 1940, 1943 ecc.), Rouault (1940 e 1943), Marc Chagall (1945), Lalla Romano, Mario Soldati, Spazzapan, Severini ecc.\nTra le varie mostre organizzate si evidenzia quella del 1958, a Roma, \"Nuove tendenze dell'arte italiana\" nella sede della \"Rome - New York Art Foundation\", dove espose, tra gli altri Mimmo Rotella.\nTra i suoi allievi anche Giulio Carlo Argan, Cesare Brandi, Giovanni Urbani, Valentino Martinelli, Maurizio Calvesi, Nello Ponente, Enrico Crispolti, Eugenio Battisti, Luigi Grassi, Creigthon E. Gilbert, Giovanni Carandente, Mario Soldati, Ilaria Toesca e Lalla Romano.\nLa biblioteca dell'illustre studioso \u00e8 attualmente divisa in tre parti tra gli atenei di Roma (Dipartimento di Storia dell'arte della Sapienza), Perugia e Torino. Nel Dipartimento di Storia dell'arte della Sapienza Universit\u00e0 di Roma \u00e8 conservato l'Archivio di Lionello Venturi, donato dagli eredi nel 1996. Era padre dello storico Franco Venturi, di Rosabianca Venturi (moglie dell'editore Albert Skira) e di Lauro Venturi (regista del documentario su del 1963, che vinse l'Oscar l'anno successivo, e di un documentario su Pierre Bonnard del 1964). "}
{"id": "1121924", "revid": "124469785", "url": "https://it.wikipedia.org/wiki?curid=1121924", "title": "Podlachia", "text": "Podlachia, Podlacchia, o Podlesia \u00e8 una regione storica nella parte orientale della Polonia e della Bielorussia occidentale. Si trova tra il fiume Biebrza a nord e lungo la sua naturale continuazione verso sud. La regione, in lingua polacca, si chiama \"Podlasie\", \"Podlasko\" o \"Podlasze\", in bielorusso \u00e8 detta \u041f\u0430\u0434\u043b\u044f\u0448\u0448\u0430 \"Padlja\u0161\u0161a\", in ucraino \u041f\u0456\u0434\u043b\u0456\u0441\u0441\u044f \"Pidlissja\", \u041f\u0456\u0434\u043b\u044f\u0441\u0456\u0454 \"Pidljasije\", o \u041f\u0456\u0434\u043b\u044f\u0445\u0456\u044f \"Pidljaxija\", in lituano \"Palenk\u0117\", in russo \u041f\u043e\u0434\u043b\u044f\u0441\u044c\u0435 \"Podljas'e\" e in latino \"Podlachia\".\nNome.\nCi sono due diverse teorie riguardo all'origine del nome della regione: alcuni credono che derivi dalla parola slava \"les\" o \"las\", che significa \"foresta\", e un possibile significato potrebbe essere quello di \"area vicino alla foresta\" o \"area di foreste\", rendendo Podlachia sinonimo di Polesia. Un'altra visione suggerisce che il termine giunga dall'espressione \"pod Lachem\", cio\u00e8 \"sotto i polacchi\", o \"sotto governo polacco\". Una variante di questa teoria sostiene che il nome sia nato dal periodo in cui il territorio era all'interno della Provincia di Trakai all'interno del Granducato di Lituania, lungo il confine del Regno di Polonia, e per questo \"pod Lachem\" significherebbe \"vicino ai polacchi\".\nAttualmente il nome Podlachia \u00e8 utilizzato principalmente per la parte polacca della regione, tradizionalmente divisa in Podlachia settentrionale (a nord del Bug Occidentale) e Podlachia meridionale. La parte settentrionale \u00e8 all'interno del Voivodato della Podlachia.\nStoria.\nAll'inizio della sua storia, l'area della Podlachia era abitata da diverse trib\u00f9 con diverse radici etniche. Nel IX e X secolo l'area era abitata da trib\u00f9 lechitiche nel sud e da baltici a nord. Fino al XIII secolo la Podlachia fu occupata da trib\u00f9 rutene, probabilmente provenienti dalla Volinia, che parlavano una lingua proto-ucraina. Fino al XIV secolo la regione fece parte della Rutenia, e fu in seguito annessa al Granducato di Lituania. Nel 1569, dopo l'Unione di Lublino, la parte occidentale della Podlachia fu ceduta al Regno di Polonia; la parte meridionale rimase al Granducato fino alla spartizione della Polonia del 1795.\nSituazione etnica.\nLa Podlachia \u00e8 la terra della confluenza delle culture polacca, bielorussa, ucraina e lituana, ed \u00e8 indicativa dei limiti dei territori etnici. A est della Podlachia ci sono le terre non etnicamente polacche, mentre ad ovest si trovano quelle etnicamente non rutene, ucraine, bielorusse e lituane. Oggi nella regione si parla la lingua polacca, rutena, ucraina e bielorussa, mentre quella lituana non viene parlata.\nFino al XIX secolo la Podlachia era popolata da popoli di lingua polacca, ebrei, ortodossi ruteni e greco-cattolici che parlavano un dialetto simile alla lingua ucraina, il cosiddetto dialetto \"Khakhlak\" (\"Chachlak\"). Nel XIX secolo gli abitanti della regione finirono sotto il controllo dell'Impero russo, con la Podlachia meridionale che faceva parte dello stato fantoccio controllato dalla Russia detto Regno del Congresso. Dopo il 1839 le autorit\u00e0 russe proibirono la Chiesa greco-cattolica nella Podlachia settentrionale (eparchia di Volodymyr-Br\u0117st), cos\u00ec questa Chiesa spar\u00ec dall'area; il rito fu vietato nella parte meridionale dal 1875 (eparchia di Che\u0142m) e gli abitanti furono forzati all'ortodossia. La resistenza dell gente locale fu comunque forte e i ruteni si ribellarono alla religione ortodossa. Il 24 gennaio 1874 Wincenty Lewoniuk e 12 suoi compagni furono uccisi da soldati russi a Pratulin; in risposta a queste misure, i ruteni della Podlachia iniziarono a identificarsi con il movimento nazionale dei cattolici polacchi.\nNel 1905 le autorit\u00e0 russe emisero un editto di tolleranza che rese possibile il passaggio al rito romano, pertanto la maggioranza dei podlachiani meridionali che erano rimasti cattolici pass\u00f2 al rito romano. Oggi solo poche persone in Podlachia parlano la lingua rutena, e quasi tutti si considerano polacchi. I distretti lungo il confine con la Bielorussia sono popolati da bielorussi e da una minoranza tatara."}
{"id": "1121930", "revid": "137590", "url": "https://it.wikipedia.org/wiki?curid=1121930", "title": "Ritratto del dottor Rey", "text": "Ritratto del dottor Rey \u00e8 un dipinto a olio su tela (63 x 53 cm) realizzato nel 1889 dal pittore post impressionista olandese Vincent van Gogh.\nFu realizzato a Arles, probabilmente tra il 7 e il 17 gennaio 1889, ed \u00e8 oggi conservato nel Museo Pu\u0161kin di Mosca.\nIl quadro \u00e8 firmato in rosso, in basso a destra, \"Vincent, Arles, 89\".\nF\u00e9lix Rey fu medico di Van Gogh, poi divenutogli amico. Fu lui, nell'ospedale di Arles, a curare l'artista dopo il taglio dell'orecchio, e ad assisterlo nel momento di crisi, diagnosticandogli una grave forma epilettica.\nPer gratitudine, Van Gogh gli fece, e gli don\u00f2, questo splendido ritratto, che ebbe una storia travagliata. Se Rey stesso dimostr\u00f2 di non averlo apprezzato granch\u00e9, la madre del medico lo disprezz\u00f2 immediatamente, al punto da usarlo per tappare un buco nella rete del pollaio (o forse di un granaio). \nNell'aprile del 1901, il futuro pittore Charles Camoin, allora soldato del 55 \u00b0 reggimento di fanteria di stanza ad Arles, incontr\u00f2 il dottor Rey che gli parl\u00f2 di questo dipinto. Camoin lo compr\u00f2 e lo deposit\u00f2 presso un rivenditore di dipinti di Marsiglia, il signor Molinard.\nAlcune settimane dopo, l'opera, che non aveva trovato un acquirente a Arles, fu inviata al corrispondente parigino di Molinard, il commerciante Ambroise Vollard, che trov\u00f2 un acquirente per 150 franchi. Il dipinto portava allora il nome di \"Portrait d'homme sur ch\u00e2ssis, buste de face l\u00e9g\u00e8rement orient\u00e9 vers la droite, sign\u00e9 en rouge : Vincent, Arles, janvier 1889 (\"Ritratto di un uomo su un telaio, busto anteriore leggermente orientato a destra, firmato in rosso: Vincent, Arles, gennaio 1889).\nFu in queste condizioni che l'opera fu trovata nel 1895 da Ambroise Vollard, che la salv\u00f2, per poi venderla al mercante russo Ivan Morozov. Dalla sua collezione, il quadro pass\u00f2 successivamente al Museo Puskin di Mosca."}
{"id": "1121937", "revid": "256896", "url": "https://it.wikipedia.org/wiki?curid=1121937", "title": "Natura morta in bianco e nero - Vaso, caffettiera e frutta", "text": "Natura morta in bianco e nero (Vaso, caffettiera e frutta) \u00e8 un dipinto a olio su tela (64x81 cm) realizzato tra il 1867 ed il 1869 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nCollegamenti esterni.\nMus\u00e9e d'Orsay \u2013 Sito ufficiale"}
{"id": "1121941", "revid": "19580", "url": "https://it.wikipedia.org/wiki?curid=1121941", "title": "Regione Baltica", "text": ""}
{"id": "1121949", "revid": "79392727", "url": "https://it.wikipedia.org/wiki?curid=1121949", "title": "Costante di sottofondo", "text": "Il coefficiente di reazione del terreno, detto anche costante di sottofondo o coefficiente di Winkler, \u00e8 normalmente indicato come K1 [kgf/cmc].\nLa costante di sottofondo rappresenta una forza esercitata sul suolo elastico alla Winkler, su un'area di 1 cm2 che provoca l'abbassamento di 1 cm.\nPer \"suolo alla winkler\" si intende un suolo puramente ideale, paragonabile ad un letto di molle, un terreno perfettamente elastico, che ha la comodit\u00e0 di essere usato con facilit\u00e0 nei calcoli e presenta sufficienti attinenze alla maggioranza dei casi reali. Tale metodologia consente un primo approccio al problema o una soluzione rapida e sbrigativa a casi che con altri approcci si rivelerebbero molto complessi ed onerosi.\nTale costante non \u00e8 affatto una propriet\u00e0 intrinseca del terreno, ma dipende da forma e dimensioni della fondazione, dalla distribuzione dei carichi agenti, dalla stratigrafia e dalla composizione fisica del suolo.\nDa precedenti considerazioni emerge come questa grandezza K1 sia molto spesso tutt'altro che costante per una fondazione ampia, che coinvolge una volumetria di terreno poco omogenea. Occorrono molte e costose indagini geotecniche per appurare con esattezza il valore pi\u00f9 idoneo. Ci si accontenta spesso di valori cautelativi, utilizzando dei coefficienti di sicurezza appropriati per il calcolo progettuale e le verifiche strutturali delle fondazioni e della sovrastruttura."}
{"id": "1121952", "revid": "287204", "url": "https://it.wikipedia.org/wiki?curid=1121952", "title": "Iliou persis", "text": "L'Iliou persis (in greco \"\u1f38\u03bb\u03af\u03bf\u03c5 \u03c0\u03ad\u03c1\u03c3\u03b9\u03c2\", in italiano \"La caduta di Ilio\") \u00e8 un antico poema epico greco andato perduto. Faceva parte del Ciclo Troiano, che raccontava in versi l'intera storia della guerra di Troia. Le vicende trattate dall\"Iliou persis\" vengono cronologicamente dopo quelle della \"Piccola Iliade\", e sono seguite dai \"Nostoi\". L\"Iliou persis\" \u00e8 stata attribuita da alcune fonti risalenti all'antichit\u00e0 all'opera di Arctino di Mileto. Il poema si componeva di due libri di versi scritti in esametri dattilici.\nL\"Iliou persis\" venne probabilmente composta nel corso del VII secolo a.C., ma non esistono certezze in merito. Fonti antiche fanno risalire il poeta Arctino all'VIII secolo a.C., ma l'analisi di un altro dei suoi poemi, l\"Etiopide\", suggerisce che sia in realt\u00e0 vissuto parecchio tempo dopo.\nContenuto.\nSono giunti sino a noi soltanto dieci versi del testo originale dell\"Iliou persis\", pertanto per conoscerne la trama dipendiamo quasi completamente da un riassunto del Ciclo Troiano contenuto nella \"Crestomazia\" scritta da un oscuro \"Proclo\" (che forse potrebbe essere identificato con il grammatico del II secolo Eutichio Proclo). Pochissime altre fonti forniscono infatti qualche indicazione sulla trama del poema.\nQualche ulteriore indicazione circa il contenuto del poema si pu\u00f2 trarre dal II libro dell\"Eneide\" di Virgilio (scritta diversi secoli dopo l\"Iliou persis\"), che racconta la stessa vicenda dal punto di vista dei Troiani.\nDa notare che fonti diverse forniscono anche diverse informazioni riguardo a vari dettagli: ad esempio il modo in cui Enea riesce a fuggire da Troia, o l'identit\u00e0 dell'uccisore di Astianatte. La trama che viene qui esposta ricalca quella suggerita dalle fonti pi\u00f9 antiche.\nIl poema si apre con i Troiani che stanno discutendo su che cosa fare con il cavallo di legno che i Greci si sono lasciati alle spalle. Cassandra e Laocoonte avvisano che nascosti al suo interno ci sono dei guerrieri greci armati, ma altri sostengono che si tratti di un dono sacro dedicato ad Atena. Quest'ultima opinione finisce per prevalere e i Troiani festeggiano la loro apparente vittoria, ma il dio Poseidone invia un funesto presagio, sotto forma di due serpenti che escono dal mare ed uccidono Laocoonte e i suoi figli; vedendo questa scena, Enea e i suoi lasciano Troia presagendo ci\u00f2 che succeder\u00e0.\nScesa la notte, i guerrieri greci escono dal cavallo e aprono le porte della citt\u00e0 per permettere all'esercito greco, che era tornato indietro di nascosto da Tenedo, di entrare. I Troiani vengono massacrati e Troia data alle fiamme.\nNeottolemo uccide il re Priamo, nonostante si fosse rifugiato sull'altare di Zeus, Menelao uccide Deifobo e si riprende la moglie Elena, e Aiace Oileo strappa via Cassandra dall'altare di Atena e la stupra. Neottolemo uccide il figlioletto di Ettore, Astianatte e fa sua prigioniera la moglie di Ettore, Andromaca. I greci sacrificano anche una delle figlie di Priamo, Polissena, sulla tomba di Achille per placarne l'inquieto spirito.\nGli dei valutano se pietrificare Aiace per vendicare l'oltraggio, ma questi a sua volta si rifugia sull'altare di Atena. Tempo dopo, mentre i Greci staranno tornando a casa, gli dei decidono comunque di farlo morire. Vi sono due versioni della sua morte:"}
{"id": "1121957", "revid": "118031", "url": "https://it.wikipedia.org/wiki?curid=1121957", "title": "La caduta di Ilio", "text": ""}
{"id": "1121958", "revid": "339392", "url": "https://it.wikipedia.org/wiki?curid=1121958", "title": "Papalia ('ndrina)", "text": ""}
{"id": "1121959", "revid": "1029394", "url": "https://it.wikipedia.org/wiki?curid=1121959", "title": "Trovato ('ndrina)", "text": ""}
{"id": "1121964", "revid": "74801", "url": "https://it.wikipedia.org/wiki?curid=1121964", "title": "Larissa", "text": "Larissa (, traslitt. \"L\u00e1risa\") \u00e8 un'importante citt\u00e0 della Grecia, capoluogo della \"periferia\" della Tessaglia (unit\u00e0 periferica di Larissa) con abitanti secondo i dati del censimento 2001.\nA seguito della riforma amministrativa detta piano Kallikratis in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 122,6 a e la popolazione da a abitanti.\nGeografia fisica.\nQuinta citt\u00e0 della Grecia per popolazione, Larissa si trova a met\u00e0 strada fra Atene e Salonicco, sulle rive del Peneo lungo la principale arteria stradale e ferroviaria ellenica. La citt\u00e0 portuale pi\u00f9 vicina \u00e8 Volos, a circa 60 km.\nStoria.\nLarissa ha una storia pi\u00f9 che millenaria. Il nome stesso, che significa \"fortezza\" \u00e8 di origine pelasgica, quindi pre-ellenica.\nNella citt\u00e0 accadde un tragico incidente automobilistico, avvenuto il 24 maggio 1979, che coinvolse numerosi cittadini italiani. L'autobus che trasportava il gruppo folkloristico \"Federico Angelica\" di Aviano (PN), in tourn\u00e9e in Grecia, fin\u00ec fuori strada. Nell'incidente persero la vita cinque componenti del gruppo, poco pi\u00f9 che ventenni, e i due autisti dell'autobus. Questo fatto ha scosso molto le due comunit\u00e0, che il 3 agosto 2019 alla presenza dei due sindaci, nell'occasione del quarantesimo anniversario della tragedia, decidono di unirsi in gemellaggio.\nEconomia.\nLa principale fonte di sviluppo economico di Larissa \u00e8 l'agricoltura. In tutta la zona della Tessaglia si coltiva il cotone e il granturco, avendo superfici estese di terreni coltivabili. Altra fonte economica \u00e8 la viticoltura, in crescita negli ultimi anni. L'industria non \u00e8 molto sviluppata, ed \u00e8 principalmente concentrata nella produzione di concimi chimici per l'agricoltura. Altra grande fonte economica \u00e8 il turismo.\nSport.\nLarissa ha una squadra di calcio molto nota a livello nazionale e anche internazionale. Possiede anche una squadra di basket che gareggia ad un buon livello nazionale.\nInfrastrutture e trasporti.\nL'arteria autostradale che serve la citt\u00e0 \u00e8 la A1 Atene-Salonicco-Bogorodica, che giunge al confine (Evzonai-Bogorodica) con la Macedonia del Nord. Altra strada importante \u00e8 quella che porta nell'Epiro, a Ioannina.\nLa stazione ferroviaria si trova sulla linea principale nazionale (OSE) Pireo-Atene-Larissa-Salonicco, nonch\u00e9 su una diramazione verso Volos.\n\u00c8 inoltre collegata al resto d'Europa grazie all'\"aeroporto internazionale della Grecia Centrale\" situato a Nea Anchialos, a poca distanza da Larissa stessa."}
{"id": "1121965", "revid": "339392", "url": "https://it.wikipedia.org/wiki?curid=1121965", "title": "Mazzaferro ('ndrina)", "text": ""}
{"id": "1121966", "revid": "37401", "url": "https://it.wikipedia.org/wiki?curid=1121966", "title": "Mancuso ('ndrina)", "text": ""}
{"id": "1121967", "revid": "717966", "url": "https://it.wikipedia.org/wiki?curid=1121967", "title": "Passaggio del Mar Rosso", "text": ""}
{"id": "1121968", "revid": "1226", "url": "https://it.wikipedia.org/wiki?curid=1121968", "title": "Trionfo di Bacco e Arianna", "text": ""}
{"id": "1121969", "revid": "944090", "url": "https://it.wikipedia.org/wiki?curid=1121969", "title": "Lo specchio (Chagall)", "text": "Lo specchio \u00e8 un dipinto a olio su cartone (100x81 cm) realizzato nel 1915 dal pittore Marc Chagall.\n\u00c8 conservato nel Museo di Stato Russo di San Pietroburgo.\nRaffigura uno specchio che riflette una lampada a olio, mentre una piccola figura femminile \u00e8 china con il capo sul tavolo e gli occhi chiusi."}
{"id": "1121971", "revid": "1013865", "url": "https://it.wikipedia.org/wiki?curid=1121971", "title": "Distretto di Manufahi", "text": "Il distretto di Manufahi \u00e8 uno dei 13 distretti di Timor Est. Ha una popolazione di 53.691 abitanti (censiti nel 2015) ed un'area di 1.325 km\u00b2. La capitale del distretto \u00e8 Same. \nManufahi giace nella costa sud di Timor Est, nel mare di Timor. Confina con il distretto di Manatuto ad est, con il distretto di Ainaro ad ovest e con il distretto di Aileu a nord.\nI sottodistretti sono, Alas, Fatuberliu, Same e Turiscai. Ai tempi della colonia portoghese, il distretto era chiamato Same, come la citt\u00e0 capitale. Durante l'occupazione Indonesiana il sottodistretto Hatudo fu tagliato fuori da questo distretto e unito al distretto di Ainaro ed il sottodistretto Turiscai, precedentemente in Ainaro, fu spostato a Manufahi.\nOltre alle lingue ufficiali nazionali Tetum ed il portoghese, \u00e8 anche parlata la lingua Malayo-Polinesiana Mamba\u00ed.\nIl distretto di Manufahi \u00e8 percorso dal fiume pi\u00f9 importante della zona meridionale di Timor Est, il Lacl\u00f3 del Sud, che nasce nelle montagne centrali e sfocia nel mar di Timor."}
{"id": "1121972", "revid": "1573940", "url": "https://it.wikipedia.org/wiki?curid=1121972", "title": "Palazzo dei Cerretani", "text": "Il palazzo dei Cerretani si trova a Firenze in piazza dell'Unit\u00e0 Italiana 1-2, sull'angolo con piazza della Stazione. \nStoria e descrizione.\nIl palazzo appartenne ai Baglioni nel 1555, poi fu ampliato dai Lucalberti, dai Federighi, dai Della Scarpa. \nSi alternarono poi gli Scarf\u00ec (o Carf\u00ec), proprietari di case nel Popolo di San Pancrazio e, nel 1648, i Cerretani, che lo fecero ingrandire per cui ancora oggi \u00e8 legato al loro nome.\nNel grande salone del palazzo si trovano alcuni affreschi: il soffitto col \"Giudizio di Paride\" e il palco della galleria \"Il convegno di Federico Barbarossa e di papa Alessandro III, a Venezia, nel 1178\", opere del 1743 di Vincenzo Meucci.\nNel 1802, con l'estinzione della famiglia Cerretani, il palazzo pass\u00f2 ai Gondi, i quali lo cedettero poi al sindaco Ubaldino Peruzzi per le Strade Ferrate Romane. Il palazzo fu pesantemente restaurato nel 1937, quando l'intera zona venne ridisegnata per creare piazza della Stazione e piazza dell'Unit\u00e0 Italiana. \nAttualmente appartiene alla Regione Toscana, alla quale \u00e8 stato ceduto nel 2005 e dove si trovano, oltre a vari uffici del Consiglio e della Giunta, la Biblioteca della Giunta e quella dell'Identit\u00e0 Toscana, che costituiscono la Biblioteca Pietro Leopoldo. In esso si svolgono anche mostre fotografiche e varie iniziative."}
{"id": "1121975", "revid": "399", "url": "https://it.wikipedia.org/wiki?curid=1121975", "title": "Villa Muggia", "text": "La villa Muggia, esempio di architettura razionalista italiana, si trova nelle vicinanze di Imola e fu restaurata negli anni tra il 1936 e il 1938 dagli architetti Piero Bottoni e Mario Pucci su incarico del commendatore Umberto Muggia di Bologna. La villa racchiude in una struttura di cemento e vetro un casino di caccia del 1700. In seguito agli avvenimenti della seconda guerra mondiale gran parte dell'edificio \u00e8 andato distrutto e non \u00e8 mai stato recuperato. \u00c8 ancora possibile vedere lo scheletro della villa, ben visibile dalle colline attorno."}
{"id": "1121976", "revid": "117169217", "url": "https://it.wikipedia.org/wiki?curid=1121976", "title": "Uia di Bessanese", "text": "L'Uia di Bessanese o, pi\u00f9 semplicemente, Bessanese (3.601\u00a0m) \u00e8 una vetta situata nelle Alpi Graie. \u00c8 posta sulla linea di confine tra l'Italia e la Francia, presso le localit\u00e0 di Balme e Bessans.\nCaratteristiche.\nDomina, dal versante italiano, la val d'Ala nelle valli di Lanzo; dal versante francese domina la valle dell'Averole, valle laterale della valle dell'Arc.\nNel versante italiano sotto la vetta della montagna si sviluppa il ghiacciaio della Bessanese mentre nel versante francese si trova il glacier des Grandes Pareis.\nLa vetta gode di notevole importanza e popolarit\u00e0. In Francia la canzone a lei dedicata dal titolo \"la Bessan\u00e8se\" \u00e8 molto conosciuta.\nToponimo.\nIl nome \"Uja\", nel patois locale, significa \"ago, punta aguzza\"; \"Bessanese\" si riferisce a Bessans, comune situato sul versante francese.\nSalita alla vetta.\nLa salita alla vetta ha impegnato parecchio gli alpinisti alla fine dell\"800. Ancora oggi il raggiungimento della vetta non \u00e8 considerato banale.\nVia normale.\nLa via normale di ascesa alla vetta si sviluppa sul versante ovest, francese, del monte. Si pu\u00f2 partire dal Pian della Mussa (1850\u00a0m) al fondo della val d'Ala. Si raggiunge e si pernotta al Rifugio Bartolomeo Gastaldi (2659\u00a0m). Si procede verso il col d'Arnas (3010\u00a0m) dove si attraversa in territorio francese. Si raggiunge e si sale la parete ovest del monte.\nDal versante italiano \u00e8 possibile affrontare il cosiddetto \"spigolo Murari\".\nRifugi.\nI rifugi alpini che possono essere utilizzati come base di partenza per la salita alla vetta oppure per un tour intorno alla montagna sono:\nTour della Bessanese.\nIntorno alla montagna \u00e8 definito il percorso escursionistico denominato Tour della Bessanese."}
{"id": "1121980", "revid": "1924342", "url": "https://it.wikipedia.org/wiki?curid=1121980", "title": "Welcome to the Black Parade", "text": "Welcome to the Black Parade \u00e8 il primo singolo estratto da \"The Black Parade\", terzo album del gruppo musicale statunitense My Chemical Romance, pubblicato il 9 ottobre 2006.\nIn occasione dell'uscita di \"The Black Parade/Living with Ghosts\", edizione celebrativa dei 10 anni dell'album originale, una versione demo di \"Welcome to the Black Parade\", intitolata \"The Five of Us Are Dying (Rough Mix)\", \u00e8 stata pubblicata come singolo il 29 luglio 2016.\nVideo musicale.\nIl video \u00e8 stato diretto da Samuel Bayer, famoso per i suoi lavori con Nirvana e Green Day.\nIl video \u00e8 stato pubblicato il 26 settembre 2006 in Canada e Regno Unito e il 27 settembre 2006 negli Stati Uniti.\nNel video un paziente (interpretato da Lukas Haas) d'ospedale inizia a vedere la morte sotto forma di una parata nera (Black Parade in inglese), nella quale sopra ad un carro motorizzato i My Chemical Romance cantano \"Welcome to the Black Parade\" seguiti da una folla di figure mascherate.\nTutti i costumi sono realizzati dalla designer Colleen Atwood, famosa per le sue collaborazioni con il regista Tim Burton."}
{"id": "1121983", "revid": "1005847", "url": "https://it.wikipedia.org/wiki?curid=1121983", "title": "Elezioni amministrative in Italia del 2007", "text": "Le elezioni amministrative in Italia del 2007 si sono tenute il 27 e 28 maggio (primo turno) e il 10 e 11 giugno (secondo turno).\nIn Sicilia le elezioni si sono tenute il 13 e 14 maggio (primo turno) e il 27 e 28 maggio (secondo turno).\nElezioni comunali.\nFriuli-Venezia Giulia.\nGorizia.\nFonti: Candidati - Liste e seggi\nSicilia.\nAgrigento.\nFonti: Regione Siciliana, primo turno - ballottaggio e seggi\nPalermo.\nFonti: Regione Siciliana\nTrapani.\nFonti: Regione Siciliana, candidati e liste - seggi\nElezioni provinciali.\nSicilia.\nProvincia di Ragusa.\nFonti: Candidati - Liste, collegio Ragusa - Liste, collegio Modica"}
{"id": "1121985", "revid": "729019", "url": "https://it.wikipedia.org/wiki?curid=1121985", "title": "Battaglia di Castelnuovo", "text": "La battaglia di Castelnuovo avvenne l'11 aprile 1848, presso il borgo di Castelnuovo del Garda. Una colonna di 400 uomini dei Corpi Volontari Lombardi, reduci da una brillante missione dietro le linee austriache tra Verona e Peschiera, venne assalita da 3 000 soldati austriaci forniti di artiglieria e cavalleria: dopo tre ore di scontri i volontari si ritirarono, mentre le truppe del generale principe Thurn und Taxis saccheggiavano ed incendiavano il borgo.\nContesto.\nIl 18 marzo 1848 ebbero inizio le cinque giornate di Milano: il comandante dell'esercito del Lombardo-Veneto, il feldmaresciallo Radetzky, non riuscendo a domare la rivolta, si vide costretto ad abbandonare la citt\u00e0 dopo cinque giorni di furiosi scontri. Contemporaneamente sorsero manifestazioni in diverse citt\u00e0 del Regno, come nel caso di Como, dove l'intera guarnigione si consegn\u00f2 agli insorti. Il giorno dopo l'evacuazione di Radetzky, il re di Sardegna Carlo Alberto dichiar\u00f2 guerra all'Austria: le avanguardie dell'esercito sabaudo attraversarono il Ticino, il grosso delle truppe raggiungeva l'Oglio il 5 aprile e l'8-9 aprile forzava il passaggio del Mincio, apprestandosi ad operare contro Peschiera e Mantova.\nI Corpi Volontari Lombardi.\nInseguimento degli Austriaci in fuga.\nL'avanzata sarda venne preceduta da due colonne di volontari: la prima, partita da Milano, guidata da Luciano Manara, la seconda comasco-ticinese, affidata ad Antonio Arcioni.\nArrivo sul Garda.\nIl 30 marzo 1848 i volontari arrivarono a Brescia, il 3 aprile a Sal\u00f2, sulle sponde del Garda, dove si impadronirono della flotta di battelli a vapore. A quel punto il Governo Provvisorio lombardo ordin\u00f2 il loro spostamento in direzione di Trento, per l'Invasione del Trentino. Entrati l'11 aprile 1848 a Tione, si unirono ad una colonna di bresciani-bergamaschi ed in seguito si distinsero nella battaglia di Castel Toblino e di Ponte delle Sarche del 14-15 aprile.\nIl maggiore Manara, grazie al totale controllo del lago di Garda, non lasci\u00f2 intentata un'operazione navale, per la quale venne distaccata una piccola colonna di 450 uomini, affidati al maggiore genovese Agostino Noaro.\nUna piccola spedizione.\nL'attraversamento del Garda.\nLa colonna si imbarc\u00f2 a Sal\u00f2 la notte del 10-11 aprile 1848 e travers\u00f2 il Garda, sbarcando a Cisano, appena sopra Lazise; muovendosi con grande rapidit\u00e0, attravers\u00f2 Pacengo e si port\u00f2 strategicamente sulla strada che collegava le due fortezze di Peschiera a Verona.\nFermo a Castelnuovo.\nAgendo di totale sorpresa, i volontari si impadronirono di una polveriera contenente 500 barili di polvere nera, il cui recupero fu affidato a circa la met\u00e0 dei volontari, fermatisi al comando di Gilberto Bois presso Castelnuovo del Garda.\nI circa 200 volontari rimanenti catturarono poi una colonna di 100 Austriaci e si asserragliarono nel paese di Castelnuovo; ci\u00f2 indusse alcuni dei maggiorenti dell'abitato a inviare messi a Verona, timorosi di successive rappresaglie, bench\u00e9 apparisse improbabile che la notizia non fosse gi\u00e0 giunta.\nL'errore di valutazione di Noaro.\nNon \u00e8 chiaro perch\u00e9 Noaro commise il folle errore di attardarsi nel borgo di Castelnuovo del Garda, lontanissimo dalle proprie linee di approvvigionamento ed isolato in pieno territorio nemico; probabilmente sperava di suscitare un moto rivoluzionario nelle vicine citt\u00e0-fortezze, come gi\u00e0 era successo a Milano, ma non disponeva di alcuna informazione circa lo stato dell'esercito di Radetzky che, forse, immaginava ancora disorganizzato, come durante l'evacuazione di Milano.\nNon si pu\u00f2 del tutto escludere per\u00f2 che Noaro sperasse di essere raggiunto in tempo dall'esercito sardo: infatti, tra l'8 ed il 9 aprile 1848, l'Armata Sarda di Carlo Alberto aveva forzato il passaggio del Mincio presso il ponte di Goito, Monzambano e Borghetto-Valleggio, e si predisponeva al blocco di Peschiera, iniziato il 13 aprile 1848 sulla sponda occidentale del Mincio. Tuttavia le forze sabaude passarono il fiume in forze solo il 26 aprile 1848 e pare plausibile escludere ogni collegamento pianificato fra i due movimenti: in caso contrario infatti, dalle colonne di Manara e Arcioni sarebbero stati staccati ben pi\u00f9 di 450 volontari. Infine sappiamo che queste truppe erano indirizzate verso il Trentino, per cui l'incursione nel Veronese non poteva che essere stata concepita a fini di approvvigionamento. In definitiva, nelle condizioni date, Noaro poteva unicamente sperare di continuare una campagna di guerriglia: accettare uno scontro aperto signific\u00f2 compiere un tremendo errore militare.\nLa reazione austriaca.\nRadetzky compie una rappresaglia.\nUna volta informato dei fatti, Radetzky decise di impartire un duro esempio, affidato al generale Thurn und Taxis al cui comando veniva posto un battaglione e mezzo di fanteria, rinforzato dall'artiglieria, ed un drappello di cavalleria, per un totale di 2 500 uomini contro circa 450.\nLa spedizione punitiva.\nSino alle porte di Casteluovo, Thurn und Taxis non incontr\u00f2 alcuna truppa nemica; giunto presso il paese, lo trov\u00f2 ben barricato dai volontari, decisi a difendersi. Il generale si limit\u00f2 ad attestarsi sulle colline prospicienti dando inizi\u00f2 ad un consistente bombardamento: il campanile venne abbattuto e si verificarono diverse morti tra i civili, costretti dai volontari a non abbandonare l'abitato per aiutarli ad erigere le barricate. Segu\u00ec poi l'attacco di Castelnuovo da parte di due battaglioni del reggimento Haugwitz e di un battaglione di fanti Piret.\nViolenze e saccheggio.\nI volontari sopravvissuti si gettarono in fuga verso Lazise inseguiti dalla cavalleria austriaca, subendo molte perdite, circa 150, contro quelle minime degli avversari; nel frattempo la truppa austriaca si dava al saccheggio, infierendo violentemente sui civili fino al mattino successivo: la chiesa fu profanata, vennero compiuti diversi stupri e si verific\u00f2 il massacro di una quarantina d'inermi, tra cui vecchi, donne e bambini, massacro interrotto, secondo quanto afferma Daniele Manin, per l'intervento dei soldati italiani del 38\u00ba Reggimento fanteria austriaco \"Haugwitz\", i quali minacciarono di far fuoco sui loro compagni.\nIl militare austriaco Sch\u00f6nhals, a tal proposito, riporta che le violenze avvenute all'interno del paese furono frutto della confusione generale; in seguito al bombardamento austriaco l'abitato bruciava ed i volontari sparavano contro gli imperiali dalle finestre: per questo in un clima simile vennero coinvolti civili, in particolare le autorit\u00e0 ecclesiastiche del paese che ora incitavano alla rivolta, ora sparavano sull'esercito austriaco. Secondo Sch\u00f6nhals si tratt\u00f2 di una di quelle \"sventure\" che accadono in una battaglia.\nLa mattina del 12 aprile 1848, un forte vento favor\u00ec il totale incendio del borgo; in seguito, il generale principe Thurn und Taxis, assistito dall'aiutante di campo Girolamo Salerno, nobile veronese, cur\u00f2 il ripristino del ponte sul Tione, collegamento alla grande strada che collegava Peschiera a Verona; infine riport\u00f2 le truppe a Verona, cariche di bottino. Riferisce il militare francese Georges de Pimodan, collaboratore di Radetzky, che, al rientro a Verona, per celebrare l'azione degli ufficiali della brigata Taxis, \"composta d'italiani\", i soldati della detta brigata sfilarono per le piazze della citt\u00e0 gridando \"Viva l'Imperatore! Viva i nostri valorosi ufficiali!\".\nLa violenza austriaca.\nThurn und Taxis defin\u00ec gli \"Insurgenten\" come \"Lombardi e qualche Piemontese\", senza alcun cenno alla popolazione del paese, i cui maggiorenti avevano mandato messi ad avvisare Verona dell'arrivo dei volontari.\nAlcuni particolari, per\u00f2, lasciano intendere quale significato Radetzky avesse attribuito all'azione:\nRadetzky impose una condotta brutale, pericolosa per la legittimit\u00e0 di un governo che rivendicava il proprio diritto al dominio del Lombardo-Veneto: evidentemente, gi\u00e0 in quello scorcio di aprile, le autorit\u00e0 civili avevano perso ogni peso di fronte ad un feldmaresciallo che, con il suo esercito, rappresentava l'unica effettiva autorit\u00e0 imperiale sul suolo italiano ."}
{"id": "1121987", "revid": "1543377", "url": "https://it.wikipedia.org/wiki?curid=1121987", "title": "Coccoidea", "text": "Le cocciniglie o, impropriamente, coccidi (Coccoidea ), sono una superfamiglia di insetti fitofagi compresi nell'ordine dei Rhynchota (sottordine Homoptera, sezione Sternorrhyncha). Il nome \"cocciniglia\" deriva dallo spagnolo \"cochinilla\" (\"porcellino di terra\"). Sono insetti esclusivamente fitomizi e costituiscono uno tra i pi\u00f9 importanti raggruppamenti di insetti dannosi. La caratteristica generale che contraddistingue questi insetti \u00e8 il marcato dimorfismo sessuale e la regressione morfologica, anatomica e funzionale delle femmine (neotenia).\nMorfologia.\nMaschio.\nIl maschio ha un corpo di piccolissime dimensioni, esile e allungato, con le regioni corporee ben conformate.\nIl capo ha antenne composte al massimo da 10 articoli e apparato boccale atrofico. Nelle famiglie pi\u00f9 primitive sono presenti gli occhi composti e due ocelli, ma nella maggior parte delle cocciniglie gli occhi tipici sono assenti e sostituiti da numerosi ocelli.Il torace \u00e8 ben sviluppato, con zampe sottili e allungate. Le ali sono del tutto assenti oppure \u00e8 presente un solo paio di ali mesotoraciche. Quelle posteriori sono invece ridotte a due processi uncinati detti \"retinacoli\" o \"bilancieri\", che nel volo si agganciano alle ali mesotoraciche. Le ali anteriori sono interamente membranose, in genere ben sviluppate, con venatura ridotta a due sole nervature longitudinali, interpretate come radio e media. La singolare morfologia alare dei maschi delle cocciniglie ha tratto in inganno diversi zoologi fino al XIX secolo, i quali ritenevano che si trattasse di Ditteri parassiti delle femmine.\nL'addome \u00e8 composto da nove uriti di cui l'ultimo \u00e8 molto ridotto oppure trasformato in un processo allungato (Diaspini). Nell'ottavo urite sono spesso presenti due processi cerosi allungati.\nFemmina.\nLa femmina presenta particolari adattamenti morfologici, anatomici e funzionali che la rendono inconfondibile, per quanto un profano potrebbe non riconoscere in essa un insetto. La regressione che caratterizza le femmine \u00e8 tale che fino ad alcuni secoli fa si riteneva si trattasse di galle vegetali. Apparentemente si potrebbe pensare ad una forma di vita poco evoluta, in realt\u00e0 si tratta di un adattamento spinto al regime dietetico fitofago che rientra nei casi di neotenia.\nIl corpo \u00e8 simile a quello degli stadi giovanili, generalmente appiattito o convesso, di forma variabile ma con una semplificazione delle strutture morfologiche: il capo \u00e8 spesso fuso con il torace, la metameria tende a scomparire, mancano le ali, le zampe sono spesso ridotte o del tutto assenti. Il corpo \u00e8 mascherato da abbondanti emissioni di cera, seta, lacca, oppure ricoperto da un follicolo, detto \"scudetto\", che assume forme caratteristiche secondo le specie.\nGli occhi composti sono sempre assenti, gli ocelli possono essere presenti o meno, talvolta sostituiti da semplici pigmentazioni della cuticola. Le antenne sono presenti nelle forme mobili, ma regrediscono a piccole protuberanze nelle forme immobili. L'apparato boccale, di tipo pungente-succhiante, si mantiene invece ben conformato, indice della forte specializzazione di questi insetti. La struttura \u00e8 quella tipica dei Rincoti Omotteri Sternorrinchi, con inserimento nella parte ventrale del corpo. Il rostro \u00e8 breve e formato da 1-3 articoli; gli stiletti sono molto lunghi e in posizione di riposo sono ripiegati in una tasca interna, detta \"crumena\", disposta nella parte ventrale del corpo.\nIl torace \u00e8 spesso morfologicamente indistinto dal capo e si fonde con esso a formare una regione morfologica detta \"cefalotorace\". Le zampe sono brevi, con tarsi uniarticolati, oppure sono fortemente ridotte o del tutto assenti. Le ali sono sempre assenti.\nL'addome \u00e8 composto da 8-9 segmenti, non bene differenziati; nei Diaspini gli ultimi uriti sono fusi in un'unica struttura morfologica detta \"pigidio\".\nRivestimenti protettivi.\nLa caratteristica morfologica pi\u00f9 evidente delle femmine adulte \u00e8 la protezione formata dalle secrezioni esterne. Da un punto di vista chimico le secrezioni sono di varia natura e sono riconducibili alla cera, alla lacca o alla seta. Ogni gruppo sistematico produce uno specifico secreto che si dispone e si accumula in modo caratteristico al punto che, spesso, la forma e l'aspetto della secrezione sono fondamentali per determinare le cocciniglie a livello di famiglia, sottofamiglia o specie. Le secrezioni esterne sono anche il prodotto del metabolismo glucidico di questi insetti.\nLa cera \u00e8 una miscela di sostanze liposolubili rappresentate principalmente da esteri alcolici di acidi grassi, alcoli superiori, acidi grassi liberi, idrocarburi ad alto peso molecolare (paraffine). Differisce dalla pi\u00f9 comune cera d'api per la composizione, in quanto lo spettro acidico vede una prevalenza dell'acido cerotico (CH3(CH2)24COOH). Il componente principale \u00e8 il cerotato di cerile. Gli sbocchi escretori delle ghiandole ceripare hanno varie forme ma sono una costante all'interno di ogni raggruppamento tassonomico; in conseguenza di ci\u00f2, le secrezioni cerose assumono forme e disposizioni specifiche utili ai fini sistematici. Le emissioni possono essere polverulente, filamentose, bacillari, a placche, ecc. Sono frequenti, ma non esclusive, nei \"Pseudococcidi\" e ispirano talvolta il nome comune attribuito genericamente ad alcune specie (\"cotonello\", \"cocciniglia cotonosa\", ecc.).\nLa lacca \u00e8 una miscela complessa, detta genericamente \"vernice\", composta da resine, cera, glucidi, pigmenti. Il componente principale \u00e8 la resina. Anche in questo caso la forma e l'aspetto della secrezione laccifera \u00e8 utile per la determinazione sistematica. In alcune cocciniglie (\"Saissetia\", \"Coccus\", ecc.) la lacca rapprende all'aria formando un caratteristico scudetto, generalmente di forma globosa, recante sculture esterne. Le cocciniglie laccifere per eccellenza sono per\u00f2 quelle della famiglia dei Kerriidae, detta anche \"Lacciferidae\": la grande quantit\u00e0 di lacca prodotta dagli individui di questa famiglia \u00e8 tale da fondersi in una massa unica, formando un manicotto che avvolge per intero i rami infestati e le cocciniglie; queste sono fornite di sifoni per la respirazione. Nella specie \"Kerria lacca\" (cocciniglia della lacca) la produzione \u00e8 tale da avere uno sfruttamento economico con l'estrazione della gommalacca.\nLa seta \u00e8 una sostanza proteica secreta da ghiandole sericipare distribuite su tutto il corpo nei Diaspini. Questa sostanza rapprende formando un follicolo appiattito che riveste l'intero corpo della cocciniglia. Per la particolare fisiologia e anatomia dei Diaspini, che hanno il sistema digerente interrotto, il follicolo \u00e8 al tempo stesso una struttura protettiva e una via di smaltimento dei prodotti del metabolismo azotato di questi insetti.\nRiproduzione.\nLe cocciniglie si riproducono per via sessuale, ma non sono rari i casi di partenogenesi; in questo raggruppamento \u00e8 presente anche l'unico caso di ermafroditismo riscontrato fra gli insetti (\"Icerya purchasi\"). Data la differente etologia nei due sessi, le femmine emettono feromoni sessuali per attirare i maschi.\nLa maggior parte delle specie \u00e8 ovipara, ma sono frequenti anche le specie vivipare e quelle ovovivipare. In quest'ultimo caso, la femmina depone uova il cui embrione si \u00e8 quasi del tutto evoluto in neanide. Queste uova hanno tempi di incubazione brevissimi, dell'ordine di poche ore, mentre nelle specie ovipare l'incubazione dura qualche giorno.\nNelle zone temperate si susseguono in genere da una a tre generazioni l'anno, ma molte specie possono avere molte pi\u00f9 generazioni in ambienti caldi, come nelle regioni tropicali o in ambiente protetto (serra).\nSviluppo postembrionale.\nIl dimorfismo sessuale che caratterizza lo stadio adulto delle cocciniglie si concretizza con una netta differenziazione dello sviluppo postembrionale. Differenziazioni pi\u00f9 o meno marcate si riscontrano anche fra le diverse famiglie, soprattutto nello sviluppo postembrionale delle femmine. Le femmine passano attraverso due o tre stadi preimmaginali, i maschi attraverso tre o quattro. In entrambi i sessi gli stadi di neanide sono due.\nI maschi hanno una metamorfosi del tipo della neometabolia. Questa metamorfosi \u00e8 una forma intermedia fra l'emimetabolia e l'olometabolia: come nell'emimetabolia, non ci sono sostanziali differenze morfologiche fra gli stadi giovanili e quello adulto, a parte la presenza degli abbozzi alari; a differenza dell'emimetabolia, per\u00f2, lo stadio ninfale \u00e8 immobile, carattere che avvicina questa metamorfosi a quella degli olometaboli. I primi due stadi (neanide di 1\u00aa e 2\u00aa et\u00e0) sono fondamentalmente simili a quelli corrispondenti delle femmine; solo alla fine del secondo stadio compaiono gli abbozzi alari. La prepupa e la pupa sono gli stadi ninfali, sono entrambi immobili e non si alimentano; fanno eccezione alcuni Margarodidi, nei quali la prepupa \u00e8 mobile. La differenza sostanziale fra i due stadi ninfali consiste nel grado di sviluppo degli abbozzi alari, pi\u00f9 evidenti nella pupa.\nLe femmine hanno una metamorfosi differente secondo i gruppi sistematici, ma in generale \u00e8 caratterizzata da una regressione morfologica pi\u00f9 o meno spinta e, per via dell'atterismo secondario, dall'assenza degli stadi ninfali; lo sviluppo postembrionale passa perci\u00f2 attraverso due o tre stadi di neanide.\nLe femmine delle cocciniglie meno evolute hanno una metamorfosi definita, secondo gli Autori, \"ipermetabolia\", \"pseudoipermetabolia\", \"allometabolia\". Questa metamorfosi \u00e8 caratterizzata da un polimorfismo preimmaginale in quanto i due stadi di neanidi, mobili, sono intervallati da uno immobile, detto \"ciste\", in cui l'insetto \u00e8 privo di zampe. Il grado d'involuzione morfologica non \u00e8 particolarmente spinto, mentre si assiste ad una forma d'involuzione funzionale: le forme mobili sono per lo pi\u00f9 le neanidi, mentre la femmina adulta, pur mantenendo la capacit\u00e0 di muoversi, \u00e8 generalmente immobile.\nLe femmine delle cocciniglie pi\u00f9 evolute hanno una metamorfosi del tipo della catametabolia che passa attraverso due stadi di neanide. Nel corso di questa metamorfosi si assiste ad un'involuzione morfologica e funzionale piuttosto spinta, in quanto le appendici, in particolare le antenne e le zampe, si riducono fino a scomparire del tutto o quasi. Le neanidi di 1\u00aa et\u00e0 sono pertanto provviste di zampe e sono in grado di muoversi, mentre la femmina adulta \u00e8 priva di antenne, attera, con zampe ridotte o assenti ed \u00e8 immobile. L'immobilit\u00e0 si ha, in genere, a partire dal secondo stadio di neanide.\nL'etologia degli stadi preimmaginali \u00e8 importante ai fini della lotta contro questi fitofagi. Le neanidi neonate in genere passano attraverso una fase iniziale di immobilit\u00e0, che pu\u00f2 durare da poche ore a qualche giorno, durante la quale sono protette dal corpo della madre o dalle sue formazioni protettive (escrezioni cerose, scudetto) e sono pertanto visibili rimuovendo la femmina adulta. Dopo questa fase, le neanidi acquisiscono una notevole mobilit\u00e0: pur essendo piccolissime sono in grado di muoversi abbastanza velocemente per spostarsi lungo lo stesso fusto o ramo o su rami diversi della stessa pianta. Questa fase dura poche ore oppure pu\u00f2 protrarsi anche per 3 o 4 giorni. Essendo leggerissime possono essere disperse dal vento oppure da vettori occasionali come l'uomo o gli altri animali. Nella maggior parte delle cocciniglie, dallo stadio successivo in poi, l'insetto diventa immobile, insediandosi definitivamente nel nuovo sito. A questo punto gli stiletti boccali vengono sfilati dalla crumena e inseriti nei tessuti della pianta.\nLa fase di maggiore vulnerabilit\u00e0 \u00e8 quella di neanide mobile, con una elevata mortalit\u00e0 dovuta soprattutto a fattori abiotici. La pioggia e l'insolazione sono i fattori principali di mortalit\u00e0, mentre il vento, pur contribuendo anch'esso alla mortalit\u00e0, favorisce anche la disseminazione e, quindi, la propagazione nell'ambiente. La vulnerabilit\u00e0 delle neanidi mobili si ha pure nei confronti degli insetticidi, mentre in seguito le femmine acquistano una resistenza pi\u00f9 o meno marcata agli insetticidi per contatto grazie alle protezioni esterne.\nAlimentazione.\nL'anatomia e la fisiologia dell'apparato digerente delle cocciniglie \u00e8 l'espressione del forte adattamento alla fitofagia che presentano questi insetti e, pi\u00f9 in generale, tutti gli Sternorrinchi (Afidi, Aleurodidi, Psille e Cocciniglie). La dieta di questi insetti ha un elevato rapporto carbonio/azoto, manca di alcuni componenti essenziali e la sostanziale sedentariet\u00e0 che caratterizza la loro etologia non permette l'integrazione del fabbisogno nutritivo con l'assunzione di altri alimenti.\nPer soddisfare i fabbisogni proteici gli Sternorrinchi devono assumere grandi quantit\u00e0 di linfa (o di succhi vegetali in generale) e smaltire l'eccesso d'acqua e zuccheri con la produzione della melata. Questa funzione \u00e8 svolta dalla camera filtrante, un vero e proprio organo dializzatore che effettua il \"by-pass\" dei glucidi. La camera filtrante \u00e8 un sistema di membrane, associate al tratto iniziale del mesentero, che filtra i liquidi assunti permettendo la separazione delle macromolecole (lipidi, proteine) dalle piccole molecole (zuccheri, amminoacidi). Le macromolecole proseguono nell'intestino medio (mesentero), dove subiscono la digestione vera e propria; gran parte dell'acqua, degli zuccheri e delle altre piccole molecole organiche vengono invece deviate direttamente nell'intestino posteriore (proctodeo). Il risultato \u00e8 la produzione di grandi quantit\u00e0 di escrementi liquidi ad alto contenuto zuccherino (melata), sui quali si sviluppa una complessa biocenosi composta da insetti glicifagi (soprattutto Ditteri e Imenotteri) e funghi saprofiti (fumaggini).\nNell'ambito degli Sternorrinchi (e, quindi, delle cocciniglie) fanno eccezione i Diaspini, che hanno sviluppato invece un adattamento anatomo-fisiologico differente e pi\u00f9 complesso, oltre alla maggior parte degli Afidi, che non dispongono di un vero e proprio apparato filtrante. I Diaspini sono sprovvisti della camera filtrante ed hanno una soluzione di continuit\u00e0 nel tubo digerente: il mesentero \u00e8 infatti anatomicamente separato dal proctodeo; l'intestino medio assume la forma di un sacco a fondo cieco che svolge contemporaneamente la funzione di dialisi e di digestione: gli zuccheri e le piccole molecole attraversano la parete dell'intestino medio e passano nell'emolinfa, mentre le macromolecole vengono trattenute e subiscono la digestione. Gli zuccheri presenti nell'emolinfa e i prodotti del metabolismo sono raccolti dai tubi malpighiani che fungono da reni chiusi svolgendo una funzione di regolazione dell'escrezione poco conosciuta. Il risultato macroscopico \u00e8 che i Diaspini non emettono melata e producono una quantit\u00e0 esigua di escrementi. Fondamentale \u00e8 la funzione escretoria del tegumento, in quanto i prodotti del catabolismo vengono espulsi con la costruzione del follicolo.\nL'altro aspetto dell'adattamento funzionale delle cocciniglie alla fitofagia, anch'esso condiviso con gli altri Sternorrinchi, \u00e8 il rapporto di simbiosi con microrganismi ospitati all'interno del corpo che intervengono nella fisiologia dell'apparato digerente. Nelle cocciniglie, i microrganismi simbionti sono ubicati in strutture anatomiche differenti secondo i gruppi sistematici: nel tessuto adiposo, nell'emocele, in organi specifici unicellulari (\"micetociti\") o pluricellulari (\"micetomi\"). Questi simbionti sono trasmessi alla discendenza con la riproduzione.\nImpatto sull'agricoltura.\nLe cocciniglie rappresentano uno dei raggruppamenti sistematici pi\u00f9 dannosi all'agricoltura. Nonostante siano insetti piuttosto piccoli e dotati di un potenziale riproduttivo sostanzialmente inferiore a quello di altri fitofagi come gli Afidi, i Ditteri Tefritidi o gli Acari, diverse specie di cocciniglie possono facilmente essere responsabili di infestazioni di gravit\u00e0 tale da causare perdite considerevoli di prodotto. I motivi della pericolosit\u00e0 di questi Rincoti sono diversi:\nLe popolazioni di questi insetti, pur non avendo ritmi di crescita esponenziale paragonabili a quelli di altri pericolosi fitofagi, hanno nel complesso la propriet\u00e0 di progredire in modo costante fino a raggiungere infestazioni di difficile controllo se non vengono efficacemente contrastate.\nI danni diretti provocati dalle cocciniglie sono di due tipi e sono correlati al grado d'infestazione: il primo \u00e8 di tipo quantitativo, il secondo di tipo qualitativo. I danni quantitativi, che si manifestano con un deperimento generale che porta alla decurtazione della resa, sono dovuti alla sottrazione della linfa e agli effetti fitotossici della saliva immessa con l'apparato boccale. Raramente si ha trasmissione di virosi come avviene invece per molti altri Omotteri. I danni qualitativi consistono nel deprezzamento commerciale del prodotto (per lo pi\u00f9 frutti e piante ornamentali) dovuto alle decolorazioni provocate dalle punture.\nAd eccezione dei Diaspini, le cocciniglie sono responsabili anche dei danni provocati dalla melata: l'imbrattamento dei prodotti con la melata e l'eventuale sviluppo della fumaggine (funghi microscopici di colore nero che si sviluppano sulla superficie delle foglie o dei frutti nutrendosi della melata) causa un deprezzamento commerciale, ma soprattutto riduce la capacit\u00e0 fotosintetica della pianta a scapito della sua potenzialit\u00e0 produttiva.\nUtilit\u00e0.\nNonostante si tratti di insetti dannosi, si possono citare alcuni casi, comunque circoscritti, in cui le cocciniglie sono o sono state utili:\nL'uso tradizionale di alcune cocciniglie per l'estrazione di coloranti permane ancora oggi, come retaggio, nella denominazione di alcuni prodotti. L'alchermes, uno dei liquori comunemente usati in pasticceria, deve il suo nome all'arabo \"al-kirmiz\" che significa, appunto, \"cocciniglia\". In passato, infatti, il liquore era colorato usando il \"grana di Kermes\", un colorante naturale estratto dalla specie \"Kermes vermilio\" (Vermiglio della Quercia). Oggi la colorazione del liquore pu\u00f2 anche essere ottenuta con coloranti di origine sintetica E122 - E124 - E132 nei prodotti commerciali (obbligatoriamente elencati in etichetta come additivi alimentari con la relativa sigla europea).\nSistematica.\nLa superfamiglia Coccoidea comprende circa specie distribuite in 21 famiglie viventi. Una vecchia classificazione ripartiva le famiglie fra tre raggruppamenti morfologici: quello dei \"Margaroidi\" o \"Orthezoidi\", comprendente le cocciniglie pi\u00f9 primitive, quello dei \"Diaspidoidi\", comprendente i Diaspini (femmine cataboliche protette da un follicolo sericeo, apparato digerente interrotto, assenza di melata), quello dei \"Lecanoidi\", comprendente forme eterogenee con grado di catametabolia pi\u00f9 o meno spinto. La classificazione interna \u00e8 incerta soprattutto nell'inquadramento sistematico dei Margarodidae, in quanto diversi autori classificano al rango di famiglia diversi raggruppamenti sistematici ivi compresi come sottofamiglie o trib\u00f9. \nNei Coccoidea sono inoltre comprese le famiglie fossili Electrococcidae, Grimaldiellidae, Inkaidae, Jersicoccidae, Kukaspididae, Labiococcidae, per la maggior parte affini agli Orthezoidi."}
{"id": "1121988", "revid": "110157", "url": "https://it.wikipedia.org/wiki?curid=1121988", "title": "Stereoscope (album)", "text": "Stereoscope \u00e8 il secondo album di Cesare Basile, pubblicato nel 1998."}
{"id": "1121995", "revid": "287204", "url": "https://it.wikipedia.org/wiki?curid=1121995", "title": "Racconti romani", "text": "Racconti romani \u00e8 una raccolta di racconti di Alberto Moravia pubblicata per la prima volta nel 1954.\nI racconti.\nI \"racconti romani\" scritti complessivamente da Alberto Moravia sono pi\u00f9 di centotrenta e sono stati pubblicati su quotidiani e riviste fra il 1948 e il 1959, soprattutto sul \"Corriere della Sera\" e su \"La lettura\", il periodico legato al \"Corriere della Sera\". Settanta racconti furono raccolti nel volume del 1954 intitolato \"\"Racconti romani\"; i rimanenti nella raccolta del 1959 intitolata \"Nuovi racconti romani\"\" che proseguono senza sostanziali modifiche i precedenti. I \"racconti romani\" raffigurano stralci di vita quotidiana nella Capitale nel secondo dopoguerra. I racconti sono narrati in prima persona, e le vicende hanno protagonisti differenti appartenenti a qualsiasi condizione sociale: si va infatti dal povero perseguitato dalla fame all'uomo di condizioni modeste che incorre in una comunit\u00e0 di persone poverissime fino alle vicissitudini di cittadini agiati, in grado gi\u00e0 di possedere un'automobile o di intraprendere una luna di miele in una localit\u00e0 distante. A fare da sfondo la realt\u00e0 romana in un'epoca di transizione, quella della ricostruzione, che si lascia alle spalle gli orrori della Seconda guerra mondiale, intravedendo l'imminenza del \"boom economico\" di l\u00e0 un decennio a venire.\nCritica.\nL'autore Moravia in \"Racconti Romani\" riesce, attraverso la descrizione dei personaggi a dare un'idea chiara di come fosse la vita dopo la Seconda guerra mondiale. Lo scrittore dimostra una notevole capacit\u00e0 di osservazione, grazie alla quale riesce a inquadrare la gente e a saperne poi raccontare solamente con uno sguardo. Quest'abilit\u00e0 nel capire cosa spinge realmente un individuo \u00e8 dovuta, come lo stesso scrittore afferma, alla tubercolosi ossea che Moravia contrae da ragazzo. La malattia lo costringe a letto per molti anni, che egli trascorreva leggendo e osservando ci\u00f2 che lo circonda.\nAdattamenti.\nI film tratti dai \"Racconti romani\" sono numerosi, tanto che i racconti della raccolta sono stati definiti \u00absceneggiature in forma di racconto\u00bb."}
{"id": "1122000", "revid": "949200", "url": "https://it.wikipedia.org/wiki?curid=1122000", "title": "Autoritratto (Dal\u00ed)", "text": "Autoritratto \u00e8 un dipinto a olio su tela di 52 \u00d7 45\u00a0cm realizzato nel 1921 circa dal pittore spagnolo Salvador Dal\u00ed.\nFa parte di una collezione privata."}
{"id": "1122003", "revid": "1919829", "url": "https://it.wikipedia.org/wiki?curid=1122003", "title": "Istituto dell'Unione europea per gli studi sulla sicurezza", "text": "L'Istituto dell'Unione europea per gli studi sulla sicurezza (EUISS), \u00e8 un'Agenzia dell'Unione Europea nata il 20 luglio 2001 ed ha sede a Parigi.\nL'ISS sostitu\u00ec l'\"Istituto dell'Unione europea occidentale per gli studi sulla sicurezza\" e rappresenta, quindi, parte del processo di trasferimento delle funzioni dalla vecchia Unione Europea Occidentale all'Unione europea. Pi\u00f9 nello specifico questo trasferimento si colloca nell'ambito della politica estera e di sicurezza comune (PESC).\nL'istituto nasce come agenzia autonoma e il suo scopo \u00e8 la ricerca sulla politica di sicurezza comune per l'Unione. In particolare la ricerca viene effettuata tramite la cooperazione e il dialogo con gli stati terzi europei, come il Canada e gli Stati Uniti. L'Istituto collabora anche con il Consiglio dell'Unione europea e l'Alto Rappresentante per la Politica Estera e di Sicurezza Comune."}
{"id": "1122005", "revid": "1865216", "url": "https://it.wikipedia.org/wiki?curid=1122005", "title": "I littori riportano a Bruto i corpi dei suoi figli", "text": "I littori riportano a Bruto i corpi dei suoi figli \u00e8 un dipinto a olio su tela (323x422 cm) realizzato nel 1789 (non \u00e8 chiaro se terminato dopo la presa della Bastiglia o prima della rivoluzione) dal pittore Jacques-Louis David. \u00c8 conservato nel Mus\u00e9e du Louvre di Parigi. L'opera segna accanto alla Morte di Socrate e Il giuramento degli Orazi, l'apice del neoclassicismo francese.\nStoria e descrizione.\nI cadaveri dei figli di Lucio Giunio Bruto sono retti su delle lettighe dai littori (attendenti dei magistrati, che portano a simbolo della loro autorit\u00e0 un fascio di bastoni, il fascio littorio), e condotti al cospetto del padre, che li accoglie con impassibilit\u00e0.\nCommissionato da Luigi XVI, costituisce un altro esempio di dipinto che esprime il patriottismo dell'opera davidiana, un attaccamento alla nazione cos\u00ec veemente da trascendere i legami familiari, tanto che Bruto reagisce con totale indifferenza alla restituzione dei corpi dei figli morti, accusati di cospirare contro Roma per il ritorno dei Tarquini e per questo giustiziati.\nDavid divide le sfere emotive, attribuendo all'universo maschile i valori di etica e il sentimento di impassibilit\u00e0, e a quello femminile il dolore e il pathos."}
{"id": "1122009", "revid": "123185589", "url": "https://it.wikipedia.org/wiki?curid=1122009", "title": "Trasfigurazione di Cristo (Giovanni Bellini Napoli)", "text": "La Trasfigurazione di Cristo \u00e8 un dipinto del pittore veneziano Giovanni Bellini, realizzato circa nel 1478-1479 e conservato nel museo nazionale di Capodimonte a Napoli. L'opera \u00e8 firmata sul cartellino appeso alla staccionata.\nStoria.\nL'opera proviene forse dalla cappella Fioccardo nel Duomo di Vicenza. La scritta in ebraico sul rotolo nella mano di Mos\u00e8 permette di risalire alla data 1478-1479.\nDescrizione e stile.\nLa tela raffigura l'episodio riportato nei vangeli in cui Cristo sul monte Tabor rivela la sua natura divina ai tre discepoli (Pietro, Giacomo e Giovanni), i quali sono rappresentati come folgorati dalla visione. Accanto al Cristo si sono infatti materializzati i profeti Elia e Mos\u00e8, simbolo dell'avverarsi delle profezie del vecchio testamento, secondo un'iconografia derivata dai Vangeli sinottici. Mos\u00e8 ed Elia hanno in mano dei cartigli con scritte in ebraico. La composizione si basa su un'armonica simmetria, con figure possenti, ben evidenziate dai panneggi dai colori cangianti, quasi serici.\nIn fondo due edifici riproducono il Mausoleo di Teodorico e il campanile della Basilica di Sant'Apollinare in Classe a Ravenna, mentre a destra, sullo sfondo, dietro al grande albero in primo piano, sono presenti due figure umane di cui una raffigura un musulmano con il turbante bianco sul capo; esse stanno conversando e sembrano ignare dell'evento divino che si sta compiendo.\nLe foglie dell'albero a destra e i volti di Pietro e Giacomo sono il risultato di un antico rifacimento. L'opera \u00e8 di importanza capitale per la nuova sintesi tra prospettiva e geometricit\u00e0 alla Piero della Francesca e il naturalismo che proprio a Venezia si andava scoprendo in quegli anni, ben percepibile nello straordinario sfondo.\nNel cielo, in corrispondenza del volto luminoso di Cristo, sono raffigurate nuvole gonfie di vento da cui proviene la voce divina che lo proclama Figlio di Dio.\nLa scena \u00e8 infatti ambientata in un ampio paesaggio veneto, con colline e montagne che si perdono lontane all'orizzonte e numerose tracce di serena presenza umana, come la citt\u00e0 sulla destra, il castello e il pastore con le mucche al pascolo a sinistra. La fusione tra figure e paesaggio, grazie alla costruzione tramite colore e luce che nasconde la linea di contorno, raggiunge qui un'altissima intensit\u00e0 poetica. La luce calda e intensa infatti sembra far partecipare ogni dettaglio, con la sua radiosa bellezza, all'evento miracoloso. L'episodio sacro \u00e8 raffigurato in una dimensione sospesa, che coinvolge direttamente lo spettatore. Diverso \u00e8 invece il trattamento dello scosceso precipizio in primo piano, dove le rocce aspre e scheggiate ricordano la lezione di Andrea Mantegna."}
{"id": "1122012", "revid": "729019", "url": "https://it.wikipedia.org/wiki?curid=1122012", "title": "Stazione di Triggiano", "text": "La stazione di Triggiano \u00e8 una stazione di gestione delle Ferrovie del Sud Est. \u00c8 posta sulla linea ferroviaria Bari \u2013 Martina Franca \u2013 Taranto.La stazione \u00e8 stata inaugurata il 12 agosto 1900 in concomitanza della linea Bari-Locorotondo. In epoca fascista l'edificio originale ha subito un ampliamento.\nLa stazione \u00e8 servita da due binari attivi.\nAl momento la stazione non \u00e8 attiva per lavori: pertanto Ferrovie del Sud Est ha predisposto un servizio automobilistico sostitutivo.\nServizi.\nLa stazione dispone di:"}
{"id": "1122013", "revid": "1516566", "url": "https://it.wikipedia.org/wiki?curid=1122013", "title": "Sub Pop 200", "text": "Sub Pop 200 \u00e8 una raccolta pubblicata nel dicembre 1988 dalla Sub Pop. Il disco \u00e8 una sorta di manifesto della scena di Seattle agli inizi del periodo grunge, e comprende molti degli artisti fondamentali del genere, tra cui Tad, Nirvana, Mudhoney, Soundgarden, Green River e Screaming Trees."}
{"id": "1122043", "revid": "1013865", "url": "https://it.wikipedia.org/wiki?curid=1122043", "title": "Same (Timor Est)", "text": "Same \u00e8 una citt\u00e0 di Timor Est, posta ad 81\u00a0km a sud di Dili, la capitale dello Stato. Ha una popolazione di 7.413 persone ed \u00e8 la capitale del distretto di Manufahi (noto come distretto di Same nel Timor portoghese)."}
{"id": "1122046", "revid": "229617", "url": "https://it.wikipedia.org/wiki?curid=1122046", "title": "Jennifer Mc Cann", "text": ""}
{"id": "1122051", "revid": "228587", "url": "https://it.wikipedia.org/wiki?curid=1122051", "title": "Giustino", "text": ""}
{"id": "1122053", "revid": "161374", "url": "https://it.wikipedia.org/wiki?curid=1122053", "title": "Amminoacidici", "text": ""}
{"id": "1122055", "revid": "110157", "url": "https://it.wikipedia.org/wiki?curid=1122055", "title": "Closet meraviglia", "text": "Closet meraviglia \u00e8 il terzo album di Cesare Basile, pubblicato nel 2001.\nIl disco.\nIl disco segna il passaggio definitivo del cantautore siciliano verso la musica d'autore. L'album \u00e8 stato prodotto da Hugo Race (Nick Cave and the Bad Seeds, True Spirits) e vede la partecipazione di John Bonnar, che cura la scrittura degli archi, Roy Paci e altri musicisti. Questo avviciner\u00e0 Basile ad un'attitudine internazionale mai abbandonata nella produzione successiva."}
{"id": "1122057", "revid": "28592", "url": "https://it.wikipedia.org/wiki?curid=1122057", "title": "Lago di Pskov", "text": ""}
{"id": "1122058", "revid": "200568", "url": "https://it.wikipedia.org/wiki?curid=1122058", "title": "Nuf\u0103rul", "text": "Nuf\u0103rul \u00e8 un importante quartiere della citt\u00e0 rumena di Oradea ubicato in direzione del centro termale di Baia Felix distante pochi chilometri e conosciuto gi\u00e0 in epoca romana.\nIn molti punti del quartiere di Nuf\u0103rul \u00e8 possibile trovare ad una certa profondit\u00e0 del terreno grandi quantit\u00e0 di acqua calda. Sono attualmente in corso perforazioni per utilizzare questa risorsa a favore delle nuove costruzioni. \nIl termine Nuf\u0103rul pare derivare da \"Nufaro\" che comprende piante acquatiche, affini alle ninfee, di cui una specie endemica della zona si sviluppa proprio grazie alle acque calde termali. \nIl quartiere \u00e8 in piena espansione urbanistica ed ai suoi margini sono sorti importanti centri commerciali."}
{"id": "1122059", "revid": "21880", "url": "https://it.wikipedia.org/wiki?curid=1122059", "title": "Rhynochetidae", "text": ""}
{"id": "1122060", "revid": "46291", "url": "https://it.wikipedia.org/wiki?curid=1122060", "title": "Rhynochetos", "text": ""}
{"id": "1122061", "revid": "984922", "url": "https://it.wikipedia.org/wiki?curid=1122061", "title": "Gleno (Timor Est)", "text": "Gleno \u00e8 una citt\u00e0 di Timor Est, capitale del distretto di Ermera. \u00c8 situata 30\u00a0km a sud-ovest di Dili, capitale nazionale, ma nonostante la breve distanza sono necessarie due ore di auto per raggiungerla da questa a causa della strada ridotta in condizioni disastrose.\nEssendo vicino alla capitale della nazione, Gleno ha sofferto la campagna intimidatoria ai tempi del referendum per l'indipendenza Timorese tenuto nel 1999 "}
{"id": "1122065", "revid": "111969382", "url": "https://it.wikipedia.org/wiki?curid=1122065", "title": "Expo 2005", "text": "L'Expo 2005 (ufficialmente \"the 2005 World Exposition, Aichi, Japan\") fu un'esposizione universale (formalmente \"International Registered Exhibition\") e venne organizzata dalla prefettura di Aichi, Giappone, a est di Nagoya, tra il 25 marzo e il 25 settembre 2005. Dopo l'esperienza di Osaka (Expo 1970) \u00e8 stata la seconda Expo Universale del Giappone. Il Paese del Sol Levante organizz\u00f2 anche le esposizioni specializzate di Okinawa (Expo 1975) e Tsukuba (Expo 1985), e l'Esposizione Orticola di Osaka (Expo 1990). Inoltre \u00e8 prevista per il 2025 una nuova Esposizione universale a Osaka, con il nome di Expo 2025 Osaka Kansai.\nIl tema dell'Expo fu \"La saggezza della Natura,\" con cui si mirava a parlare di temi quali l'ecologia, le tecnologie rinnovabili e le meraviglie della natura. In giapponese il concetto base della Expo \u00e8 stato interpretato dalla frase \"Ai-chiky\u016bhaku\" (\u611b\u30fb\u5730\u7403\u535a), ovvero \"Ama la Expo della Terra\".\nIl sito principale dell'esposizione era una zona forestale di Nagakute, a est di Nagoya, e si estendeva su un'area di circa 1,73 chilometri quadrati.\nTema.\nIl tema dell'esposizione fu \"Nature's Wisdom\" (La saggezza della Natura) e lo scopo quello di promuovere la conoscenza e la comprensione del rapporto fra le attivit\u00e0 umane e la natura, al fine di rivisitare le relazioni tra tecnologia e stile di vita dell'uomo, e incoraggiare lo scambio di idee riguardo alla preservazione dell'ecosistema. Si volle inoltre contribuire allo sviluppo di strategie, metodi, tecniche e tecnologie al riguardo, presentando prototipi e dimostrazioni pratiche.\nPi\u00f9 nello specifico vennero sviluppati i seguenti sotto-temi:\nSito.\nLa Expo 2005 \u00e8 stata ospitata dalle citt\u00e0 di Seto, Nagakute e Toyota situate all'interno della prefettura di Aichi e a est di Nagoya. L'area occupata dalla manifestazione copriva approssimativamente 173 ettari. Il sito era immerso e interamente circondato da un'area verde in cui si \u00e8 organizzata la cosiddetta \"Esperienza della Natura\", percorsi educativi guidati all'insegna del tema della Expo.\nTutte le costruzioni dell'area Expo sono state costruite col minimo impatto ambientale possibile, per simboleggiare ed esprimere al meglio il tema dell'Expo.\nLa Expo venne suddivisa in due aree distinte: l'Area Seto e l'Area Nagakute. le due aree erano connesse tramite un servizio di bus ibridi e una teleferica chiamata \"Gondola\". Un'altra teleferica univa l'estremit\u00e0 nord e l'estremit\u00e0 sud dell'area Nagakute.\nArea Nagakute.\nQuesta zona dell'esposizione raccoglieva in s\u00e9 sia il tema della Saggezza della Natura che quello del Piacere del contatto con essa, permettendo al visitatore di sperimentare la Grande Sinfonia Interculturale. A sua volta quest'area venne suddivisa in sei zone:\nArea Seto.\nQuest'area dell'Expo, localizzata all'interno di un bosco, venne dedicata alla cultura \"satoyama\" che \u00e8 uno stile di vita a contatto e in armonia con la Natura, secondo la visione giapponese pi\u00f9 tradizionale. L'area fu pensata appositamente per l'interazione fra persone e Natura, e al suo interno era possibile individuare tre distinte zone:\nPartecipanti.\nLa Expo Universale 2005 di Aichi vide la partecipazione di 121 Paesi. Parteciparono inoltre numerose associazioni ed enti quali le Nazioni Unite e la Croce Rossa Internazionale.\nPadiglioni nazionali.\nOgni Paese partecipante organizz\u00f2, come prassi durante le Esposizioni, un padiglione tematico incentrato sul tema della Expo \"La Saggezza della Natura\". Alcuni dei Paesi presenti unirono le proprie esposizioni in un unico \"padiglione collettivo\", detto \"cluster\". In totale erano presenti sei di queste particolari strutture espositive comuni:\nPremi finali.\nAl termine dell'Esposizione vennero assegnati, da un'apposita giuria, due premi per i padiglioni:\nOgni premio prevedeva categorie diverse a seconda della dimensione del padiglione. In tabella vengono riassunti i vincitori:\nImmagine dell'Expo.\nLogo.\nIl significato dell'Expo 2005 \u00e8 racchiuso nel simbolo che la contraddistingue. Il logo infatti richiama i concetti di attenzione, cura e considerazione per la Natura, che diventano una proposta pratica ed effettiva e un obiettivo possibile; vuole inoltre esprimere il concetto di rinascita della Terra.\nMascotte.\nMorizo e Kiccoro sono le due mascotte ufficiali della Expo 2005 di Aichi. Sono due abitanti della foresta e sono rispettivamente nonno e nipote: il primo \u00e8 un antico abitante delle foreste, un anziano simpatico, gentile e molto saggio che conosce praticamente tutto ma non ha mai perso la propria curiosit\u00e0 ed \u00e8 estremamente orgoglioso di mettere a disposizione le proprie conoscenze per l'Expo; Kiccoro invece \u00e8 una piccola creatura piena di energia che vuole provare, vedere, assaporare e sperimentare qualsiasi cosa, sempre alla ricerca di nuovi amici ed anche per questo entusiasta dell'Expo.\nDopo l'Expo.\nNel luglio 2006 l'area di Nagakute \u00e8 diventata la prima porzione di quello che \u00e8 stato denominato \"Expo 2005 Aichi Commemorative Park\" (Parco Commemorativo dell'Expo 2005 di Aichi). Al suo interno \u00e8 stata ricreata la casa di Satsuki &amp; Mei, le due protagoniste del famoso film d'animazione \"Il mio vicino Totoro\" , \u00e8 stata costruita la \"Children's Plaza\" (Piazza dei bambini) e sono state aperte parti del giardino giapponese.\nLa seconda porzione del parco \u00e8 stata aperta nel marzo 2007 e contiene il museo dedicato all'Expo, che mostra oggetti donati dai Paesi presenti all'evento con un padiglione espositivo, una piscina al coperto e un palaghiaccio.\nNel settembre 2006, invece, nell'area Seto \u00e8 stato aperto l\"'Aichi Kaisho Forest Center\" (Centro della foresta di Kaisho), che consiste in un edificio principale (l'ex Padiglione Seto) e di percorsi e sentieri che lo circondano. Questa scelta \u00e8 stata effettuata per valorizzare e preservare il pi\u00f9 possibile la foresta di Kaisho che \u00e8 stata considerata da molti il cuore di Expo 2005 Aichi, ma anche per creare un luogo di aggregazione didattico.\nSelezione della citt\u00e0 organizzatrice.\nLa scelta di Aichi \u00e8 stata ufficializzata nel 1997. Le altre sedi in lizza erano Calgary e Gold Coast."}
{"id": "1122067", "revid": "198277", "url": "https://it.wikipedia.org/wiki?curid=1122067", "title": "Mezzapunta", "text": ""}
{"id": "1122068", "revid": "122706534", "url": "https://it.wikipedia.org/wiki?curid=1122068", "title": "PrimeGrid", "text": "PrimeGrid \u00e8 un progetto di calcolo distribuito con lo scopo di generare un database pubblico contenente numeri primi, testare i numeri del Twin Internet Prime Search e testare un'implementazione di BOINC scritta in Perl. La ricerca dei numeri primi si basa sull'utilizzo dei crivelli (in inglese \"sieving\") e sul test di primalit\u00e0 LLR (test di Lucas\u2013Lehmer\u2013Riesel), una versione modificata del test di Lucas-Lehmer. Quindi quasi tutti i sottoprogetti avranno due client:\nA gennaio 2012, il progetto aveva pi\u00f9 di 8200 utenti attivi (per un totale di pi\u00f9 di 16000 host attivi, appartenenti a 116 diverse nazioni del mondo) operando con una potenza totale stimata di pi\u00f9 di 1445 teraFLOPS.\nTutti i risultati ottenuti sono raccolti nel sito web \"The Primes Pages\". L'aggiornamento continuo \u00e8 fornito dal prof. Chris Caldwell, matematico presso l'universit\u00e0 del Tennessee a Martin.\nFinalit\u00e0.\nOltre l'ovvia ricerca di base in campo matematico che il progetto si prefigge, esso porta avanti uno studio pi\u00f9 pratico (e fortemente attuale) in quanto i numeri primi giocano un ruolo centrale anche nei sistemi crittografici, i quali sono usati per la sicurezza dei computer. Attraverso lo studio dei numeri primi sar\u00e0 nota la quantit\u00e0 di lavoro necessaria per decifrare un codice crittografato e cos\u00ec sar\u00e0 possibile valutare se gli attuali sistemi di sicurezza sono sufficientemente affidabili.\nSottoprogetti.\nPrimeGrid conta diversi sottoprogetti attualmente operanti o gi\u00e0 conclusi nel tempo e alcuni di loro sono strettamente collegati:\n321 Prime Search.\nCerca i numeri primi nelle forme formula_1 oppure formula_2.\n\u00c8 interessante notare come formula_3 sia la forma generica dei numeri di Mersenne e che tutti i pi\u00f9 grandi numeri primi scoperti ultimamente abbiano questa forma. I numeri primi di Mersenne sono anche legati ai numeri perfetti.\nIl client \u00e8 presente sia nella forma \"Sieving\" che \"LLR\". I pi\u00f9 grandi numeri primi scoperti (a marzo 2011) da questo sottoprogetto sono 3\u00d727033641 +1 (2117338 cifre) e 3\u00d726090515 -1 (1833429 cifre).\nCullen Search.\nCerca i numeri primi di Cullen, ossia nella forma formula_4.\nIl client \u00e8 presente sia nella forma \"Sieving\" che \"LLR\". Il pi\u00f9 grande numero primo di Cullen (a marzo 2011) trovato dal sottoprogetto \u00e8 6679881\u00d726679881 +1 (2010852 cifre).\nWoodall Search.\nCerca i numeri primi nella forma formula_5.\nI numeri di Woodall per la loro similitudine nella rappresentazione coi numeri di Cullen vengono anche detti numeri di Cullen del secondo tipo.\nIl client \u00e8 presente sia nella forma \"Sieving\" che \"LLR\". Il pi\u00f9 grande numero primo di Woodall (a marzo 2011) trovato dal sottoprogetto \u00e8 3752948\u00d723752948 -1 (1129757 cifre).\nProth Prime Search.\nCerca i numeri di Proth che hanno la forma formula_6 con formula_7 dispari e formula_8.\nTali numeri sono legati al teorema di Sierpinski.\nIl client \u00e8 presente sia nella forma \"Sieving\" che \"LLR\". Il pi\u00f9 grande numero primo di Proth conosciuto (a marzo 2011) \u00e8 in realt\u00e0 stato trovato dal sottoprogetto Seventeen or Bust ed \u00e8 pari a 19249\u00d7213018586 +1 (3918990 cifre).\nPrime Sierpinski Problem.\nUn numero di Sierpi\u0144ski \u00e8 un numero dispari formula_7 tale che formula_6 sia \"non primo\" per qualunque numero naturale formula_11.\nCerca di verificare la congettura secondo la quale 78557 sia il pi\u00f9 piccolo numero formula_7 di Sierpinski. Questo viene comunemente indicato come problema di Sierpinski.\nIl client \u00e8 presente sia nella forma \"Sieving\" che \"LLR\".\nAP26 Search.\nConcluso il 12 aprile 2010. Cercava una progressione aritmetica di 26 primi, cio\u00e8 una sequenza di 26 numeri primi che abbiano una differenza sempre costante.\nPrima dell'inizio di questo progetto, le pi\u00f9 lunghe progressioni aritmetiche conosciute erano composte di 25 numeri. Grazie a questo progetto, il 12 aprile 2010 \u00e8 stata individuata la prima AP26 della storia. Lo scopritore \u00e8 stato il francese Beno\u00eet Perichon membro del team \"L'Alliance Francophone\".\nLa pagina web di tutti risultati ottenuti \u00e8 consultabile sul sito web di PrimeGrid.\nSophie Germain Prime Search.\nIl nome deriva da Marie-Sophie Germain, una matematica francese vissuta a cavallo tra il XVIII e XIX secolo. Cerca i numeri primi di Sophie Germain; un numero primo formula_13 \u00e8 detto \"primo di Sophie Germain\" se anche formula_14 \u00e8 un numero primo. La ricerca \u00e8 concentrata sui numeri della forma formula_15.\nSe questo \u00e8 primo, verranno analizzati anche:\nformula_6\nformula_17\nformula_18\nIl client \u00e8 presente solo nella forma \"LLR\".\nTwin Prime Search.\nConcluso nell'agosto 2009, immediatamente dopo la scoperta della coppia di numeri primi gemelli pi\u00f9 grandi conosciuti ovvero 65516468355\u00d72333333\u00b11. Due numeri primi vengono definiti gemelli quando differiscono fra loro per 2 unit\u00e0 (ad esempio: 5 e 7 oppure 11 e 13).\nIl progetto si concentrava sui numeri primi della forma formula_6 e formula_15 che presentino almeno 10.000 cifre (numeri primi giganti).\nThe Riesel Problem.\nEsistono infiniti numeri \"k\" dispari positivi tali che formula_21 sia non primo per ogni formula_22. Ogni numero \"k\" che rispetta tale legge \u00e8 detto numero di Riesel. Il matematico svedese Hans Ivar Riesel ha congetturato che il numero 509\u00a0203 fosse il pi\u00f9 piccolo numero di Riesel, ma tale congettura non \u00e8 mai stata dimostrata. Questo sottoprogetto punta quindi a trovare un numero primo per ogni numero formula_23 aumentando progressivamente \"n\" nella formula_21.\nL'8 maggio 2011 \u00e8 stato scoperto (tramite il client \"LLR\"), ad opera di Jakub \u0141uszczek (del Polish National Team), il numero primo nella forma formula_21 per formula_26. Si tratta di un numero primo con pi\u00f9 di un milione di cifre (1\u00a0145\u00a0367). Non restano che 60 numeri primi da scoprire per dimostrare la congettura di Riesel.\nIl client \u00e8 presente sia nella forma \"Sieving\" che \"LLR\". Il progetto \u00e8 molto simile all'ormai abbandonato progetto di calcolo distribuito Riesel Sieve Project.\nSeventeen or Bust.\nAnche questo sottoprogetto mira a risolvere il \"problema di Sierpinski\" (come Prime Sierpinski Problem). Il nome \u00e8 dovuto al fatto che alla nascita del progetto, i \"k\"&lt;78.557 erano 17. Attualmente ne rimangono solo 6, ma il nome \u00e8 stato mantenuto ugualmente.\nI due sottoprogetti condividono l'applicazione di \"sieving\", infatti Seventeen or Bust ha solo il client \"LLR\".\nTabella generale degli studi effettuati.\nSulla piattaforma PrimeGrid hanno girato i seguenti programmi di ricerca (sottoprogetti), aggiornato a gennaio 2012:\nSoftware.\nIl software del progetto \u00e8 basato sul Berkeley Open Infrastructure for Network Computing ed \u00e8 usabile su GNU/Linux, macOS e Microsoft Windows. In realt\u00e0 ogni sottoprogetto ha un suo client che pu\u00f2 essere compatibile o incompatibile solo con alcune piattaforme. In alcuni progetti \u00e8 possibile utilizzare anche la forza computazionale delle GPU tramite stream processor (e librerie OpenCL) per schede video AMD, tramite CUDA per GPU Nvidia; ad esempio il sottoprogetto Proth Prime Search (Sieve) fa uso sia della tecnologia AMD FireStream che CUDA. Il sottoprogetto PS26 era invece in grado di funzionare anche su console PlayStation 3."}
{"id": "1122071", "revid": "1564499", "url": "https://it.wikipedia.org/wiki?curid=1122071", "title": "Liberatore", "text": ""}
{"id": "1122072", "revid": "110157", "url": "https://it.wikipedia.org/wiki?curid=1122072", "title": "Distretto di Ermera", "text": "Il distretto di Ermera \u00e8 uno dei 13 distretti di Timor Est, localizzato nella parte centrale-ovest del Paese. \nHa una popolazione di 117.064 abitanti (2010) ed un'area di 746 km\u00b2. \nLa sua capitale \u00e8 Gleno, la quale \u00e8 posizionata a 30 km a sud-ovest della capitale nazionale Dili.\nLa citt\u00e0 di Ermera, anche conosciuta come \"Vila Ermera\", si trova a 58 km dalla capitale lungo la stessa strada.\nErmera \u00e8 uno dei due distretti senza sbocchi sul mare di Timor Est, l'altro \u00e8 Aileu. \nConfina a nord con il distretto di Liqui\u00e7\u00e1, a nordest con il distretto di Dili, ad est con il distretto di Aileu, a sudest con il distretto di Ainaro e ad ovest con il distretto di Bobonaro, il cui confine \u00e8 segnato dal corso del fiume L\u00f3is.\nIl distretto \u00e8 identico a quello omonimo del Timor Portoghese. \nI suoi sottodistretti sono Atsabe, Ermera, Hat\u00f3lia, Letefoh\u00f3 e Railaco."}
{"id": "1122073", "revid": "1573940", "url": "https://it.wikipedia.org/wiki?curid=1122073", "title": "Galliano Rossini", "text": "Biografia.\nGalliano Rossini (detto Liano) nacque nel 1927 a Torrette di Ancona.\nPartecip\u00f2 a cinque olimpiadi consecutive sempre con la disciplina di tiro a volo nella categoria di tiro al piattello. La prima fu ad Helsinki 1952, con la prima partecipazione nella storia della squadra italiana alle olimpiadi in questa specialit\u00e0, in cui Rossini giunse settimo. Il massimo trofeo arrivo l'edizione successiva, a Melbourne 1956 con 195 punti si aggiudic\u00f2 la medaglia d'oro. A Roma 1960, con 191 punti, prese la medaglia d'argento. Le successive partecipazioni furono Tokyo 1964, in cui giunse quarto, e Citt\u00e0 del Messico 1968 dove concluse con il tredicesimo posto.\nLa sua citt\u00e0 natale, Ancona, gli ha intitolato un palazzetto dello sport, il PalaRossini."}
{"id": "1122081", "revid": "78273", "url": "https://it.wikipedia.org/wiki?curid=1122081", "title": "E.N.I.", "text": ""}
{"id": "1122090", "revid": "125706055", "url": "https://it.wikipedia.org/wiki?curid=1122090", "title": "ISBN Edizioni", "text": "ISBN Edizioni \u00e8 stata una casa editrice italiana con sede a Milano, fondata nel 2004 da Luca Formenton, Massimo Coppola e Giacomo Papi. Dal 2004 al 2008 \u00e8 stata un marchio della storica casa editrice milanese Il Saggiatore. All'inizio del 2009 ISBN divent\u00f2 una casa editrice indipendente, diretta da Massimo Coppola.\nPubblicava circa 30 titoli ogni anno tra narrativa, saggistica, varia, Reprints, Special Books e una collana dedicata al Novecento italiano. Nell'ottobre 2012 lanci\u00f2 una nuova collana dall'originale stile grafico, i VINILI, in cui ogni copia di uno stesso titolo aveva una grafica di copertina diversa dalle altre.\nLa storia.\nSin dalla prima pubblicazione, nel dicembre 2004 (\"Accusare\", di Giacomo Papi) la casa editrice si \u00e8 caratterizzata per la grafica originale e alternativa: caratteristica principale della maggior parte dei libri, infatti, \u00e8 il colore completamente bianco della copertina, la costa colorata (di rosso, giallo o blu) con la presenza, in bella vista, del codice a barre, di volta in volta modificato o adattato a seconda delle tematiche dei volumi.\nNel 2010 Isbn Edizioni ha iniziato a ristampare i bestseller della casa editrice, nella collana Reprints, e ha lanciato una nuova collana di narrativa straniera \u2013 gli Special Books \u2013 dal formato pi\u00f9 piccolo, tascabile e con il testo a rilievo sulla copertina, che nel 2011 ha vinto il primo premio agli European Design Awards nella categoria \"copertine\".\nNel maggio 2015 iniziano a circolare notizie circa lo stato di insolvenza della casa editrice. Nel giugno dello stesso anno Massimo Coppola ha pubblicato sul sito ufficiale di Isbn una lunga lettera aperta in cui ha rivelato la grave crisi finanziaria che ha colpito la sua societ\u00e0. Come spiegato da Coppola nella lettera, Isbn ha sospeso ogni pubblicazione di nuovi titoli, di fatto sospendendo l'attivit\u00e0 editoriale.\nLa societ\u00e0 \u00e8 dichiarata fallita nel 2015.\nGli autori stranieri.\nTra i suoi autori e titoli pi\u00f9 rappresentativi, sono da ricordare la raccolta di racconti \"Trilobiti\" di Breece D'J Pancake,\" I Simpson e la filosofia\", \"South Park e la filosofia\", \"Ajax, la squadra del ghetto\" e \"Calcio e Potere\", di Simon Kuper, \"Post-Punk 1978-1984\" e \"Hip-hop-rock 1985-2008\" di Simon Reynolds, \"Generazione A\" e \"Dio odia il Giappone\" di Douglas Coupland, \"Callisto\" di Torsten Krol), \"Boy A\" di Jonathan Trigell, \"D\u00e9j\u00e0-vu\" e \"Uomini nello spazio\" di Tom McCarthy, \"Io sono Febbraio\" di Shane Jones, \"L'ultimo lupo mannaro\" di Glen Duncan, \"L'Atlante illustrato del calcio '80\" e \"L'Atlante illustrato del calcio '70\", i libri di filosofia illustrata per ragazzi di Oscar Brenifier e Jacques Despr\u00e9s, \"Mama Tandoori\" di Ernest van der Kwast.\nGli italiani.\nTra gli italiani, da ricordare \"Il mondo deve sapere\" di Michela Murgia, \"Uomini e cani\", \"Ferro e fuoco\" e \"La legge di Fonzi\" di Omar Di Monopoli, \"L'alieno Mourinho\" di Sandro Modeo, \"Il nemico\" e \"La luce prima\" di Emanuele Tonon, il romanzo in versi \"Perci\u00f2 veniamo bene nelle fotografie\" di Francesco Targhetta, \"Non piangere coglione\" di Amedeo Romeo, \"Liberaci dagli sbirri\" di Gabriele Reggi, \"Sentimenti sovversivi\" di Roberto Ferrucci, \"La fine dell'amore\" di Ilaria Bernardini, \"L'insolita rumba\" di Biagio Autieri, \"Italian Fiction\" di Michele Vaccari, \"Altri giorni, altri alberi\" di Paolo Caredda.\nIl catalogo.\nIn catalogo, troviamo anche cinque romanzi di Richard Brautigan, tra cui il capolavoro \"Pesca alla Trota in America\", due antimeridiani su Luciano Bianciardi (in cui sono raccolti tutti i romanzi, i diari, i saggi e una selezione degli articoli giornalistici di Bianciardi), il primo antimeridiano su Oreste Del Buono.\nParticolarmente apprezzate sono anche alcune pubblicazioni che comprendono libro+DVD (Bianciardi!, di Massimo Coppola, The Filth and the fury, di Julien Temple, Heavy Metal in Baghdad), pubblicato in collaborazione con la rivista Vice, tre raccolte di interventi, racconti e interviste del The Believer (la rivista fondata da Dave Eggers), i libri illustrati di Oscar Brenifier e Jacques Despr\u00e9s (Il libro dei grandi contrari filosofici, Il libro dell'amore e dell'amicizia, Il Senso della vita, Il bene e il male, Il concetto di Dio).\nDi grande successo anche i due Atlanti illustrati del calcio, sugli anni 70 e gli anni 80, e il libro di vignette di Stuart Hample su Woody Allen, \"La vita secondo Woody Allen\".\nInoltre, fino al 2011 Isbn ogni anno ha realizzato una particolare agenda (Agenda dei martiri della chiesa e del capitale, Agenda dei Supereroi, Agenda minima delle Supercose, Agenda di Keri Smith, Distruggere \u00e8 creare, Agenda 2010-I minipops di Craig Robinson, L'agenda 2011 dei nuovi Supereroi)."}
{"id": "1122092", "revid": "110157", "url": "https://it.wikipedia.org/wiki?curid=1122092", "title": "Bacino di Votkinsk", "text": "Il bacino di Votkinsk ,\"Votkinskoe vodokhranili\u0161\u010de\") \u00e8 un bacino artificiale nella Russia europea nordorientale.\nLa sua esistenza \u00e8 dovuta ad uno sbarramento sul fiume Kama, costruito nei pressi della cittadina di \u010cajkovskij (la citt\u00e0 da cui trae il nome si trova invece qualche decina di chilometri pi\u00f9 a nord della diga); il bacino ha una superficie di 1.120 km2, una profondit\u00e0 media di 8,4 m e, conseguentemente, un volume d'acqua di 9,7 km3."}
{"id": "1122095", "revid": "75260670", "url": "https://it.wikipedia.org/wiki?curid=1122095", "title": "L-tagliata", "text": ""}
{"id": "1122098", "revid": "1305772", "url": "https://it.wikipedia.org/wiki?curid=1122098", "title": "Something Magic", "text": "Something Magic \u00e8 il decimo album dei Procol Harum, pubblicato nel 1977. \u00c8 l'ultimo album di Chris Copping con la band, sar\u00e0 sostituito per il tour americano da Dee Murray."}
{"id": "1122107", "revid": "154893", "url": "https://it.wikipedia.org/wiki?curid=1122107", "title": "A divinis", "text": ""}
{"id": "1122108", "revid": "287204", "url": "https://it.wikipedia.org/wiki?curid=1122108", "title": "14 06 2006", "text": "14 06 2006 \u00e8 un album live di Cesare Basile, uscito in un cofanetto con DVD nel 2006.\nIl disco.\nIl disco \u00e8 stato reso disponibile il 1\u00ba dicembre 2006 ed \u00e8 stato realizzato grazie al locale milanese Casa 139."}
{"id": "1122112", "revid": "21880", "url": "https://it.wikipedia.org/wiki?curid=1122112", "title": "Eurypygidae", "text": ""}
{"id": "1122116", "revid": "767487", "url": "https://it.wikipedia.org/wiki?curid=1122116", "title": "The Prodigal Stranger", "text": "The Prodigal Stranger \u00e8 l'undicesimo album dei Procol Harum, pubblicato nel 1991. L'album \u00e8 dedicato alla memoria di Barrie James Wilson, il batterista della band in tutti i precedenti lavori."}
{"id": "1122117", "revid": "8710030", "url": "https://it.wikipedia.org/wiki?curid=1122117", "title": "Jochanan Wallach", "text": ""}
{"id": "1122118", "revid": "8710033", "url": "https://it.wikipedia.org/wiki?curid=1122118", "title": "Jochanan Vollach", "text": ""}
{"id": "1122119", "revid": "8710034", "url": "https://it.wikipedia.org/wiki?curid=1122119", "title": "Yochanan Wallach", "text": ""}
{"id": "1122121", "revid": "8710047", "url": "https://it.wikipedia.org/wiki?curid=1122121", "title": "Yochanan Volach", "text": ""}
{"id": "1122122", "revid": "8710052", "url": "https://it.wikipedia.org/wiki?curid=1122122", "title": "Yochanan Vollch", "text": ""}
{"id": "1122123", "revid": "125976948", "url": "https://it.wikipedia.org/wiki?curid=1122123", "title": "Aleksandr Gel'evi\u010d Dugin", "text": "Dugin ritiene di sviluppare il pensiero di Martin Heidegger, specialmente il concetto geofilosofico del \"Dasein\", come centro al contempo universale e particolare, uno e molteplice, coniugandolo con il pensiero della scuola tradizionalista, ossia Ren\u00e9 Gu\u00e9non e Julius Evola. Dugin ha svolto un ruolo importante nella filosofia russa dopo la caduta del Muro di Berlino, traducendo e contestualizzando i succitati autori. Il suo testo pi\u00f9 importante, e sintesi del suo pensiero, \u00e8 \"La quarta teoria politica\" pubblicato nel 2009 (in inglese come \"The Fourth Political Theory\").\nSecondo Dugin le forze della civilt\u00e0 occidentale liberale e capitalista rappresenterebbero quella che gli antichi Greci chiamavano \u1f55\u03b2\u03c1\u03b9\u03c2 (\"hybris\"), \"la forma essenziale del titanismo\", dell'anti-misura, che osteggia il Cielo che \"\u00e8 la misura\u2014in termini di spazio, tempo, essere\". In altre parole l'Occidente sintetizzerebbe \"la rivolta della Terra contro il Cielo\". In una prospettiva escatologica, \"una volta che il Cielo reagisce, gli dei restaurano la misura\". A quello che lui definisce universalismo \"atomizzante\" dell'Occidente, Dugin contrappone un universalismo apofatico, un \"Uno\" come quello di Platone che si fletterebbe nella molteplicit\u00e0 degli esseri e dei loro modi di esistere, e che si esprime nella politica dell'idea di \"impero\".\nDugin ha stretti legami con il Cremlino e le forze armate russe, avendo servito come consigliere del presidente della Duma di Stato, Gennadiy Seleznyov, e del membro di spicco di Russia Unita, Sergei Naryshkin. Per questi motivi la stampa lo ha soprannominato \"il Rasputin del Cremlino\" e \"l'ideologo di Putin\" descrivendolo come un suo consigliere o ispiratore filosofico, sebbene abbia criticato le sue collaborazioni con l'Occidente.\n\u00c8 inoltre noto anche al di fuori della Russia per aver teorizzato la fondazione di un \"impero euro-asiatico\" in grado di combattere l'Occidente guidato dagli Stati Uniti d'America. A tal proposito \u00e8 stato l'organizzatore e il primo leader del Partito Nazional Bolscevico dal 1993 al 1998 (assieme ad Eduard Limonov) e, in seguito, del Fronte Nazionale Bolscevico e del Partito Eurasia, trasformatosi poi in associazione non governativa. L'ideologia Eurasitica di Dugin mira pertanto all'unificazione di tutti i popoli di lingua russa in un unico paese attraverso lo smembramento territoriale coatto delle ex\u2013repubbliche sovietiche. Anche per questo le sue posizioni politiche sono state definite come \"fasciste\".\nNel 2019 Dugin e Bernard-Henri L\u00e9vy (considerati esponenti ideologici di spicco degli opposti sovranismo e mondialismo) si sono confrontati sul tema di quella che \u00e8 stata definita \"la crisi del capitalismo\" e l'insurrezione dei populismi nazionalisti.\nBiografia.\nAleksandr Dugin \u00e8 nato da famiglia di tradizioni militari: il padre era un ufficiale dei servizi segreti sovietici e la madre una dottoressa. Nel 1979 si iscrive all'Istituto Aeronautico di Mosca, da cui viene presto estromesso per inadempienza; conseguir\u00e0 dunque la laurea in filosofia. Pare in realt\u00e0 che la sua espulsione dall'accademia militare non fosse dovuta a scarso rendimento, quanto piuttosto ad un aperto sostegno a idee anticomuniste. Conseguir\u00e0 poi ben due dottorati di ricerca, uno in scienze politiche e l'altro in sociologia.\nLavora come giornalista dai primi anni Ottanta, diffondendo i suoi articoli clandestinamente. Nel 1988, insieme all'amico Gejdar D\u017eema, si unisce al gruppo nazionalista anti-occidentale Pamjat. Negli anni della dissoluzione dell'Unione Sovietica si oppone prima a Michail Gorba\u010d\u00ebv e poi a Boris El'cin, prendendo parte al \"Fronte di Salvezza Nazionale\". Dopo la caduta dell'URSS collabora con Gennadij Zjuganov alla scrittura del programma politico del nuovo Partito Comunista della Federazione Russa.\nNel 1993 fonda il Partito Nazional Bolscevico con lo scrittore Eduard Limonov. Comincia a pubblicare il suo giornale, \"Elementy\", sul quale loda l'ideologo neo-fascista e anti-atlantista Jean-Fran\u00e7ois Thiriart. Negli anni seguenti celebra sia lo zarismo sia la prassi politica di Stalin, oltre a Julius Evola. Collabora anche con il settimanale \"Den\" (\"Il giorno\"), uno dei centri ideologici dell'anti-cosmopolitismo russo.\nLe differenze ideologiche con Limonov si fanno nel frattempo incolmabili e portano Dugin a uscire dal partito insieme ai militanti pi\u00f9 accesamente nazionalisti. Si sposta in seguito ancora pi\u00f9 a destra, con la fondazione di organizzazioni (dalla visibilit\u00e0 politica quasi inesistente) anti-liberali e anti-progressiste, tra le quali il Fronte Nazionale Bolscevico. Dopo la rottura con Limonov, nel 1998 si avvicina a Evgenij Primakov e, in seguito, alla cerchia di Vladimir Putin.\nNel 2000 ha fondato un nuovo movimento, il Partito Politico Panrusso Eurasia, che nel 2003 \u00e8 divenuto una ONG col nome di Movimento Internazionale Eurasiatista (\"Me\u017edunarodnae Evrazijskoe Dvi\u017eenie\", MED). Ha insegnato all'Universit\u00e0 statale di Mosca dal 2008 al 2014, mentre dal 2018 insegna all'Universit\u00e0 Fudan di Shanghai.\nFilosofia di Dugin.\nFonti da cui Dugin attinge e che sintetizza e supera sono: 1) il tradizionalismo integrale (Gu\u00e9non, Evola e, nell\u2019interpretazione duginiana, Eliade); 2) l'esoterismo occidentale, mediato dall'esperienza rodnovara del Circolo Yuzhinsky (con Mamleev, Golovin e Dzhemal); 3) Nietzsche e la rivoluzione conservatrice (Heidegger, J\u00fcnger, Niekisch, Schmitt); 4) il postmodernismo francese (Deleuze e Guattari, Lacan, Baudrillard, Foucault); 5) la teologia ortodossa eurasiatista anti-occidentalista (Leont'ev, Danilevski, Alexeiev, Gumilev); 6) autori di sociologia e antropologia (\u0160irokogorov, Weber, T\u00f6nnies, Sombart, Boas, Durkheim, L\u00e9vi-Strauss, Durand).\nIl nazionalbolscevismo e la quarta teoria politica (4pt).\nNel nazionalbolscevismo, \"nazione\" \u00e8 da intendersi, come ben esplicito nel russo \"narod\", come un ente integrale, organico, per sua essenza refrattario a qualsiasi suddivisione anatomica, dotato di un suo destino particolare e di una sua struttura unica. Nella dottrina tradizionale ogni nazione \u00e8 manifestazione di un essere divino, angelico. Esso \u00e8 \"al di fuori del tempo e dello spazio\" e \"purtuttavia costantemente presente nelle vicissitudini storiche della nazione\", \u00e8 un essere di luce, un \"pensiero di Dio\", la cui \"struttura \u00e8 visibile nelle realizzazioni storiche della nazione, nelle istituzioni sociali e religiose che la caratterizzano, nella sua cultura\", nei re divini, nei grandi eroi, nei pastori, nei santi. Esso \u00e8 l'Assoluto particolarizzato.\n\"Bolscevismo\" \u00e8 da intendersi come il \"marxismo di destra\" o \"comunismo di destra\", \"le cui origini risalgono alle antiche societ\u00e0 iniziatiche e alle dottrine spirituali di et\u00e0 remote\", che conserva le basi mistiche, spirituali, e gnostiche presenti in Marx ma non nel marxismo successivo. Esso \u00e8 al contempo scevro delle componenti decadenti del marxismo successivo, quali progressismo e umanismo. Tale bolscevismo trov\u00f2 terreno fertile in Russia e presso altri popoli tradizionali non ancora \"alienati dallo Spirito\", come la Cina.\nPi\u00f9 di recente (dalla pubblicazione di \"La quarta teoria politica\" nel 2009), Dugin ha utilizzato il nome di \"quarta teoria politica\" (abbreviato \"4pt\") per la sua idea. Quarta in quanto oltrepassante le tre teorie politiche precedenti, che si sono alternate plasmando il mondo moderno\u2014fascismo, comunismo e liberalismo\u2014; quarta in quanto \"il numero 4 \u00e8 il segno di Giove, il pianeta dell'ordine e della monarchia. \u00c8 un simbolo indo-europeo patriarcale del Dio del Cielo \u2014 Dyaus, Zeus, Deus\".\nSecondo Dugin stesso, i sistemi politici-culturali dell'Iran e della Cina odierni sono gi\u00e0 delle manifestazioni storiche della quarta teoria politica.\nTradizionalismo, esoterismo ed eurasiatismo.\nPer Dugin, \"il centro di gravit\u00e0 della Tradizione si colloca entro una sfera non soltanto non razionale, ma persino non umana\"; esso \u00e8 l'\"asse del sacro\". L'anello di giunzione tra tradizionalismo e ideologie anti-liberali (molte delle quali storicamente furono anti-tradizionalistiche, prefiggendosi la distruzione non solo dei rapporti capitalistici ma di tutte le istituzioni tradizionali\u2014monarchia e chiesa), per Dugin (e per il nazional-bolscevismo) si trova nella concezione tradizionalista della ciclicit\u00e0 delle ere, per cui nella modernit\u00e0 tutte le istituzioni tradizionali \"perdono la loro forza vitale, e pertanto l'auto-realizzazione metafisica deve trovare metodi e vie nuove\".\nDugin paragona il nazionalbolscevismo e l'eurasiatismo alla filosofia di Julius Evola, alla via della mano sinistra, nonch\u00e9 al buddhismo esoterico e al tantra indiani, alle vie di \"trascendenza distruttiva\", utili per una purificazione del mondo dalla corruzione data dalla degenerazione dell'Occidente liberale, per una cosciente azione di distruzione delle istituzioni degenerescenti, in un'ottica accelerazionista della fine dei tempi.\nDugin fa propria la mistica escatologica indo-aria tramandata dalle tradizioni dell'India, relativa alla discesa dell'umanit\u00e0 prisca dall'Iperborea (il polo nord), la corruzione demonica e degenerazione bestiale dell'umanit\u00e0 nell'era corrente (\"Kali Yuga\"), e il ristabilirsi futuro della giustizia sulla Terra per mano di una nuova incarnazione del Dio supremo:\nMa anche la tradizione biblica mesopotamica, per cui secondo Dugin l'era contemporanea rifletterebbe gli eventi narrati nell\"'Apocalisse di Giovanni\", per cui l'Occidente guidato dagli Stati Uniti sarebbe il \"Regno dell'Anticristo\" guidato da Babilonia la Grande, la Bestia, madre di tutte le prostitute e gli abomini della Terra.\nNel solco di altri pensatori tradizionalisti, in una linea di pensiero gi\u00e0 tracciata in Russia (rappresentata tra gli altri da Konstantin Nikolaevi\u010d Leont'ev), il cristianesimo, specialmente quello occidentale (cattolico e protestante), \u00e8 per i pensatori della quarta teoria politica ormai niente altro che un involucro vuoto fattosi portatore dell'utilitarismo economico e morale dell'Occidente morente, per cui Leont'ev affermava che \"per noi Russi \u00e8 pi\u00f9 conveniente una fusione con i popoli asiatici e di religione non cristiana per il semplice fatto che tra di essi non \u00e8 ancora irrimediabilmente penetrato il moderno spirito europeo\". Il cristianesimo occidentale \u00e8 per Dugin vuota \"anti-tradizione\", a differenza del cristianesimo ortodosso che ha conservato una dimensione iniziatica ed esoterica. Dugin \u00e8 anche vicino al movimento della rodnoveria (la fede slava indigena; Dugin fu membro di uno dei primi nuclei ideologici rodnovari, il Circolo Yuzhinsky) e ai vecchi credenti (storici avversari \"scismatici\" della Chiesa ortodossa), degli ultimi dei quali \u00e8 un membro iniziato. Nel suo testo \"Il fattore metafisico nel paganesimo\", Dugin, che segue in ci\u00f2 Julius Evola, ritiene che siano le religioni pagane, e non le tre religioni monoteistiche, le pi\u00f9 adatte a realizzare l'idea imperiale, in quanto permettono quella coesistenza di unit\u00e0 e molteplicit\u00e0, la molteplicit\u00e0 degli d\u00e8i o spiriti visti come emanazioni o espressioni dell'Uno, e quindi la complementarit\u00e0 di immanenza e trascendenza, che \u00e8 necessaria in un sistema di tipo imperiale.\nLa quarta teoria politica apre una lotta escatologica contro tutto ci\u00f2 che l'Occidente liberale e mondialista incarna di nefasto, e apre al recupero di tutto ci\u00f2 che non \u00e8 moderno n\u00e9 occidentale: \"il pre-moderno, il post-moderno, l'anti-moderno, l'Asia, la tradizione romana\". Dugin teorizza la possibilit\u00e0 di una riorganizzazione della societ\u00e0 nell'antica tripartizione di sacerdoti, guerrieri e contadini, affinch\u00e9 il Cielo riconquisti la Terra, in quello che identifica come un \"socialismo indoeuropeo\", o un verticale \"platonismo politico\". Si tratterebbe di invertire \"il processo della modernit\u00e0 che inizi\u00f2 con il posizionare, all'opposto, il materiale al di sopra dello spirituale, la Terra sopra il Cielo\". Come identificate da Georges Dum\u00e9zil, infatti, le caste tradizionali sono tre, mentre la quarta casta, le moderne masse urbane borghesi (nel loro dualismo tra capitalisti e proletari), sono il frutto dell'unione dei rifiuti delle caste tradizionali.\nIl \"Dasein\" e il \"Geviert\".\nIl \"Dasein\" rappresenta il futuro nuovo centro per un nuovo inizio di civilt\u00e0, nuovo \"axis mundi\", punto di congiunzione tra Cielo e Terra, che nascer\u00e0 in Eurasia (nonostante, per Dugin come per Evola, il mondo a occidente giunger\u00e0 prima rispetto all'Oriente all'instaurazione del nuovo ciclo di civilt\u00e0, in quanto l'Occidente \u00e8 giunto ormai al fondo finale della degenerazione), e allo stesso tempo l'uomo nuovo che lo indicher\u00e0. \"Riflettendosi, il \"Dasein\" si fa popolo\", lingua, storia, spazio e tempo.\nIl \"Dasein\" \u00e8 anche \"una forma esistenziale di comprendere il popolo, che si oppone alle teorie dei liberali, con la loro idea vuota e insignificante di individuo; alle teorie dei comunisti, basate su classi e collettivit\u00e0, concetti altrettanto vuoti che non si oppongono affatto a quelli liberali, poich\u00e9 questo tipo di collettivit\u00e0 \u00e8 solo un agglomerato di atomi individuali, come gi\u00e0 detto; e, infine, alle teorie dei nazionalisti, che si rifanno al concetto di Stato nazionale, altra idea borghese antitetica all'impero e all'idea del sacro\".\nIl \"Dasein\" e il \"Geviert\" in cui si manifesta, nella post-modernit\u00e0 \"liquida\" risultata dall'involuzione delle caste sono completamente occultati e operanti nel nascondimento, sono funzione di ci\u00f2 che Dugin chiama il \"Soggetto Radicale\", corrispondente all'\"Individuo Assoluto\" o \"Uomo Differenziato\" di Evola. Il \"Dasein\" \u00e8 l'essenza ed esperienza pi\u00f9 radicale dell'uomo, \"pura presenza dell'intelletto\", ci\u00f2 che rimane dell'uomo quando \u00e8 liberato da qualsiasi forma storica secondaria, e non \u00e8 n\u00e9 individuale n\u00e9 collettivo. Tale pura presenza dell'intelletto si schiude solo quando l'uomo si trova di fronte alla morte. E \"tale Risveglio non \u00e8 un'idea trascendente, ma un'esperienza immanente, che deve tornare a essere la radice della politica\". Dugin compara il Soggetto Radicale anche alla \"Persona Assoluta\", forma dell'Assoluto personificato, del pensiero indiano, il \"Param Atman\", che in quella che definisce \"trascendenza immanente\" \u00e8 sempre centro anche laddove non \u00e8 possibile averne uno, come nel mondo liquido postmoderno, dove non v'\u00e8 simmetria che dia forma.\nIl Soggetto Radicale si manifesta \"quando \u00e8 saltata la trasmissione regolare delle forme del sacro\" e, non trovando altro che il nulla intorno a s\u00e9, ossia il mondo liquido dato dal dissolversi di tutte le forme tradizionali, punta a una nuova fondazione. Dugin valorizza ai massimi livelli un'azione storico-politica che assuma tratti poietici, magico-rituali, demiurgici, come tipico della tradizione slavofila.\nDiversamente dalla parcellizzazione riduzionista e analitica della realt\u00e0 promossa dalla modernit\u00e0 razionalista e liberale, per Dugin come per la tradizione originale platonica e indo-europea, ed eurasiatica tutta, v'\u00e8 \"unit\u00e0 fondamentale delle strutture della conoscenza, della societ\u00e0 e del cosmo\", quindi l'uomo \u00e8 veicolo di trasporto della \"trascendenza nell'immanenza inverando il Cielo sulla Terra\":\nNoologia: Logos di Apollo, Logos di Dioniso, Logos di Cibele.\nPi\u00f9 di recente, negli scritti \"Noomachia\", Dugin ha sviluppato una noologia \u2014 discorso sul \"Nous\", l'intelletto cosmico, oppure \"Logos\" \u2014 che lo concepisce (il \"Logos\") come tripartito: il Logos di Apollo corrispondente al Cielo, all'Essere e ai modelli ideali assoluti delle stelle (ed \u00e8 il platonismo, creazione che non \u00e8 di un singolo uomo ma del \"Nous\" stesso); il Logos di Dioniso come via mediatrice tra Cielo e Terra e modo proprio del \"Dasein\" (l'\"Esserci\") che porta il Cielo sulla Terra; e infine il Logos di Cibele, la Terra, la madre e la materialit\u00e0, titanica, ctonica e caotica, che \u00e8 assenza di ogni principio maschile, apollineo, celestiale e al contempo la base in cui il Logos celeste si pu\u00f2 incarnare. Ogni cultura e popolo \u00e8 una peculiare combinazione delle tre forme del \"Logos\", e ve ne sono di potenzialmente illimitate. Per cui non v'\u00e8 gerarchia tra i popoli e le culture, ma ognuno di essi segue la propria noologia, il proprio percorso di pensiero.\nTra le tre forme del \"Logos\" v'\u00e8 una eterna \"noomachia\", ossia \"battaglia dell'intelletto\", ma \u00e8 tra i primi due e il terzo, quello di Cibele, che v'\u00e8 la massima contraddizione, la gigantomachia o titanomachia, poich\u00e9 Cibele cerca perennemente con i suoi Titani di distruggere l'ordine del Cielo e di creare un mondo che va \"dal basso verso l'alto\". La societ\u00e0 occidentale liberale moderna alimentata dalla tecnoscienza \u00e8 per Dugin, escatologicamente, l'attacco finale della Grande Madre che tutto divora e dei suoi rappresentanti a ci\u00f2 che resta dell'ordine celestiale.\nIl Partito Eurasia.\nIl Partito Eurasia (poi Movimento Eurasiatista) ha avuto riconoscimento ufficiale del Ministero della giustizia russo il 31 maggio 2001. Il partito dichiara di avere il sostegno di alcuni circoli militari e di alcuni alti esponenti della Chiesa ortodossa russa, delle comunit\u00e0 musulmane, buddhiste ed ebraiche. Dugin ritiene che il partito possa giocare un ruolo chiave nella risoluzione del problema ceceno, con l'obiettivo di realizzare un'alleanza strategica tra l'Europa e gli stati mediorientali, in particolare l'Iran, con un ruolo chiave per la Russia, come potenza di mediazione. Le idee di Dugin su una possibile \"alleanza turco-slava in una sfera euroasiatica\" hanno raggiunto una certa popolarit\u00e0 in alcuni circoli nazionalisti della Turchia. Dugin propone inoltre un'alleanza russo-araba.\nDugin ha criticato l'influenza \"euro-atlantica\" nelle elezioni presidenziali in Ucraina del 2004, considerata una strategia per creare un \"cordone sanitario\" attorno alla Russia, simile al tentativo britannico dopo la prima guerra mondiale. Ha criticato anche Putin per la \"perdita\" dell'Ucraina e ha accusato il suo euroasiatismo di essere \"vuoto\". Nel 2005 ha annunciato la creazione di un \"movimento giovanile anti-arancione\" per contrastare simili tendenze in Russia. L'\"Unione Giovanile Euroasiatica\", fondata e finanziata da Dugin, \u00e8 stata accusata di atti vandalici e attivit\u00e0 estremiste e, in seguito, \u00e8 stata messa al bando in Ucraina; Dugin stesso \u00e8 stato dichiarato \"persona non gradita\" a causa delle sue attivit\u00e0 anti-ucraine.\nPrima dello scoppio della guerra in Ossezia del Sud nel 2008, Dugin ha visitato l'Ossezia meridionale e ha dichiarato: \"Le nostre truppe occuperanno Tbilisi, l'intero paese, e forse anche l'Ucraina e la Crimea, che comunque fa storicamente parte della Russia\". Ha poi dichiarato che la Russia non dovrebbe \"limitarsi a liberare l'Ossezia del Sud, ma dovrebbe andare avanti. [...] Dovremmo fare qualcosa di simile in Ucraina\".\nRicezione e attivit\u00e0 in Europa occidentale e in Italia.\nIn Italia a partire dagli anni '90 ma soprattutto dopo il 2010 qualcuno dei suoi libri \u00e8 stato tradotto dalle case editrici All'insegna del Veltro, Barbarossa, Controcorrente, NovaEuropa ed Aspis, finch\u00e9 Dugin dal 2018 d\u00e0 consegna alla AGA Editrice di Maurizio Murelli di pubblicare l'intero corpus delle sue opere ed organizzare (in collaborazione con Rainaldo Graziani e REuropa) le sue tourn\u00e9e italiane di conferenze e presentazioni. Murelli, che ha politicamente abbracciato la Quarta Teoria Politica e l'Eurasiatismo ed \u00e8 impegnato nella loro diffusione in Italia, al 2021 ha pubblicato dieci titoli di Dugin.\nNel 2019 entra in contatto con il filosofo e docente universitario Lorenzo Maria Pacini, ai tempi capo redattore de \"Il Pensiero Forte\" e poi direttore di \"Idee&amp;Azione\", avviando una stretta collaborazione che vedr\u00e0 l'avvicendarsi di numerose conferenze e di varie pubblicazioni. Lo stesso dedicher\u00e0 anche la sua tesi in filosofia politica a Dugin, prima al mondo, descrivendone il platonismo politico insito nella Quarta Teoria Politica. \u00c8 proprio Pacini, nel 2021, a scrivere il Manifesto d'unione d'intenti con il \"Movimento Internazionale Eurasiatista\", assieme a numerose altre realt\u00e0 culturali e ad avviare, cos\u00ec, un vero e proprio ramo del Movimento in Italia.\nPoliticamente in Europa ha pi\u00f9 volte dichiarato il suo sostegno ed apprezzamento a tutti movimenti populisti e sovranisti ed in Italia a Matteo Salvini (che ha intervistato per la televisione russa) e al governo giallo-verde. A fine 2019 \u00e8 rimasto coinvolto nello scandalo Moscopoli sui presunti finanziamenti russi alla Lega in qualit\u00e0 di contatto tra Gianluca Savoini, suo storico amico e collaboratore nonch\u00e9 portavoce di Salvini e responsabile della Lega per i rapporti con la Russia, e i finanziatori russi."}
{"id": "1122128", "revid": "123816732", "url": "https://it.wikipedia.org/wiki?curid=1122128", "title": "Ugo Gobbato", "text": "Biografia.\nNacque a Volpago del Montello il 16 luglio 1888, all'interno di una famiglia di modesti proprietari terrieri. Appena ottenuta la licenza tecnica inizi\u00f2 a lavorare come operaio presso la Officina Idroelettrica di Treviso, contemporaneamente continuando gli studi presso l'Istituto Industriale \"A. Rossi\" di Vicenza dove consegu\u00ec il diploma di perito elettromeccanico e filotessitore.\nGli studi in Germania.\nAllo scopo di specializzarsi, emigr\u00f2 in Germania dove fece esperienza come progettista di impianti per piccole aziende e si laure\u00f2 in ingegneria meccanica presso il prestigioso politecnico di Zwickau, in Sassonia. Dopo aver conseguito la seconda laurea in ingegneria elettronica, sul finire del 1909 rientr\u00f2 in patria per assolvere l'obbligo del servizio militare. Alla costituzione della \"Brigata Specialisti\", sezione tecnica del neonato Servizio Aeronautico, venne chiamato a farne parte, con il compito di provvedere alla manutenzione degli aerei in dotazione alla squadriglia della quale faceva parte Francesco Baracca. Successivamente, lavor\u00f2 in varie aziende della provincia di Milano, con lo scoppio della guerra italo-turca venne richiamato in servizio come sottufficiale, assegnato al campo d'aviazione di Cascina Malpensa. Dopo il ritorno alla vita civile nel 1912, assunse la direzione del reparto produttivo piccoli motori industriali, presso la Ercole Marelli di Sesto San Giovanni, rimanendovi fino al 15 marzo 1915.\nLa prima guerra mondiale.\nRichiamato alle armi nel maggio 1915, con l'entrata in guerra del Regno d'Italia fu assegnato alla 6\u00aa Compagnia automobilisti, passando nel mese di giugno al 6\u00ba Reggimento genio minatori. Nel luglio dello stesso anno, su sua richiesta, fu inviato in prima linea, nelle trincee del Carso, dove per le sue azioni si guadagn\u00f2 una Croce di guerra al valor militare. Nel corso del 1916, su decisione del Comando Supremo, fu trasferito a Padova, dove segu\u00ec un corso come ufficiale. La \"Direzione Tecnica dell'Aeronautica\" gli affid\u00f2 la direzione del deposito di motori ed aeroplani di Taliedo. In seguito il Commissariato dell'Aeronautica lo destin\u00f2 al Consorzio tra le cooperative artigiani di Firenze, con l'incarico di costruire e dirigere il nuovo stabilimento S.C.A.F. destinato a produrre gli apparecchi tipo Aviatik. A Firenze, nel 1918, nacque il primogenito Pierugo, anch'egli destinato a diventare un'importante personalit\u00e0 dell'industria automobilistica italiana.\nLa FIAT.\nNel 1919, fresco di congedo, venne assunto alla FIAT con l'incarico di organizzare la riconversione degli impianti dalla produzione bellica a quella civile.\nTra i giovani ingegneri che il Senatore Agnelli invi\u00f2 negli Stati Uniti d'America a studiare i sistemi di produzione della Ford, fu lui il prescelto per progettare, costruire e dirigere il Lingotto, la prima fabbrica italiana basta sul sistema della catena di montaggio. Dal 1 luglio 1921, infatti, succedette al cav. Lorenzo Pasteris quale Direttore d'Officina dello stabilimento. Effettu\u00f2 la visita negli Stati Uniti nel 1926, quattro anni dopo quella del Direttore Generale, ingegnere Guido Fornaca, e subito dopo il suo ritorno elabor\u00f2 una profonda ristrutturazione dello stabilimento del Lingotto, dando vita a due direzioni distinte, una per la produzione e una per la fabbricazione.\nDal 1929 al 1931, seguir\u00e0 la costruzione degli stabilimenti Fiat in Germania e Spagna e sempre nel 1931, per incarico diretto del senatore Agnelli, gli fu affidata la costruzione della fabbrica di cuscinetti a sfera ed a rulli RIV a Mosca, citt\u00e0 dove vivr\u00e0 per ben due anni.\nL'Alfa Romeo e la seconda guerra mondiale.\nRientrato in Italia nel 1933, il governo e l'IRI gli conferirono l'incarico di riorganizzare l'Alfa Romeo che versava in stato di fallimento con un pesante deficit finanziario e con le strutture produttive a terra. Fu Benito Mussolini a sceglierlo personalmente per dirigere l'Alfa Romeo e realizzarne la profonda ristrutturazione.\nNel giro di un quinquennio l'Alfa Romeo si risollev\u00f2 completamente convertendo in parte la produzione di auto e camion a quella aeronautica costruendo motori per aereo ed eliche e l'apertura nel 1938 della fabbrica di motori avio di Pomigliano d'Arco, da lui fortemente voluta, dimostrer\u00e0 la straordinaria capacit\u00e0 e la forte tenacia di questo eccezionale dirigente industriale. Il rilancio dell'Alfa pu\u00f2 dirsi riuscito se nel corso di una conversazione con lui, avvenuta nel 1939, Henry Ford pronunci\u00f2 la celebre frase \u00abQuando vedo un'Alfa Romeo mi tolgo il cappello\u00bb.\nPer la realizzazione su licenza del propulsore tedesco Daimler-Benz DB 601 fece realizzare a tempo di record una fonderia per le leghe leggere, necessaria alla produzione del motore. Nel 1941 collabor\u00f2 alla realizzazione del potente motore a quattro stelle Alfa Romeo AR.1101 R.C.45 da 2.000 CV, rimasto sempre allo stadio sperimentale.\nI tragici giorni dopo l'8 settembre 1943 lo videro al suo posto di direttore generale nonostante la possibilit\u00e0 di rifugiarsi nella vicina Svizzera ed attendere la fine della conflitto: forse il suo attaccamento al lavoro venne scambiato per collaborazionismo con l'invasore tedesco e con il fascismo repubblichino anche se tante testimonianze lo ricordano per essersi adoperato ad impedire che materiali, macchinari e soprattutto uomini prendessero la triste via della deportazione in Germania.\nIl processo e il suo assassinio.\nDopo la Liberazione di Milano, avvenuta il 25 aprile 1945, il CLN lo esautor\u00f2 da ogni incarico e lo sottopose a processo davanti ad un Tribunale del Popolo allestito nell'azienda. Il giorno dopo, 27 aprile, fu nuovamente processato da un Tribunale Politico esterno all'Alfa Romeo, formato dal gruppo di Giuseppe Marozin, comandante partigiano delle Brigate Matteotti. Molte furono le voci di operai che si levarono in sua difesa e le accuse degli unici due testi a carico, Antonio Mutti e Gastone Mattarello, si dimostrarono infondate. In entrambi i processi venne assolto. La mattina del 28 aprile 1945, mentre tornava in bicicletta dal proprio ufficio, dove si era recato a ritirare degli incartamenti personali, venne raggiunto da una vettura Lancia Augusta blu con tre uomini armati a bordo, nei pressi di via Domodossola, in zona Fiera. Scesi dall'auto fecero fuoco sul dirigente dell'Alfa Romeo, uccidendolo. L'inchiesta avviata dal magistrato milanese Mauro Gresti, stabil\u00ec che il primo a sparare e l'unico responsabile identificato fu Antonio Mutti uno dei due operai che avevano deposto al processo del giorno precedente, evidentemente insoddisfatto per l'assoluzione di Gobbato e deciso a regolare i conti, sfruttando il caos di quei giorni. Purtuttavia, l'istruttoria venne chiusa ed archiviata il 23 giugno 1960: infatti, trattandosi di un delitto determinato da motivi politici, il reato doveva essere dichiarato estinto per effetto dell'amnistia concessa dal DPR n.460 dell'11 luglio 1959.\nIl 25 aprile del 2005 a Volpago del Montello il dott. Marino Parolin, coadiuvato dall'ing. Pierugo Gobbato hanno rievocato la storia dell'ing. Ugo Gobbato nel sessantesimo anniversario della sua morte. A Ugo Gobbato \u00e8 intitolato lo Stadio Comunale di Pomigliano d'Arco."}
{"id": "1122132", "revid": "124566282", "url": "https://it.wikipedia.org/wiki?curid=1122132", "title": "Humppa", "text": "La humppa \u00e8 una danza folk finlandese, discendente della polka, e suonata con strumenti tipici della tradizione finlandese quali il kantele.\nLa velocit\u00e0 di questa danza si aggira tra i 220 e i 260 bpm. \nA livello internazionale \u00e8 diventata famosa anche grazie agli El\u00e4kel\u00e4iset ed ai gruppi folk metal (come Finntroll e Korpiklaani), ma anche al successo internazionale del 2006 di Holly Dolly di una versione della tradizionale Ievan polkka, che fanno largo uso di tali sonorit\u00e0."}
{"id": "1122137", "revid": "33689", "url": "https://it.wikipedia.org/wiki?curid=1122137", "title": "Lionhead Studios", "text": "Lionhead Studios \u00e8 stata un'azienda inglese dedita allo sviluppo di videogiochi, fondata da Peter Molyneux e altri nel 1997 e liquidata nel 2016.\nAl termine della realizzazione di \"\" (espansione di \"Black &amp; White 2\") nel 2006, Lionhead fu ufficialmente acquisita da Microsoft Game Studios, ma chiuse i battenti dieci anni pi\u00f9 tardi dopo l'annullamento di \"Fable: Legends\".\nStoria.\n\"Black &amp; White\", \"Fable\" e \"Movies\".\nPeter Molyneux dopo aver abbandonato la Bullfrog Productions con altri ex membri di quest'ultima, tra cui Steve Jackson, fond\u00f2 \"Lionhead Head Studios\" nel 1997. L'obiettivo di Molyneux con Lionhead era di cercare innovazione per i giochi del III millennio, ispirandosi a percorsi gi\u00e0 compiuti in Bullfrog con titoli come \"Populous\". Dopo 4 anni di sviluppo Lionhead pubblic\u00f2 il god game strategico in tempo reale \"Black &amp; White\" nel 2001, che riusc\u00ec ad essere un successo di pubblico e critica. Dopo questo gioco, Lionhead inizi\u00f2 i lavori su un titolo esclusivo per Xbox, e pubblicato appunto da Microsoft, che prese il nome di \"Fable\"; nella situazione di nicchia in cui si trovava Xbox il gioco riusc\u00ec a conquistare una non indifferente quantit\u00e0 di pubblico, rivelandosi un successo, anche tra la critica.\nSuccessivamente il team di Lionhead si spacc\u00f2 in due, per lavorare su progetti separati, quali \"The Movies\" e \"Black &amp; White 2\"; entrambi i giochi uscirono nel 2005 e, nonostante un apprezzamento da parte della critica e del pubblico piuttosto ottimi, non riuscirono a vendere a sufficienza per generare profitti. Causa di questo furono non solo gli eccessivi costi di sviluppo, ma anche lo sviluppo congiunto e contemporaneo di entrambi i titoli che ebbe, appunto, una richiesta di risorse straordinaria.\nAcquisizione di Microsoft.\nDati i problemi finanziari in cui stava incappando Lionhead, Microsoft, dopo aver intuito il potenziale dello studio con Fable, decise di acquisirlo il 7 aprile 2006. Sotto Microsoft, Lionhead Studios inizi\u00f2 a lavorare a titoli per aumentare la base installata di Xbox 360, tra questi Fable II nel 2008, e Fable III nel 2010; videogiochi che rispetto al primo capitolo, nonostante eccelse vendite, furono piuttosto controversi per quanto riguarda apprezzamento di pubblico e critica. Nonostante una situazione piuttosto buona, dunque, all'interno di Lionhead, come era gi\u00e0 accaduto con l'acquisizione di Bullfrog da parte di Electronic Arts, Peter Molyneux decise di abbandonare il team di sviluppo nel 2012, dopo la creazione di \"\". Molyneux contrast\u00f2 la direzione intrapresa dal capo della divisione Xbox, Don Mattrick: secondo Mattrick i videogiochi dovevano legarsi sempre pi\u00f9 al concetto di casual gaming e Kinect; Molyneux la pensava diversamente cercando l'innovazione, e non la stagnazione tipica dei \"casual gamer\". Il tempo diede ragione a Molyneux in quanto, nonostante la natura casual e l'utilizzo del Kinect, trov\u00f2 un gelido apprezzamento sia dal pubblico che dalla critica, vendendo inoltre una miserabile quantit\u00e0 di copie.\nUltimi anni e liquidazione.\nNonostante la richiesta del fandom, di un nuovo, vero capitolo di Fable, Lionhead, obbligata da Microsoft e Don Mattrick, stava creando un tipo di gioco totalmente diverso: Fable Legends, un MMORPG per Xbox One. Lo sviluppo fu travagliato: inizialmente il gioco avrebbe dovuto sfruttare il Kinect 2, tuttavia, a causa della pessima condotta tenuta da Mattrick all'annuncio di Xbox One e le sue successive dimissioni, il titolo ebbe una correzione di tiro in corsa, effettuata da Phil Spencer; che voleva un ritorno delle meccaniche per \"hardcore gamer\" e la rimozione del Kinect. Lo sviluppo del gioco prosegu\u00ec per oltre 2 anni, ma improvvisamente venne cancellato nel marzo 2016 gettando inquietitudine tra i fan; inquietitudine che poi trov\u00f2 il suo fondamento pochi giorni dopo quando Microsoft sembr\u00f2 liquidare Lionhead Studios.\nA marzo 2016 dopo la, ancora non ufficiale, chiusura dello studio furono lanciate due petizioni con lo scopo di non far chiudere la societ\u00e0, n\u00e9 di cancellare Fable Legends, firmando le petizioni le lettere sarebbero state inviate a Microsoft per convincere i vertici a non chiudere Lionhead e di continuare lo sviluppo con le serie di Fable. Tuttavia la notizia dello scioglimento ufficiale di Lionhead arriva il 29 aprile, giorno in cui cessa di esistere lo studio stesso."}
{"id": "1122141", "revid": "36426", "url": "https://it.wikipedia.org/wiki?curid=1122141", "title": "La morte di Marat", "text": "La morte di Marat, anche noto come Marat assassinato (\"La Mort de Marat\") \u00e8 un dipinto a olio su tela (165\u00d7128 cm) di Jacques-Louis David, realizzato nel 1793 e conservato nel museo reale delle belle arti del Belgio di Bruxelles.\nStoria.\nLa vita di Marat.\nJean-Paul Marat era un uomo politico e giornalista francese, nato nel 1743 a Baudry, in Svizzera. Dopo aver esercitato per un periodo la professione medica, si interess\u00f2 alla rivoluzione francese, scoppiata nel 1789; nel settembre dello stesso anno fond\u00f2 inoltre il giornale \"L\u2019Ami du peuple\" [L'amico del popolo], con il quale ribad\u00ec le proprie posizioni radicali. Divenuto presidente del Club dei Giacobini, Marat in questi anni pubblic\u00f2 articoli profondi e sferzanti, imbevuti di un fanatismo sanguinario, con i quali incit\u00f2 il popolo francese a ribellarsi contro i girondini dominanti. Gli esiti di questa lotta si ebbero il 7 giugno 1793, quando la Convenzione (alla quale Marat fu eletto nel 1792) epur\u00f2 ventitr\u00e9 girondini, portando alla formazione di un potente governo giacobino.\nNello stesso anno Charlotte Corday, una giovane donna di Caen (noto centro girondino), si rec\u00f2 a Parigi con l'obiettivo di uccidere Marat; la Corday, infatti, riteneva che Marat stesse tradendo gli ideali della Rivoluzione fomentando una guerra civile, e vedeva in lui una personificazione del Terrore. Fu il 13 luglio 1793 che la giovane si rec\u00f2 a casa dell'uomo, che la accolse immerso in una tinozza d'acqua medicamentosa (Marat, infatti, era afflitto da un'irritante malattia della pelle che lo costringeva a lunghe permanenze nella vasca da bagno per alleviare il dolore). Dopo una breve conversazione la Corday gli immerse un coltello nel petto e lo uccise, mentre egli stava leggendo la falsa lettera di supplica utilizzata dalla donna come pretesto per farsi ricevere.\nDavid e il suo quadro.\nL'assassinio di un giornalista, una delle voci pi\u00f9 ascoltate dal popolo, fu un crimine che oltre a far vacillare le forze rivoluzionarie colp\u00ec in modo particolarmente intenso il pittore neoclassico Jacques Louis David, amico di Marat. Profondamente coinvolto sul piano emotivo, David decise di accettare l'incarico fornitogli dalla Convenzione di raffigurare la morte di Marat in un quadro che rendesse omaggio al martire della Rivoluzione: fu cos\u00ec che, dopo una gestazione durata tre mesi, nell'ottobre del 1793 David port\u00f2 a termine \"La morte di Marat\". Del lavoro preparatorio relativo al dipinto ci sono rimaste due tracce, uno studio su una maschera mortuaria di Marat e un disegno: la genesi dell'opera \u00e8 attestata anche di un piccolo quadro assai simile all'opera finale (ma pi\u00f9 piccola del 30%) che si presume essere una bozza eseguita dal maestro francese.\n\"La morte di Marat\" conobbe subito una grande popolarit\u00e0, tanto che ne furono richieste numerose copie e la diffusione mediante i mezzi di stampa. Dimenticata dopo la morte di Robespierre, la tela venne poi riscoperta da Stendhal e poi da Charles Baudelaire. Baudelaire, ritenendo la tela un \u00abpoema inconsueto\u00bb, nel 1846 scrisse un'analisi del dipinto destinata a rimanere un riferimento celebre:\nOrmai assurto a icona pubblica, il quadro di David ha ispirato molti artisti del Novecento: tra gli ammiratori pi\u00f9 significativi troviamo Edvard Munch e Pablo Picasso, entrambi autori di una propria versione della \"Morte di Marat\".\nDescrizione.\nSe \"Il giuramento degli Orazi\", altra celebre tela di David, viene assunta come modello di virt\u00f9 civiche, \"La morte di Marat\" \u00e8 l'immagine del dramma della rivoluzione francese, raffigurando una delle conseguenze pi\u00f9 estreme dell'eroismo: la morte. Questo dipinto \u00e8 da considerarsi infatti la santificazione di un rivoluzionario che, per tenere fede ai propri ideali, ha scelto di sacrificare la propria vita, assurgendo a dignit\u00e0 di martire.\nPer suscitare l'immagine ideale dell'eroismo, e in conformit\u00e0 all'estetica neoclassica, in questo quadro David non mostra i particolari pi\u00f9 raccapriccianti della morte di Marat, scegliendo di raffigurare il momento successivo all'assassinio. Analogamente, il luogo del delitto \u00e8 rigorosamente spogliato da tutti quegli oggetti che avrebbero fatto apparire la morte di Marat come un ordinario fatto di cronaca, sviandone pertanto l'intento glorificativo.\nDavid, in questo modo, sceglie di non riprodurre n\u00e9 la tappezzeria in carta da parati n\u00e9 la cartina geografica della Francia e le pistole affisse alla parete: si viene cos\u00ec a creare una scena estremamente sobria, dove il secondo piano \u00e8 costituito da un fondo verdastro monocromo, stemperato solo da un pulviscolo dorato in alto a destra che sembra voler investire Marat. Manca anche il cesto che fungeva da tavolino, e in sua presenza David inserisce una cassa in legno grezzo dalle linee semplici, sulla quale \u00e8 scritta la laconica dedica dell'artista: \u00ab\u00ab\u00c0 MARAT, DAVID. 1793. L\u2019AN DEUX\u00bb (A Marat, David. 1793. L\u2019anno secondo).\nCome gi\u00e0 accennato, l'omicidio \u00e8 avvenuto da poco, tanto che la ferita aperta sul costato gronda ancora sangue: il volto di Marat \u00e8 sereno e disteso ed \u00e8 appoggiato sul bordo della vasca, mentre il braccio destro \u00e8 abbandonato a terra e regge ancora la penna che probabilmente stava usando prima di essere ucciso. Si tratta questa di una citazione quasi letterale del braccio pendulo del Cristo nella \"Deposizione\" di Caravaggio, come di quello raffaellesco della \"Deposizione Borghese\": riprendendo l'iconografia del Cristo portato in croce David sceglie deliberatamente di compiere un'operazione di sacralizzazione del defunto. Con l'altra mano, invece, Marat regge ancora la lettera utilizzata dalla Corday per essere ricevuta:\nNel dipinto Marat \u00e8 ritratto immerso nella vasca da bagno, condizione nella quale \u00e8 costretto a rimanere a causa di una malattia cutanea per la quale trova una cura palliativa solo con l'immersione del corpo nell'acqua; dalla vasca, inoltre, pende un lenzuolo rattoppato bianco macchiato di sangue, mentre la tavola utilizzata da Marat come scrittoio \u00e8 coperta da un drappeggio verde. Sull'altare di legno, che nella sua essenzialit\u00e0 ricorda una lapide tombale, si vedono invece il calamaio con l'inchiostro ed alcuni fogli; Marat era uno dei rivoluzionari giacobini pi\u00f9 puri, si dedicava alla causa con devozione senza mai farsi soverchiare dai propri interessi, era il rivoluzionario letterato, la sua unica arma era la penna. L'unico elemento fuori posto \u00e8 il coltello, per mezzo del quale \u00e8 stato perpetrato il delitto, lasciato a terra sporco di sangue. Si tratta dell'unica traccia che ci rimane dell'assassina, che in questo modo viene cancellata in maniera simbolica, e condannata all'oblio: Marat, al contrario, nel suo eroico isolamento rappresenta gi\u00e0 un severo monito ai concittadini e alle generazioni future.\nStile.\n\"La morte di Marat\" si pu\u00f2 suddividere in due parti. Quella superiore \u00e8 vuota e scura, ed \u00e8 animata esclusivamente da una leggera vibrazione luminosa, ottenuta grazie all'impiego di fitte pennellate gialle; quella inferiore, invece, \u00e8 dominata dal corpo esanime di Marat, eroicamente isolato nel silenzio della morte.\nTutta la composizione si articola staticamente su semplici linee verticali e orizzontali: l'unico elemento diagonale \u00e8 costituito dal braccio destro, abbandonato lungo la sponda della vasca. La mano che stringe la penna \u00e8 collocata lungo l'asse verticale del dipinto, mentre la testa riversa di Marat segue la direzione della direttrice orizzontale. Il punto di fuga, invece, \u00e8 posto lungo il margine superiore del dipinto, cos\u00ec da consentire una visione rialzata del corpo di Marat e risalta l'abbandono del braccio destro che, toccando il pavimento, intende alludere al ricongiungimento dell'uomo con la terra, ovvero la morte. Le linee, fluide e continue, contribuiscono invece a definire le forme, descrivere i volumi e a incorniciare le figure.\nL'intera scena viene inondata da una luce proveniente da una fonte esterna posta a sinistra del quadro che definisce nitidamente il chiaroscuro sul corpo. Memore della lezione italiana di Caravaggio, David, oltre a sottolineare allegoricamente la razionalit\u00e0 del defunto, in questo modo intende anche creare una profonda zona d'ombra sull'addome cos\u00ec da dare risalto al volto di Marat, esposto in piena luce.\nNel complesso, inoltre, il dipinto \u00e8 dominato da una tonalit\u00e0 scura e tetra, affidata all'utilizzo minimale dei colori. La tavolozza di David, infatti, comprende sostanzialmente solo quattro tonalit\u00e0: il rosa pallido dell'incarnato di Marat, il verde del drappo che ricopre lo scrittoio, il bianco dei lenzuoli e il marrone, presente sia nella sua tonalit\u00e0 pi\u00f9 chiara che in quella pi\u00f9 scura, rispettivamente nell'altare ligneo e nello sfondo monocromo. Nell'opera, infine, \u00e8 presente anche il rosso del sangue, colore che nella sua interpretazione simbolica \u00e8 vita, energia: caratteristiche che, tuttavia, non animano pi\u00f9 il corpo ormai senza vita di Marat."}
{"id": "1122142", "revid": "228587", "url": "https://it.wikipedia.org/wiki?curid=1122142", "title": "Incredulit\u00e0 di san Tommaso (Rubens)", "text": "L'Incredulit\u00e0 di san Tommaso \u00e8 un dipinto a olio su tavola (143x123, scomparto centrale di un trittico) realizzato tra il 1613 ed il 1615 dal pittore Pieter Paul Rubens.\n\u00c8 conservato nel Koninklijnk Museum voor Schone Kunsten di Anversa.\nIl trittico venne commissionato da Nicolaas Rockox per la cappella della Vergine nella chiesa dei Recolletti di Anversa.\nNello scomparto centrale \u00e8 raffigurato l'episodio dell'incredulit\u00e0 di Tommaso, mentre gli altri due pannelli raffigurano dei ritratti del committente e di sua moglie."}
{"id": "1122144", "revid": "36426", "url": "https://it.wikipedia.org/wiki?curid=1122144", "title": "Donna al bagno", "text": "Donna al bagno \u00e8 un dipinto a olio su tela (43,5x30\u00a0cm) realizzato tra il 1890 ed il 1891 dalla pittrice Mary Cassatt.\nFa parte di una collezione privata.\nL'opera appartiene a una serie di 10 stampe a colori prodotte per una mostra del 1891 alla Galerie Durand-Ruel. Raffigura una donna, la domestica o la balia, che si china sul lavabo per lavarsi, mostrando la schiena nuda."}
{"id": "1122146", "revid": "1543377", "url": "https://it.wikipedia.org/wiki?curid=1122146", "title": "Ritratto d'uomo (Vel\u00e1zquez 1620)", "text": "Ritratto di uomo \u00e8 un dipinto a olio su tela (40x36 cm) realizzato nel 1620 dal pittore Diego Vel\u00e1zquez.\n\u00c8 conservato nel Museo del Prado.\nVel\u00e1zquez ritrae il suo maestro e suocero, Francisco Pacheco del R\u00edo, vestito di nero con una gorgiera pieghettata."}
{"id": "1122159", "revid": "125870432", "url": "https://it.wikipedia.org/wiki?curid=1122159", "title": "Rinaldo (opera)", "text": "Rinaldo (HWV 7) \u00e8 un'opera in tre atti di Georg Friedrich H\u00e4ndel, su libretto di Giacomo Rossi, che fu data per la prima volta al \"Queen's Theatre\" di Londra il 24 febbraio 1711. Si tratta della prima opera su libretto italiano specificamente composta per la capitale inglese e costitu\u00ec la base per il successivo quarantennale successo di H\u00e4ndel in Gran Bretagna.\nVicende storiche.\nIl libretto dell'opera, del quale peraltro H\u00e4ndel non era soddisfatto, costituisce la traduzione in versi italiani, da parte di Giacomo Rossi, di un soggetto che Aaron Hill aveva tratto dalla \"Gerusalemme liberata\" di Torquato Tasso, sia pure distaccandosene notevolmente, in particolare con l'introduzione, a fini teatrali, del personaggio nuovo di Almirena. L'opera ebbe un successo straordinario per l'epoca, godendo di ben quindici spettacoli nella prima stagione, e venendo quindi ripresa annualmente nel triennio 1712-1714. Nel 1717 l'opera fu messa nuovamente in scena, per\u00f2 con aggiustamenti, volti soprattutto a consentire al contraltista castrato Gaetano Berenstadt di ricoprire la parte di Argante, originariamente scritta per il grande basso Giuseppe Boschi.\nNel 1731 l'opera fu nuovamente ripresa al \"King's Theatre\", per\u00f2 con modifiche notevoli apportate da H\u00e4ndel alla partitura, allo scopo sia di limitare le stravaganze scenografiche barocche dell'ultimo atto, sia, in generale, per adattare la scrittura musicale ad un cast completamente rinnovato.\nDopo aver avuto altre esecuzioni, fra cui quelle a Napoli nel 1718 (con musiche aggiunte composte appositamente da Leonardo Leo e altri compositori della Scuola musicale napoletana) e altre in tedesco ad Amburgo nel periodo 1715-1727, l'opera usc\u00ec completamente, come di consueto, dal repertorio, fino al XX secolo, quando fu ripresa a Londra, in forma amatoriale, dagli allievi della \"Hammersmith Day Continuation School\" nel 1933, e poi in forma professionale, allo \"H\u00e4ndel Festival\" di Halle, nel 1954. A partire dalle rappresentazioni americane del 1975, con Marilyn Horne come protagonista, l'opera \u00e8 rientrata stabilmente nel repertorio lirico internazionale. Un notevole successo ha in particolare riscosso l'edizione co-prodotta nel 1985 dal Teatro Municipale Valli di Reggio Emilia e dal \"Th\u00e9\u00e2tre du Ch\u00e2telet\" di Parigi: con una messa in scena curata integralmente da Pier Luigi Pizzi, questa produzione ha continuato da allora a girare per i tutti i principali teatri dell'Emilia Romagna, nonch\u00e9 in Italia e nel resto del mondo.\nTrama.\nAl tempo delle Crociate, Goffredo di Buglione, a capo della spedizione cristiana in Terra Santa contro i Saraceni, per ottenere l'aiuto del giovane Rinaldo, valoroso cavaliere Templare, gli promette in sposa la bella figlia Almirena, quando Gerusalemme verr\u00e0 conquistata.\nI Cristiani, capeggiati da Rinaldo, occupano la Palestina e assediano il suo re pagano, Argante, a Gerusalemme. La maga Armida, amante di Argante, riesce coi suoi sortilegi ad imprigionare nel suo castello incantato l'innocente Almirena e quindi ad attirare anche Rinaldo, del quale si invaghisce, tentando invano di sedurlo con l'inganno trasformandosi in Almirena.\nLa vicenda si complica quando a sua volta Argante si innamora di Almirena, che lo respinge sdegnata. Dopo innumerevoli difficolt\u00e0: Armida che tenta di uccidere Almirena (salvata poi da Rinaldo) che tenta di uccidere a sua volta Armida ma che viene a sua volta salvata dalle Furie, i due giovani finalmente vengono liberati da Goffredo. Rinaldo col suo esercito espugna Gerusalemme, cattura Argante e Armida, convertendoli al cristianesimo (nella seconda versione i due scenderanno su un carro all'inferno) e infine sposa Almirena.\nOrganico orchestrale.\nLa partitura di H\u00e4ndel prevede l'utilizzo di:\n4 trombe, 1 flauto piccolo (diritto), 2 flauti, 2 oboi, fagotto, timpani, violino solo, archi, clavicembalo solo, basso continuo.\nStruttura musicale.\nOuverture\nAtto Primo\nAtto Secondo\nAtto Terzo"}
{"id": "1122165", "revid": "1987129", "url": "https://it.wikipedia.org/wiki?curid=1122165", "title": "Paillettes", "text": "Le paillettes o lustrini, spesso accostati alla bigiotteria detta \"strass\" dal nome del suo ideatore Georges Fr\u00e9d\u00e9ric Strass, sono piccoli dischi di materiale plastico colorato, con una elevata propriet\u00e0 riflettente. Sono considerate passamaneria.\nGrazie al foro centrale vengono applicate su abiti ed accessori, al fine di ottenere un effetto luminoso e brillante.\nIl suo periodo di maggior utilizzo \u00e8 stato negli anni settanta, quando esplose la moda delle paillettes e degli strass grazie anche al genere glam-rock che in quel periodo andava per la maggiore.\nLe pailletes possono trovarsi adesso in negozi di passamaneria e mercerie."}
{"id": "1122166", "revid": "599013", "url": "https://it.wikipedia.org/wiki?curid=1122166", "title": "Pian della Mussa", "text": "Il Pian della Mussa \u00e8 una localit\u00e0 situata a 1.850 m al termine della val d'Ala nelle valli di Lanzo. Si tratta di un vasto pianoro lungo pi\u00f9 di 2\u00a0km formatosi dal riempimento di un lago glaciale. Situato in provincia di Torino, nel comune di Balme, vi nasce il fiume Stura di Lanzo, affluente di sinistra del Po.\nStoria.\nIl Pian della Mussa, \u00e8 il pianoro che si incontra scendendo dal colle d'Arnas che collega la parte francese della Savoia a quella italiana. Il pianoro \u00e8 citato tra le possibili vie di passaggio della Santa Sindone, transitata in Val d'Ala nel 1535, e fu frequentato fin dai tempi remoti per lo sfruttamento estivo dei pascoli circostanti, utili alla produzione del formaggio toma di Balme.\nIl Pian della Mussa, per la sua amenit\u00e0, ispir\u00f2 a Toni Ortelli nel 1927 il popolare canto La Montanara.\nIn virt\u00f9 della vicinanza con la confinante Savoia fu zona di scambi commerciali e contrabbando mentre durante l'ultimo conflitto divenne il collegamento per il transito dei perseguitati politici e razziali.\nDurante la Resistenza il pianoro fu rifugio di formazioni partigiane e teatro, a pi\u00f9 riprese, di scontri con i fascisti della Repubblica Sociale e con i tedeschi, episodi che porteranno alla distruzione del Rifugio Bartolomeo Gastaldi.\nIl 9 maggio 1952 l'ingegnere torinese Aurelio Robotti vi effettu\u00f2 il primo lancio di un razzo a combustibile liquido avvenuto con successo in Italia.\nIl 9 giugno 2012, per volont\u00e0 di Franca Giusti, autrice della biografia \"Aurelio Robotti, omaggio ad un torinese\", i Lions Clubs Ciri\u00e8 d'Oria e Valli di Lanzo Torinese hanno posto una targa al ricordo di Robotti.\nCaratteristiche.\nDal Pian della Mussa inizia l'acquedotto omonimo che, almeno in tempi passati, era il maggior acquedotto a servizio della citt\u00e0 di Torino. L'acquisto delle sorgenti avvenne nel 1896 quando sindaco di Torino era Felice Rignon. I lavori di realizzazione dell'opera, che comprendeva anche la costruzione della strada carrabile da Balme, cominciarono circa un decennio dopo, a causa delle numerose controversie insorte con gli abitanti delle valli circa la propriet\u00e0 ed i diritti sulle acque. Dopo la sospensione nel periodo bellico, l'acquedotto raggiunse Torino e fu inaugurato il 24 giugno 1922.\nL'acqua proveniente dalle sorgenti del Pian della Mussa fa parte dal 2008 delle forniture della Stazione Spaziale Internazionale.\nVi \u00e8 un complesso di opere sacrarie, tra le quali la \"Madonna del Bersagliere\" volute da Biagio Augusto Zaffiri ed opera dello scultore Ruffini di Cremona.\nVi si trova inoltre il Rifugio Citt\u00e0 di Ciri\u00e9 ed altre case di colonie estive, oltre a numerosi ristoranti nei quali si possono gustare i prodotti tipici delle valli. La strada asfaltata di accesso viene chiusa al traffico durante l'inverno.\nSci ed escursionismo.\n\u00c8 il punto di partenza per le ascensioni al Rifugio Bartolomeo Gastaldi (2659 m) ed alle vette Uia di Ciamarella (3676 m) e Uia di Bessanese (3604 m) nonch\u00e9 per numerosissime altre escursioni.\nDurante l'inverno viene regolarmente mantenuta una pista per lo sci di fondo.\nProtezione della natura.\nLa zona compresa tra il Pian della Mussa e lo spartiacque che delimita la Val d'Ala \u00e8 inclusa nel Sito di Interesse Comunitario (SIC) della rete europea Natura 2000 \"Pian della Mussa\" (codice IT1110029)."}
{"id": "1122177", "revid": "287204", "url": "https://it.wikipedia.org/wiki?curid=1122177", "title": "Poprad (fiume)", "text": "Il Poprad (in tedesco: \"Popper\") \u00e8 un fiume nella Slovacchia nord-occidentale e della Polonia meridionale, affluente del fiume Dunajec presso Stary S\u0105cz. Ha una lunghezza di 170 km (63 dei quali sono in Polonia, il che lo rende il 22\u00ba fiume pi\u00f9 lungo della nazione) e un bacino di 2.077 km\u00b2 (1.594 in Slovacchia e 483 in Polonia).\nIl Poprad \u00e8 l'unico fiume slovacco che scorre verso nord; tocca i distretti di Poprad, Ke\u017emarok e Star\u00e1 \u013dubov\u0148a e poi, per 31,1\u00a0km, forma il confine tra Slovacchia e Polonia."}
{"id": "1122178", "revid": "74173", "url": "https://it.wikipedia.org/wiki?curid=1122178", "title": "Fiume Poprad", "text": ""}
{"id": "1122180", "revid": "1305772", "url": "https://it.wikipedia.org/wiki?curid=1122180", "title": "Maillard", "text": ""}
{"id": "1122184", "revid": "22356", "url": "https://it.wikipedia.org/wiki?curid=1122184", "title": "Cymbospondylus", "text": "Il Cymbospondylus era un antico rappresentante degli ittiosauri. Lungo 6-9 metri, viveva nel Triassico medio (circa 220 milioni di anni fa) ed era uno dei pi\u00f9 grandi ittiosauri del suo tempo, anche se superato da un altro genere della sua famiglia, lo \"Shonisaurus\", lungo 15 metri. Nonostante la parentela con gli ittiosauri del Giurassico, \"Cymbospondylus\" era molto diverso da questi. I suoi fossili sono stati rinvenuti in Nevada e Germania. Il nome della specie \u00e8 stato attribuito da Joseph Leidy.\nCorpo.\nProbabilmente il Cymbospondylus nuotava dimenando il corpo da destra a sinistra proprio come fanno oggi le anguille o i serpenti marini. Aveva un muso simile, ma le pinne dorsale e caudale erano completamente assenti"}
{"id": "1122186", "revid": "165090", "url": "https://it.wikipedia.org/wiki?curid=1122186", "title": "Bulbo del rachide", "text": ""}
{"id": "1122187", "revid": "107098", "url": "https://it.wikipedia.org/wiki?curid=1122187", "title": "Costa di Serina", "text": ""}
{"id": "1122189", "revid": "50026", "url": "https://it.wikipedia.org/wiki?curid=1122189", "title": "Antonio Giuseppe Risso", "text": ""}
{"id": "1122190", "revid": "1305772", "url": "https://it.wikipedia.org/wiki?curid=1122190", "title": "Black &amp; White (videogioco)", "text": "Black &amp; White \u00e8 un videogioco strategico in tempo reale sviluppato dalla Lionhead Studios e pubblicato dalla Electronic Arts con la Feral Interactive nel 2001.\nModalit\u00e0 di gioco.\nSi tratta di un videogioco di divinit\u00e0, con diversi elementi tipici del videogioco d'azione: il giocatore interpreta il ruolo di un dio che sorveglia un'isola popolata di trib\u00f9; (Giapponesi, Tibetani, Greci, Aztechi, Pellirosse, Celti, Scandinavi ed Egizi).\nIl gioco presenta un mondo con paesaggio unit\u00e0 e strutture 3D, con elementi di magia, strategia ed elementi di combattimento con \"creature animali\" enormi;\nIl giocatore manifesta il suo controllo tramite una \"mano\" che muovendosi sullo schermo pu\u00f2 interagire con gli abitanti dell'isola. La mano consente di spostare oggetti, svegliare i personaggi, eseguire miracoli e altre azioni. L'utilizzo della tastiera \u00e8 ridotto al minimo indispensabile, sostituito da movimenti del mouse che permettono di eseguire tutte le operazioni necessarie allo svolgimento del videogioco.\nNel corso del gioco il giocatore pu\u00f2 decidere se effettuare o meno determinate azioni: le sue scelte vanno a modificare il karma, identificando cos\u00ec la divinit\u00e0 interpretata come buona o malvagia.\nLa bont\u00e0 o la malvagit\u00e0 della divinit\u00e0 si rispecchia visivamente nella mano che permette di interagire con il mondo circostante ma anche in alcuni aspetti legati al gioco stesso: se si \u00e8 una divinit\u00e0 malvagia eseguire miracoli di cura ad esempio richiede pi\u00f9 energia magica.\nAccoglienza.\nEredit\u00e0.\nDel titolo \u00e8 stata nel 2002 realizzata un'espansione: \"\" e un seguito detto \"Black &amp; White 2\", nel 2005."}
{"id": "1122193", "revid": "50026", "url": "https://it.wikipedia.org/wiki?curid=1122193", "title": "Antoine Joseph Risso", "text": ""}
{"id": "1122194", "revid": "287204", "url": "https://it.wikipedia.org/wiki?curid=1122194", "title": "Gjergji Lala", "text": "Carriera.\nDiplomato nel 1975 presso l'Accademia nazionale d'arte drammatica di Tirana (metodo Stanislavskij), \u00e8 conosciuto come interprete di numerosi personaggi al cinema, in teatro e in televisione.\nTra i suoi ruoli pi\u00f9 importanti spicca quello di Mihal Grameno nel film \"Liri a vdekje\" (\"Libert\u00e0 o morte\", 1979), per il quale viene premiato come miglior attore co-protagonista nel 1981 durante il IV Festival del Cinema albanese. In qualit\u00e0 di attore e regista ha lavorato in particolar modo con il Teatro stabile di Fier, e dal 1988 al 1992 nel Teatro della commedia di Lushnje, mettendo in scena varie opere nazionali e internazionali.\nDal 1992 vive in Italia, dove \u00e8 stato interprete in diversi film e serie tv. Tra i suoi ruoli, quello dell'ambasciatore sovietico nel film-tv \"Il papa buono\" di Ricky Tognazzi. Ha recitato inoltre nella settima stagione della serie tv \"La squadra\", in \"Don Matteo 5\", in \"Medicina generale\" (2008) e nei film \"L'uomo della carit\u00e0 - Don Luigi Di Liegro,\" (regia di Alessandro Di Robilant) e \"L'Orizzonte degli Eventi\" (regia Daniele Vicari)."}
{"id": "1122196", "revid": "121837", "url": "https://it.wikipedia.org/wiki?curid=1122196", "title": "Secondi d'arco", "text": ""}
{"id": "1122197", "revid": "162994", "url": "https://it.wikipedia.org/wiki?curid=1122197", "title": "Mister potato", "text": ""}
{"id": "1122199", "revid": "27723", "url": "https://it.wikipedia.org/wiki?curid=1122199", "title": "Accordo di Cotonou", "text": ""}
{"id": "1122201", "revid": "15756", "url": "https://it.wikipedia.org/wiki?curid=1122201", "title": "Riserva naturale Agoraie di sopra e Moggetto", "text": "La riserva naturale Agoraie di sopra e Moggetto \u00e8 una area naturale protetta situata nel comune di Rezzoaglio, in provincia di Genova, alle pendici del monte Aiona, e all'interno del Parco naturale regionale dell'Aveto. La riserva \u00e8 stata istituita nel 1971.\nTerritorio.\nLa riserva si suddivide in due aree: le Agoraie che occupano la maggior parte del territorio (15,50 ha) e il Moggetto (1,50 ha).\nLe Agoraie sono un gruppo di laghetti di origine glaciale tra i quali 4 perenni e 2 stagionali.\nI quattro laghi perenni sono il lago degli Abeti, il lago Riondo, le Agoraie di Mezzo e le Agoraie di Fondo o Stagno grande; mentre i due laghi stagionali si chiamano Pozza degli Abeti e Stagno Piccolo. Il lago pi\u00f9 peculiare \u00e8 il lago degli Abeti che deve il suo nome per la presenza sui suoi fondali di numerosi tronchi fossili di abeti.\nL'origine dei laghi va attribuita all'ultima era glaciale avvenuta nel Quaternario.\nIl Moggetto, chiamato anche Stagno Lastro \u00e8 un lago, anch'esso stagionale, nel quale trova spazio una notevole ittiofauna.\nFlora.\nLa flora della riserva naturale, che circonda fitta i laghi, \u00e8 molto varia. La flora arborea \u00e8 dominata dal faggio e, in minor quantit\u00e0, da varie conifere. Sono presenti numerosi relitti glaciali tra i quali \"Lycopodiella inundata\", \"Tricophorum caespitosum\", \"Sphagnum fuscum\", \"Sphagnum rubellum\", \"Drosera rotundifolia\", \"Menyanthes trifoliata\", \"Carex fusca\", \"Eriophorum angustifolium\", \"Eriophorum latifolium\", \"Rorippa islandica\" ed \"Eleocharis palustris\".\nAccesso.\nL'area \u00e8 accessibile solo per motivi didattici e scientifici."}
{"id": "1122202", "revid": "1013865", "url": "https://it.wikipedia.org/wiki?curid=1122202", "title": "Distretto di Aileu", "text": "Il distretto di Aileu \u00e8 un distretto amministrativo di Timor Est, che prende il nome dalla sua capitale: Aileu. Ha una popolazione di 48.837 abitanti (censimento 2015) ed un'area di 737\u00a0km\u00b2.\nStoria.\nEra formalmente parte dei distretto di Dili ma fu separato alla fine degli anni dell'amministrazione portoghese.\nGeografia fisica.\nIl distretto si trova nella parte nord occidentale di Timor Est ed \u00e8 uno dei due distretti senza sbocchi sul mare del paese, l'altro \u00e8 il distretto di Ermera.\nConfina a nord con il distretto di Dili, a est con il distretto di Manatuto, a sud-est con il distretto di Manufahi, a sud con il distretto di Ainaro, ad ovest con il distretto di Ermera ed a nord-ovest con il Distretto di Liqui\u00e7\u00e1.\nSottodistretti.\nIl territorio \u00e8 suddiviso in 4 sottodistretti:"}
{"id": "1122205", "revid": "547992", "url": "https://it.wikipedia.org/wiki?curid=1122205", "title": "Ragazza col turbante", "text": "La Ragazza col turbante, anche conosciuta come Ragazza con l'orecchino di perla (\"\"Meisje met de parel\"), \u00e8 un dipinto a olio su tela (44,5\u00d739\u00a0cm) di Jan Vermeer, databile al 1665-1666 circa e conservato nella Mauritshuis dell'Aia. Soprannominato talvolta la \"Monna Lisa\" olandese\", \u00e8 uno dei dipinti pi\u00f9 noti dell'artista, anche grazie a un romanzo e un film del 2003 di cui \u00e8 stato oggetto.\nStoria.\nTra i generi della pittura olandese i \"tronien\", ovvero soggetti di genere in costumi storici o esotici usati spesso per raffigurare personaggi del passato, biblici o antichizzanti, erano abbastanza frequenti, e risulta che Vermeer vi si dedic\u00f2 diverse volte. Nell'inventario dei beni della sua famiglia nel 1676 figurano \"\"tronien\" dipinti alla moda turca\" e ancora nel catalogo dell'asta Dissius (1696) si parla di \"tronien\" di sua mano ai numeri 22, 23 e 24.\nNessuna di queste tracce \u00e8 per\u00f2 collegabile con sicurezza al dipinto della Mauritshuis, che \u00e8 documentato solo dal 1881, quando fu messo all'asta all'Aia da un certo signor Braams e acquistato per una cifra irrisoria (2 fiorini pi\u00f9 30 centesimi di commissione) dal collezionista Arnoldus des Tombe su suggerimento dello storico dell'arte Victor de Stuers. Fu infine donato nel 1903 al museo con un lascito testamentario del des Tombe.\nLa datazione si basa su dati iconografici e stilistici, e viene collocata a ridosso della \"Donna con brocca d'acqua\" e dei \"tronien\" a fondo scuro realizzati da Michiel Sweerts ad Amsterdam nel 1660-1661. Numerosi gli apprezzamenti nel tempo. Tra questi Jan Veth scrisse nel 1908: \u00abSi potrebbe dire che questo, pi\u00f9 di qualsiasi Vermeer, sia dipinto con polvere di perle\u00bb.\nDurante la chiusura del museo per il completo restauro, la \"Ragazza col turbante\" \u00e8 stata il principale oggetto di una serie di mostre di successo nel mondo: nel 2012 al Museo nazionale di arte occidentale di Tokyo, nel 2013-2014 negli Stati Uniti (High Museum of Art di Atlanta, De Young Memorial Museum di San Francisco e Frick Collection di New York), nel 2014 a Bologna in Italia. Nel giugno 2014 \u00e8 infine tornata nella sua sede originaria, trovando per\u00f2 posto in un punto di maggior preminenza.\nDescrizione e stile.\nSu uno sfondo scuro, una fanciulla rappresentata con mezzo busto di profilo ruota la testa di tre quarti verso lo spettatore, in favore della luce che spiove da sinistra. Indossa un mantello color rame e una camicia bianca di cui si vede solo il colletto, oltre a un inusuale turbante fatto di una fascia azzurra che avvolge la testa e un drappo giallo annodato che pende dalla nuca fino alle spalle, terminando in frange azzurrine. Sebbene possa assomigliare alle figure di muse o di sibille, l'assenza di alcun attributo iconografico impedisce una reale identificazione.\nIl volto della ragazza, intriso di luce, mostra una rara bellezza: labbra rosse carnose che si dischiudono in un abbozzo stupefatto di sorriso, naso sottile e dritto, occhi grandi e vivi. La luce delle pupille \u00e8 poi richiamata dall'orecchino con una grossa perla, che brilla sulla penombra del collo. La perla \u00e8 dipinta utilizzando poche pennellate a goccia, separate l'una dall'altra: \u00e8 l'occhio umano che ha l'illusione di vederla intera.\nL'artista cattur\u00f2 con viva immediatezza l'espressione sfuggente, carica di un'innocente languidezza. Il fondo scuro mette in risalto le zone di luce, col colore applicato in pennellate dense e uniformi, poco sfumate, tranne nell'incarnato delicato e in alcune zone dove sono presenti piccoli punti, come nel contorno della bocca.\nLa perla.\nL'orecchino con perla del quadro, che cattura quasi da solo la centralit\u00e0 della luce di cui \u00e8 pervaso il dipinto, \u00e8 di grandi dimensioni ed \u00e8 a forma di goccia. Sebbene la ragazza che lo indossa appaia di modeste condizioni, tale monile era al tempo di Vermeer prerogativa delle dame aristocratiche e dell'alta borghesia. Nel XVII secolo le perle erano una preziosa rarit\u00e0: venivano cercate dai pescatori di perle e perfino importate dall'Estremo Oriente. Nel caso della perla raffigurata nel dipinto, si tratta di un esemplare di grandi dimensioni che, a parere di alcuni studiosi, in natura non esisterebbe; potrebbe anche trattarsi di un'imitazione in vetro soffiato di produzione veneziana.\nOmaggi.\nLa suggestiva leggenda che circonda questo quadro, e che colora con una punta di sentimentalismo la biografia di un grande pittore del quale si sa tuttora ben poco, e che poco ha lasciato (una trentina di dipinti in tutto e tutti di piccole dimensioni), \u00e8 stata rievocata per la letteratura nel 1986 dal racconto \"La ragazza col turbante\", presente nell'omonimo libro (tradotto in nove lingue) della scrittrice Marta Morazzoni e successivamente nel 2003 da un film dal titolo \"La ragazza con l'orecchino di perla\", interpretato dall'attrice Scarlett Johansson e ispirato al romanzo omonimo del 1999 della scrittrice Tracy Chevalier."}
{"id": "1122210", "revid": "104265", "url": "https://it.wikipedia.org/wiki?curid=1122210", "title": "Chiesa di San Pietro in Vinculis", "text": ""}
{"id": "1122215", "revid": "219110", "url": "https://it.wikipedia.org/wiki?curid=1122215", "title": "Media Descriptor File", "text": "Media Descriptor File \u00e8 un formato di file che identifica un'immagine di un disco DVD o CD creata tramite il software alcohol 120%. Rispetto al normale standard ISO questo formato di file immagazzina al suo interno le informazioni in formato raw, consentendo cos\u00ec la copia di backup di dischi protetti da scrittura. Per poter aprire tale file \u00e8 necessario avere il software suddetto, in quanto gli altri software di masterizzazioni, quali Nero Burning ROM o Easy CD Creator, non sono in grado di masterizzare cd a partire dai file .mdf.\nUlteriore utilizzo comune dei file .mdf \u00e8 quello di sfruttarli tramite un emulatore di drive cd. Il principio su cui si basa questo metodo \u00e8 il fatto che il pc ha una maggiore velocit\u00e0 di accesso ai dati su disco fisso rispetto alla velocit\u00e0 di accesso su cd-rom. Pertanto, a patto di avere sufficiente spazio su disco, leggere da disco un'immagine permette un incremento delle prestazioni di un pc. Il formato .mdf viene in aiuto in quanto riesce a superare molte delle protezioni che rendono illeggibile il cd oppure non avviabili i programmi contenuti in esso (e quindi non applicabile questa pratica)."}
{"id": "1122219", "revid": "486946", "url": "https://it.wikipedia.org/wiki?curid=1122219", "title": "Fuga da New York", "text": ""}
{"id": "1122222", "revid": "287204", "url": "https://it.wikipedia.org/wiki?curid=1122222", "title": "Donna che scrive una lettera alla presenza della domestica", "text": "La Donna che scrive una lettera alla presenza della domestica \u00e8 un dipinto a olio su tela (72,2x59,7\u00a0cm) di Jan Vermeer, databile al 1671 circa e conservato nella National Gallery of Ireland di Dublino. \u00c8 firmato sul foglio che sporge dal tavolo \"IV Meer\".\nStoria.\nProbabilmente il dipinto \u00e8 ricordato come \"raffigurante due personaggi, uno dei quali \u00e8 seduto a scrivere una lettera\" nella cessione al fornaio van Buyten da parte della vedova di Vermeer, assieme alla \"Suonatrice di chitarra\". Si trattava di una garanzia per un debito piuttosto consistente, di 617 fiorini.\nNei secoli XVIII e XIX pass\u00f2 per varie collezioni private, e prima di entrare nel museo, nel 1993, il dipinto venne rubato per ben due volte: la prima ad opera degli estremisti dell'IRA, la seconda da altri ladri.\nDescrizione e stile.\nIl tema della lettera fu esplorato pi\u00f9 volte da Vermeer. In questo caso l'ambientazione \u00e8 quella solita della stanza illuminata da una finestra a sinistra, da cui entra una luce che inonda i protagonisti: una donna seduta a un tavolo (coperto come di consueto da un pesante tappeto orientale di lana) assorta nella scrittura di una lettera e una serva che attende in disparte, che guarda dalla finestra per trovare un po' di silenziosa distrazione. L'atteggiamento della signora sembra tradire una certa irruenza: forse si tratta di una risposta a una lettera non gradita, magari quella accartocciata a terra in primo piano. Quello della domestica invece fa pensare all'impazienza di ricevere la lettera che essa dovr\u00e0 probabilmente spedire subito dopo.\nLa penombra rivela poi altri elementi della stanza: il pavimento a piastrelle bianche e nere ben scorciato in prospettiva, la tenda pesante verde in primo piano e quella leggera e bianca a lato della finestra (sulla quale si vede uno stemma), la sedia imbottita di velluto e il quadro appeso alla parete di sfondo, una grande scena con il \"Ritrovamento di Mos\u00e9\", opera che probabilmente era in casa dell'artista e che si ritrova, in scala pi\u00f9 piccola, anche nell\"Astronomo\". Tale soggetto era interpretato all'epoca come esempio di intervento della Divina Provvidenza, ma non \u00e8 chiaro se questa sia la chiave per celare un ipotetico significato allegorico della scena, connesso con la missiva."}
{"id": "1122223", "revid": "115800824", "url": "https://it.wikipedia.org/wiki?curid=1122223", "title": "Due ovali", "text": "Due ovali \u00e8 un dipinto a olio su tela (107x89,5\u00a0cm) realizzato nel 1919 dal pittore Vasilij Kandinskij.\n\u00c8 conservato nel Museo di Stato Russo di San Pietroburgo. \nSono raffigurate alcune forme allungate e volteggianti che in alcuni casi somigliano ad animali marini."}
{"id": "1122225", "revid": "125719547", "url": "https://it.wikipedia.org/wiki?curid=1122225", "title": "Lavandaia (Degas)", "text": "Lavandaia \u00e8 un dipinto del pittore francese Edgar Degas, realizzato nel 1875.\nDescrizione.\nMostrandosi sensibile all'influsso del Realismo, Degas fu un attento osservatore del mondo del lavoro. Con atteggiamento squisitamente voyeuristico il pittore registr\u00f2 diligentemente le misere condizioni del popolo, sottoposto al logorio di lavori massacranti e malpagati: non a caso, infatti, egli fu immensamente affascinato dal tema delle lavandaie, gi\u00e0 approfondito da pittori settecenteschi come Fragonard e Boucher in gioiose composizioni. Il romanziere realista Edmond de Goncourt, quando si rec\u00f2 il 12 febbraio 1874 nell\"'atelier\" di Degas, approv\u00f2 questa particolare scelta figurativa ritenendola congeniale alla sensibilit\u00e0 di un artista moderno, baudelaireneamente inteso:\nDegas, pur confrontandosi con il tema delle lavandaie, ne offr\u00ec tuttavia un'interpretazione radicalmente \u00abmoderna\u00bb, ben diversa dunque da quella gioiosamente frivola dei pittori francesi del XVIII secolo, come Fragonard e Boucher. Il presente dipinto, infatti, raffigura una lavandaia nelle sue umili vesti, prostrata dalla fatica mentre \u00e8 piegata sul ferro da stiro che muove utilizzando tutta la pesantezza del suo corpo. I volumi della figura sono messi in risalto dal candore della biancheria che la circonda: l'osservatore del dipinto, quindi, pu\u00f2 ben constatare come il suo viso sia triste e sofferente, ma improntato a una dignitosa quanto consapevole rassegnazione, come se la donna avesse preso coscienza dell'amara e immutabile realt\u00e0 che governa il suo destino."}
{"id": "1122226", "revid": "729019", "url": "https://it.wikipedia.org/wiki?curid=1122226", "title": "Il profeta Geremia", "text": "Il profeta Geremia \u00e8 un dipinto a olio su tela (115x146,3\u00a0cm) realizzato nel 1968 dal pittore Marc Chagall.\n\u00c8 conservato nel Centre Pompidou di Parigi."}
{"id": "1122230", "revid": "767487", "url": "https://it.wikipedia.org/wiki?curid=1122230", "title": "Ritratto dell'Infante Filippo Prospero", "text": "L'infante Filippo Prospero \u00e8 un dipinto a olio su tela (128,5x99,5\u00a0cm) realizzato nel 1659 dal pittore Diego Vel\u00e1zquez. \u00c8 conservato nel Kunsthistorisches Museum di Vienna.\nVi \u00e8 ritratto l'infante Filippo Prospero (1657-1661), figlio di Filippo IV di Spagna e della regina Marianna d'Austria, morto all'et\u00e0 di quattro anni."}
{"id": "1122233", "revid": "1305772", "url": "https://it.wikipedia.org/wiki?curid=1122233", "title": "Black &amp; White 2", "text": "Black &amp; White 2 \u00e8 un videogioco seguito di Black &amp; White, sviluppato dalla Lionhead Studios e pubblicato dalla Electronic Arts il 7 ottobre 2005 per Microsoft Windows. Feral Interactive ha sviluppato la versione per macOS.\nDel titolo ne \u00e8 stata fatta un'espansione: \"\" pubblicata nel 2006.\nTrama.\nIl giocatore sar\u00e0 impegnato nel ruolo di una divinit\u00e0, invocata dal proprio popolo al fine di sostenerlo e portarlo alla vittoria. Inoltre nel nuovo capitolo il dio dovr\u00e0 scegliere anche di creare un animale, una sorta di alter ego terrestre, che ne costituir\u00e0 la controparte terrena, per interagire con le popolazioni terrestri.\nCaratteristiche.\nCome il predecessore, si tratta di un videogioco strategico in tempo reale, specificatamente di un videogioco di divinit\u00e0, con componenti di combattimento tipiche del videogioco d'azione (con paesaggio unit\u00e0 e strutture 3D).\nAll'inizio dell'avventura bisogner\u00e0 scegliere una delle quattro creature divine: il lupo, la scimmia, il leone e la mucca. Queste creature, man mano che si proseguir\u00e0 nel gioco cresceranno, cambieranno di aspetto (a seconda di quanto saremo buoni o cattivi), lotteranno contro le creature degli dei avversari e impareranno ci\u00f2 che gli si insegna.\nDurante tutto il gioco si \u00e8 accompagnati da due parti della propria coscienza: un angelo e un diavolo. Entrambi tentano di convincere a dar retta ad uno a scapito dell'altro: la verit\u00e0 \u00e8 che in questo gioco non esiste una via \"giusta\" per affrontarlo, sta al giocatore decidere come comportarsi.\nLe isole su cui si svolge il gioco sono 8, ognuna delle quali possiede una popolazione autoctona controllata da un capo. Nelle isole, oltre ai villaggi, saranno presenti anche \"mini-sfide\", segnate da pergamene argentee (le pergamene oro indicano le missioni fondamentali per il proseguimento dell'avventura): queste sfide possono variare dal far tacere un gallo che canta troppo al lanciare botti piene di liquore da un posto all'altro. Una volta finita la sfida vengono assegnati i \"Tributi\" i quali permettono (tramite un menu) di acquistare nuovi edifici per la citt\u00e0, miracoli, miracoli divini, poteri per la creatura e i suoi potenziamenti.\nAltra caratteristica del gioco \u00e8 la possibilit\u00e0 di controllare il ciclo giorno\\notte: cliccando sul cielo infatti apparir\u00e0 un disco e a seconda di come si muove il mouse si passer\u00e0 all'alba, al tramonto e al resto.\nBisogna anche dire che le popolazioni ostili sceglieranno se attaccarti o meno a seconda delle scelte operate (tra guerra o pace).\nLa scelta tra \"Bene\" e \"Male\".\nIn Black &amp; White 2 il fascino dell'essere un dio sta anche nel decidere se essere una divinit\u00e0 misericordiosa e buona oppure un dio battagliero e assetato di sangue, tutto dipender\u00e0 dalle scelte del giocatore. Per esempio, costruendo caserme, attaccando i nemici, sradicando gli alberi si diverr\u00e0 sempre di pi\u00f9 un dio malefico. Mentre costruendo case, accettando i gruppi di emigranti nel proprio territorio si diverr\u00e0 sempre di pi\u00f9 un dio benevolo.\nL'allineamento avr\u00e0 come conseguenza anche quella di cambiare l'aspetto della proprio creatura, pi\u00f9 si \u00e8 buoni pi\u00f9 la creatura sar\u00e0 di aspetto amichevole, pi\u00f9 si \u00e8 cattivi pi\u00f9 il vostro animale sembrer\u00e0 selvaggio e cattivo. Per controllare il proprio allineamento bisogna andare nella piazza della citt\u00e0 e ci sar\u00e0 una fontanella che sputer\u00e0 acqua o fuoco in base all'allineamento. Quando si \u00e8 buoni ci sono alcuni vantaggi quanto ci sono per essere cattivi, anche se non sono sempre gli stessi.\nPer esempio: se si \u00e8 buoni la gente vi amer\u00e0 di pi\u00f9 o praticher\u00e0 il proprio lavoro con serenit\u00e0 e costanza, per chi \u00e8 cattivo invece \u00e8 possibile creare armate forti e potenti perch\u00e9 i cittadini sono abituati a combattere, anche se opporrano resistenza certe volte.\nIl gioco non \u00e8 pi\u00f9 distribuito n\u00e9 da EA n\u00e9 da nessun altro distributore."}
{"id": "1122235", "revid": "767487", "url": "https://it.wikipedia.org/wiki?curid=1122235", "title": "J\u00f3zsef B\u00e1n\u00e1s", "text": "Biografia.\n di natali ungheresi, si trasfer\u00ec all'et\u00e0 di 4 anni a Budapest. Inizi\u00f2 a giocare nel Ferencvaros per poi passare nel 1913 alVasas di Budapest e quindi trasferirsi nel 1919 in Cecoslovacchia, dove vest\u00ec la maglia del Teplitzer.\nNel 1924 si trasfer\u00ec in Italia, al Milan; centromediano, esord\u00ec in campionato contro l'Andrea Doria (2-0 per i rossoneri), imponendosi subito per personalit\u00e0 e visione di gioco. Dotato di grande temperamento, si narra che, all'arrivo della primavera, rimanesse quasi a digiuno per quindici giorni per disintossicarsi delle tossine accumulate durante l'inverno.\nSul finale della stagione 1925-1926 s'infortun\u00f2 a un ginocchio nel corso di una gara contro l'Alessandria; non potendo continuare a disputare campionati di alto livello fu costretto a tornare in patria; fece ritorno in Italia nel 1930, quando il Milan lo richiam\u00f2 ingaggiandolo come \"trainer\". In questo ruolo diede al calcio nazionale italiano un personalissimo contributo per l'evoluzione della tattica del gioco e dei sistemi di preparazione atletica; al fu pigmalione del fiumano Ezio Loik e allen\u00f2 tra gli altri Nereo Rocco, \"Cina\" Bonizzoni, Sandro Salvadore, Giovanni Trapattoni, Gigi Radice.\nNella trentennale carriera di allenatore sedette sulle panchine, oltre che di Milan e Venezia, Padova, Cremonese (in tre occasioni), Brescia, e il Catania.\nNel 1953-1954 allenava il Bagheria quando fu richiamato dal Palermo per prendere il posto di Rodolphe Hiden a fine marzo; tuttavia i dirigenti bagheresi gli impedirono di lasciare la squadra perch\u00e9 una clausola del contratto gli permetteva di tornare con i rosanero solo per curare la squadra riserve.\nDal 1956 al 1961 guida l'Acireale, con cui vince un campionato di Promozione Siciliana nella stagione 1957-58. Nel 1959 era stato chiamato da Viani e Bonizzoni come consulente tecnico e restauratore atletico del Milan lanciato verso il titolo di Campione d'Italia. Nel 1961 si ritir\u00f2 dall'attivit\u00e0.\nMor\u00ec nel 1973, a 79 anni."}
{"id": "1122236", "revid": "949200", "url": "https://it.wikipedia.org/wiki?curid=1122236", "title": "Studio finale per lo Chahut", "text": "Studio finale per lo Chahut (\u00c9tude finale pour Le Chahut) \u00e8 un dipinto a olio su tela (55,7x46,2\u00a0cm) realizzato nel 1889 dal pittore francese Georges-Pierre Seurat.\n\u00c8 conservato nell'Albright-Knox Art Gallery di Buffalo.\nIl dipinto \u00e8 uno studio di uno de' Lo Chahut.\nCollegamenti esterni.\nSito Ufficiale della Albright-Knox Art Gallery"}
{"id": "1122245", "revid": "1543377", "url": "https://it.wikipedia.org/wiki?curid=1122245", "title": "Morinaga", "text": "Morinaga fu uno dei due sh\u014dgun (\"Sei-i Taish\u014dgun\") del Giappone durante la restaurazione Kenmu (1333-1336), un breve periodo di ripristino del potere imperiale intercorso tra la caduta dello shogunato Kamakura (1185-1333) e l'ascesa dello shogunato Ashikaga (1336-1573). Il suo titolo era . I caratteri che compongono il nome di Morinaga possono essere letti anche \"Moriyoshi\", l'altro nome con cui il principe \u00e8 noto.\nAll'et\u00e0 di 18 anni, venne nominato dal padre abate del tempio Enryaku-ji del monte Hiei, presso Kyoto. Con lo scoppio della guerra Genk\u014d, mediante la quale Go-Daigo riusc\u00ec ad abbattere lo shogunato Kamakura, Morinaga lasci\u00f2 il tempio e si un\u00ec, nella provincia di Kii, alle forze imperiali comandate dal samurai Kusunoki Masashige. Assieme difesero le fortezze di Akasaka e Chihaya dall'assedio delle truppe dello shogunato. L'eroica resistenza ed il coraggio dimostrato contribuirono ad attirare alla causa imperiale una larga fascia di guerrieri. La guerra si concluse nel 1333, con la vittoria delle forze imperiali, quando il generale Nitta Yoshisada condusse le sue truppe ad espugnare Kamakura, la capitale dello shogunato, ed il generale Ashikaga Takauji, comandante delle truppe dello shogunato, pass\u00f2 dalla parte degli imperiali e conquist\u00f2 Kyoto.\nEbbe allora inizio il breve periodo chiamato restaurazione Kenmu, con cui il sovrano tent\u00f2 di restituire alla casa imperiale l'influenza politica perduta da secoli. Morinaga fu nominato sh\u014dgun nel 1334, un atto che dest\u00f2 le gelosie dei capi del clan Ashikaga, che in qualit\u00e0 di generali dell'esercito e di discendenti del clan Minamoto, erano convinti che tale incarico spettasse a Takauji. A ci\u00f2 si un\u00ec un grave ritardo nella ridistribuzione dei feudi tra i clan vincitori ed altri provvedimenti autoritari dell'imperatore Go-Daigo, che diffusero ulteriore malcontento tra i samurai.\nLa situazione precipit\u00f2 verso l'autunno, quando Ashikaga Takauji accus\u00f2 Morinaga di aver complottato contro di lui. Il principe fu arrestato e successivamente esiliato da Kyoto a Kamakura dove fu confinato nel tempio Tokoji (o in una grotta nelle vicinanze secondo altre fonti). La citt\u00e0 era sotto il controllo del fratello di Takauji, Ashikaga Tadayoshi.\nAlcuni mesi dopo le forze rimanenti del clan H\u014dj\u014d, l'ultima sacca di resistenza del vecchio shogunato, attaccarono la citt\u00e0 di Kamakura, costringendo alla fuga le truppe fedeli all'imperatore comandate da Tadayoshi che, nella confusione e non sapendo cosa fare del prigioniero, diede ordine di decapitare Morinaga il 23 luglio del 1335.\nIn corrispondenza delle rovine del tempio Tokoji, fu eretto per volere dell'imperatore Meiji nel 1869 il santuario di Kamakura-gu, in memoria di Morinaga."}
{"id": "1122252", "revid": "599013", "url": "https://it.wikipedia.org/wiki?curid=1122252", "title": "Buddhismo greco", "text": " \nIl termine buddismo greco si riferisce al sincretismo culturale esistente tra l'ellenismo e il buddismo, il quale si svilupp\u00f2 attraverso un periodo di circa ottocento anni tra il IV secolo a.C. e il V secolo in Battriana e nel subcontinente indiano, corrispondente ai territori dei moderni Afghanistan, India e Pakistan.\n\u00c8 stata la conseguenza culturale di una lunga catena di interazioni iniziata con l'arrivo dei greci in Asia centrale a partire dal momento in cui Alessandro Magno istitu\u00ec il regno indo-greco ed ampliatosi durante la fioritura dell'impero Kusana.\nIl buddismo greco condizion\u00f2 l'arte e forse influenz\u00f2 lo sviluppo spirituale e filosofico del buddismo, in particolare quello della scuola del buddismo Mah\u0101y\u0101na, prima che fosse adottato dall'Asia Centrale e Nord-Est a partire dal I secolo ed approdando successivamente in Cina, Corea e Giappone, fino alla Siberia e al Vietnam.\nStoria.\nL'interazione tra Grecia ellenistica e buddismo risale al periodo in cui Alessandro Magno conquist\u00f2 l'impero achemenide ed altre regioni dell'Asia centrale nel 334 a.C., attraversando poi l'Indo e il fiume Jhelum a seguito della battaglia dell'Idaspe, per arrivare fino alle rive del Beas e quindi giungere a stabilire un contatto diretto con l'India.\nAlessandro fece fondare diverse citt\u00e0 nei suoi nuovi territori, tra le aree dell'Amu Darya e della Battriana, con insediamenti greci che si estesero in seguito ulteriormente fino al passo Khyber, a porzioni del regno di Gandh\u0101ra (vedi a tal proposito Taxila) e alla regione del Punjab. Tutte queste regioni corrispondono ad un passaggio geografico unico esistente tra la catena montuosa dell'Himalaya e dell'Hindu Kush, attraverso il quale la maggior parte delle interazioni tra subcontinente indiano ed Asia centrale ha avuto luogo, generando un intenso scambio culturale e commerciale.\nDopo la morte di Alessandro avvenuta il 10 giugno 323 a.C., i diadochi o \"successori\" fondarono ognuno il proprio regno, dai territori dell'Anatolia e dell'Egitto al centro dell'Asia: il generale Seleuco istitu\u00ec l'impero seleucide, che si estendeva fino ai confini indiani. Pi\u00f9 tardi la parte orientale del regno si stacc\u00f2 per venir a formare il regno greco-battriano (250-125 a.C.), seguito dal regno indo-greco (180 a.C.-10 d.C.) ed infine dall'impero Kusana (I-III secolo).\nL'interazione della cultura greca con quella buddhista dur\u00f2 nel tempo e prosegu\u00ec florida per diversi secoli, fino a quando non si concluse bruscamente nel V secolo per colpa delle invasioni espansionistiche degli Unni bianchi.\nInterazioni religiose.\nLa lunghezza della presenza greca nell'Asia centrale e in India settentrionale ha fornito molte opportunit\u00e0 d'interazione, non solo sul piano artistico ma anche su quello religioso.\nAlessandro in Battria e in India (331-325).\nQuando Alessandro invase la Battriana e penetr\u00f2 nel regno di Gandh\u0101ra queste aree risultavano essere gi\u00e0 sotto l'influenza degli asceti itineranti detti \u015arama\u1e47a, probabilmente nello specifico buddhista e giainista. Secondo una leggenda conservata nel \"Canone p\u0101li\" due fratelli mercanti di Kamsabhoga in Battria, Tapassu e Bhallika, porsero i dovuti omaggi compiendo una visita a Gautama Buddha e divenendo cos\u00ec suoi discepoli; la leggenda narra che poi ritornarono verso le loro case per diffondere l'insegnamento ricevuto.\nNel 326 a.C. Alessandro arriv\u00f2 a conquistare la regione pi\u00f9 settentrionale dell'India; il re Ambhi di Taxila, conosciuto in lingua greca antica come Taxiles, si arrese e consegn\u00f2 al condottiero la sua citt\u00e0, allora gi\u00e0 un notevole centro buddhista. Alessandro combatt\u00e9 poi un'epica battaglia contro Poro di Paurava, in Punjab, nella battaglia dell'Idaspe del 326 a.C.\nDiversi filosofi greci tra cui Pirrone, Anassarco e Onesicrito vennero selezionati per accompagnare l'esercito di Alessandro nelle sue campagne militari in Oriente. Durante i 18 mesi che rimasero presso i confini del territorio indiano, furono in grado d'interagire con asceti e mistici asiatici, generalmente descritti col nome di gimnosofisti o \"filosofi nudi\". Pirrone, tornato in terra greca divenne il primo fautore dello scetticismo filosofico e fondatore della scuola detta pirronismo.\nIl biografo greco Diogene Laerzio spieg\u00f2 che l'equanimit\u00e0 e il distacco di Pirrone dalle cose del mondo furono il risultato di insegnamenti acquisiti in India; pochi dei suoi detti sono direttamente conosciuti per esser stati tramandati, ma quelli che rimangono ricordano chiaramente il pensiero sramanico dei monaci itineranti buddhisti: \"\"Niente esiste davvero, ma l'intera vita umana \u00e8 governata dalla convenzione... Niente \u00e8 di per s\u00e9 pi\u00f9 di questo\".\nUn altro di questi filosofi, Onesicrito, che segu\u00ec la scuola del cinismo, \u00e8 detto dallo storico Strabone che ebbe imparato in India molti dei suoi precetti:\"Nulla di ci\u00f2 che accade \u00e8 tutto cattivo o tutto buono, le opinioni non sono altro che sogni... La migliore filosofia \u00e8 quella che libera la mente sia dal piacere sia dal dolore\"\".\nImpero Maurya (322-183 a.C.).\nL'imperatore indiano Chandragupta Maurya, fondatore dell'omonimo regno, fece riconquistare nel 322 a.C. circa il territorio indiano del nord-ovest che era stato perso con l'arrivo di Alessandro. Tuttavia i contatti vennero mantenuti, soprattutto con i vicini greco-iranici dell'impero Seleucide; l'imperatore Seleuco I contratt\u00f2 perfino un accordo coniugale come parte d'un durevole trattato di pace e molti greci come ad esempio lo storico Megastene, vissero per un periodo di tempo risiedendo stabilmente all'interno della corte reale dei Maurya.\nIl nipote di Chandragupta, Ashoka, abbracci\u00f2 la fede buddhista e divenne uno dei pi\u00f9 grandi fautori del proselitismo nella linea tradizionale del buddismo Theravada nonch\u00e9 dei compilatori e raccoglitori del \"Canone p\u0101li\", insistendo molto sul precetto della non-violenza sia nei confronti degli esseri umani sia delle altre forme animali (l'Ahimsa) ed istituendo alcuni tra i precetti generali che avrebbero dovuto governare la vita dei laici.\nSecondo gli \"Editti di A\u015boka\" fissati nella pietra, alcuni dei quali scritti in greco ed alcuni altri in alfabeto aramaico, questi ultimi da inviare all'impero achemenide, l'imperatore mand\u00f2 alcuni emissari buddhisti nelle terre asiatiche abitate dai greci, facendoli giungere fino alle rive del Mar Mediterraneo.\nInfine, alcuni degli emissari di Ashoka, come il famoso Dharmaraksita, vengono descritti nelle fonti Pali come \"Yona\", monaci greco-buddhisti attivi nel proselitismo (Mahavamsa, XII), fondando l'omonima scuola di buddismo Dharmaguptaka.\nPresenza greca in Battriana (325-125 a.C.).\nAlessandro aveva stabilito in Battria diverse citt\u00e0 tra cui Ai-Khanum (l'Alessandria sull'Oxus) e Bagram, con un'amministrazione che doveva durare pi\u00f9 di due secoli, prima sottoposta all'impero seleucide e poi al regno greco-battriano; per tutto questo tempo le postazioni e \"colonie\" greche rimasero a contatto diretto con il territorio indiano.\nI greci inviarono ambasciatori presso la corte dell'impero Maurya, come lo storico Megastene sotto Chandragupta Maurya, e pi\u00f9 tardi Deimaco (storico) sotto il figlio Bindusara, che ha riferito ampiamente sulla civilt\u00e0 degli indiani. Megastene invi\u00f2 rapporti dettagliati sulle religioni indiane, conosciute, apprezzate e diffuse in tutto il mondo classico da tempo.\nI greco-battriani hanno mantenuto una forte cultura ellenistica sui confini dell'India durante la dominazione della dinastia reale Maurya, come vien ben esemplificato anche dalsito archeologico di Ai-Khanum. Quando l'impero dei Maurya venne rovesciato dall'impero costituito dagli Shunga all'incirca verso il 180 a.C., i greco-battriani riuscirono ad ampliarsi in direzione dell'India, laddove riuscirono a stabilire il regno indo-greco, in base al quale il buddismo \u00e8 stato in grado di fiorire ed espandersi.\nRegno indo-greco e buddismo (180 a.C.-10 d.C.).\nI greco-battriani arrivarono a conquistare parti dell'India settentrionale a partire dal 180 a.C., la ove sono conosciuti come indo-greci. Hanno controllato diverse zone del territorio indiano del nord fino al 10 d.C.\nIl buddismo prosper\u00f2 sotto i re indo-greci, ed \u00e8 stato suggerito che la loro invasione dell'India avesse come scopo primario proprio quello di proteggere la fede buddhista dalle persecuzioni religiose avviate dagli Shunga (185-73 a.C.) che avevano da poco rovesciato i Maurya loro protettori. Zarmanochega era uno sramana (forse, ma non necessariamente un buddhista) che, secondo le antiche fonti storiche (Strabone, Dione Cassio e Nicola di Damasco) si rec\u00f2 ad Antiochia e poi fino ad Atene quando nell'impero romano governava ancora Augusto (morto nel 14 d.C.).\nInfluenze artistiche.\nNumerose opere dell'arte greco-buddhista mostrano una mescolanza implicita tra arte greca e arte buddhista, soprattutto attorno a taluni centri di creazione come a quella riferita all'arte di Gandh\u0101ra, produzione dell'omonimo regno; l'oggetto d'arte qui \u00e8 decisamente buddhista, mentre la maggior parte dei motivi di contorno sono di origine ellenistica o dell'Asia occidentale.\nLa rappresentazione antropomorfa del Buddha.\nAnche se sussiste ancora un certo dibattito a tal proposito, le prime rappresentazioni del Buddha in stile antropomorfico sono spesso considerate essere come un risultato dell'interazione greco-buddhista; prima di questa innovazione, l'arte rifacentesi al buddismo seguiva l'aniconismo: il Buddha veniva cio\u00e8 rappresentato solamente attraverso i suoi simboli riconoscibili (un trono perfettamente vuoto, l'albero della Bodhi, l'impronta del Buddha, il dharmacakra o \"ruota del dharma).\nQuesta riluttanza nei confronti delle raffigurazioni antropomorfiche, assieme al sofisticato sviluppo dei simboli aniconici (il tutto anche per evitare in scene narrative la visualizzazione di altre figure umane), sembra esser collegato ad uno degli stesi \"detti\" del Buddha riportato nel \"D\u012bgha Nik\u0101ya\" o \"Raccolta dei discorsi lunghi\" in cui scoraggiava le rappresentazioni di se stesso dopo l'estinzione del proprio corpo.\nProbabilmente, non sentendosi vincolati da queste restrizioni ed a causa del loro \"culto della forma\", furono proprio i greci i primi a tentare una rappresentazione scultorea del Buddha. In molte parti del mondo antico i greci hanno attivamente prodotto lo sviluppo di divinit\u00e0 sincretiche, le quali avrebbero pi\u00f9 facilmente potuto diventare un obiettivo religioso comune per le popolazioni di diverse tradizioni: un esempio ben noto \u00e8 quello dato da Serapide, introdotto da Tolomeo I in terra egizia, che univa per l'appunto gli aspetti della divinit\u00e0 greca con quella egizia.\nCos\u00ec anche in India era pi\u00f9 che naturale per i greci cercare di creare una singola divinit\u00e0 comune, combinando quindi l'immagine di un dio-re greco (come Apollo, o forse come il fondatore divinizzato del regno indo-greco, Demetrio I di Battria), con le tradizionali caratteristiche fisiche del Buddha. Molti degli elementi stilistici presenti nelle rappresentazioni dell'aspetto fisico del Buddha sono di influenza greca: l'himation indossato, la posizione in contrapposto delle figure in piedi, vedi ad esempio i Buddha eretti dell'arte di Gandh\u0101ra del I-II secolo i cui capelli ricci stilizzati e l'U\u1e63\u1e47\u012b\u1e63a (protuberanza ovale sulla sommit\u00e0 del cranio) deriverebbero in apparenza dallo stile dell\"Apollo del Belvedere\" datato 330 a.C.; infine la qualit\u00e0 misurata dei volti, il tutto reso con forte realismo artistico.\nUna gran quantit\u00e0 di sculture combinanti lo stile buddhista e quello puramente ellenistico, assieme ad una notevole e numerosa iconografia, sono stati rinvenuti durante gli scavi nel sito archeologico di Hadda nel moderno Afghanistan. I capelli ricciuti di Buddha vengono descritti nella famosa lista delle sue principali caratteristiche fisiche riconoscibili; nei sutra buddhisti i capelli con i riccioli che svoltano a destra vengono per la prima volta descritti nel \"Canone p\u0101li\", ma troviamo la stessa descrizione anche nel \"Praj\u00f1\u0101p\u0101ramit\u0101 S\u016btra\"\nGli artisti greci sono stati con tutta probabilit\u00e0 i primi autori di tali descrizioni rappresentate, in particolar modo nelle statue in piedi le quali mostrano un \"trattamento realistico delle pieghe e in alcuni casi anche un accenno di volume, che caratterizza da sempre il lavoro migliore dell'arte greca; questa forma \u00e8 classica o greco-ellenistica, non quella arcaizzante trasmessa dall'arte persiana presente in Battriana n\u00e9 quella tipica dell'arte romana\".\nL'influenza stilistica greca sulla rappresentazione del Buddha, attraverso il suo \"realistico idealismo\", ha permesso anche una visualizzazione di gran lunga pi\u00f9 accessibile, comprensibile ed attraente dello stato ultimo di illuminazione del buddismo, permettendogli in tal modo di raggiungere anche un pubblico pi\u00f9 vasto.\nNel corso dei secoli successivi questa rappresentazione antropomorfa del Buddha ha definito il canone dell'arte peculiarmente buddhista, ma ha nonostante ci\u00f2 continuato ad evolversi per incorporare vieppi\u00f9 anche gli elementi pi\u00f9 generalmente asiatici e specificamente indiani\nUn pantheon buddhista ellenizzato.\nDiverse altre figure divine buddhiste posson esser state influenzate dalle divinit\u00e0 greche: ad esempio Eracle che indossa una pelle di leone, la divinit\u00e0 protettrice di Demetrio I di Battria, \"\u00e8 servito come modello artistico per ritrarre Vajrap\u0101\u1e47i, uno dei protettori del Buddha\". In Giappone questa espressione ulteriormente tradotta, con piena fierezza irosa e forza muscolare si pu\u00f2 notare nei Nio (divinit\u00e0 guardiane del Buddha posizionate in piedi) che si possono ammirare fino ai giorni nostri all'ingresso di molti templi buddhisti.\nBuddismo greco e ascesa del Mahayana.\nIl contesto geografico, culturale e storico della nascita del buddismo Mah\u0101y\u0101na nel corso del I secolo a.C. nel nordovest indiano, mantiene innumerevoli punti di contatto col regno indo-greco ed intense influenza multiculturali. Secondo l'esperto canadese di storia delle religioni Richard Foltz le \"\"influenze formative chiave per lo sviluppo precoce del Mahayana e del movimento della Terra Pura (Amidismo), che sono diventati presto parte fondamentale della civilt\u00e0 dell'Asia orientale, sono da ricercare in precedenti incontri del Buddismo lungo la Via della Seta\".\nDal momento in cui il buddismo Mahayana \u00e8 emerso, esso ha ricevuto \"influenze popolari dai culti devozionali ind\u00f9 (la bhakti ad esempio), persiani e delle teologie greco-romane che filtravano in India da nord-ovest\"\"\nProselitismo.\nMonaci buddhisti provenienti dalla regione del regno di Gandh\u0101ra, l\u00e0 ove il buddismo greco risultava essere pi\u00f9 influente, hanno svolto un ruolo chiave nello sviluppo e conseguente trasmissione delle idee buddhiste in direzione dell'Asia settentrionale\nBuddismo greco e Occidente.\nNella direzione della civilt\u00e0 occidentale, il sincretismo greco-buddhista pu\u00f2 anche aver avuto una certa influenza formativa sulle religioni del bacino del Mediterraneo.\nIniziative di Ashoka funzionalizzate alla diffusione del buddhismo in occidente sono attestate da vari documenti, uno di questi presenta d'un greco, che da buddhista assunse come nome \"Dhammarakkhita\", inviato in occidente a tal fine.\nIl permanere, nel mondo greco-ellenistico dei secoli seguenti, della conoscenza del buddhismo \u00e8 comprovato dal ritrovamento in Egitto d'una pietra d'epoca tolemaica con l'incisione del \"dhammacakka\" e da cenni in testi di vari autori dell'et\u00e0 imperiale. Da questi dati \u00e8 stato ipotizzato che ad Alessandria d'Egitto, all'incirca durante il II secolo e.c., fosse presente una comunit\u00e0 buddhista.\nScambi.\nL'Intenso scambio fisico verso ovest in questo momento lungo la via della Seta \u00e8 confermato dall'acuto interesse romano per la seta a partire dal I secolo, al punto che il Senato romano emise, invano, diverse disposizioni per vietare l'uso della seta, per motivi economici e morali. Ci\u00f2 \u00e8 attestato da almeno tre autori: Strabone, (64/63 a.C.,-circa 24 d.C.) Lucio Anneo Seneca (circa 3 a.C.-65 d.C.) e Plinio il Vecchio (23-79 d.C.). Il suddetto Strabone e Plutarco (circa 45-125 d.C.) hanno anche scritto sul re Menandro del regno indo-greco buddhista, a conferma che le informazioni sui buddisti nel mondo indo-greco stavano circolando in tutto il mondo ellenistico."}
{"id": "1122254", "revid": "116966593", "url": "https://it.wikipedia.org/wiki?curid=1122254", "title": "Votkinsk", "text": "Votkinsk () \u00e8 una citt\u00e0 industriale della Russia europea centro-orientale, situata nella Repubblica Autonoma dell'Udmurtia a breve distanza dal fiume Kama e dal bacino artificiale omonimo e a mille km a est di Mosca. La citt\u00e0 \u00e8 capoluogo del \"rajon\" Votkinskij.\nA Votkinsk nacque nel 1840 il musicista P\u00ebtr Il'i\u010d \u010cajkovskij.\nLa citt\u00e0 ospita un impianto del Moscow Institute of Thermal Technology, chiamato Impianto di costruzione di macchine di Votkinsk, che produce missili a lungo raggio. Nel quadro del trattato INF Intermediate-Range Nuclear Forces, concluso tra Stati Uniti e Russia, questo luogo di produzione di missili \u00e8 stato prescelto per le ispezioni da parte del personale americano, con corrispondente sito americano ispezionato dai russi a Salt Lake City, Utah.\nVotkinsk \u00e8 gemellata con West Jordan, Utah, USA."}
{"id": "1122256", "revid": "1226", "url": "https://it.wikipedia.org/wiki?curid=1122256", "title": "Teoria dell'antico astronauta", "text": ""}
{"id": "1122259", "revid": "75435", "url": "https://it.wikipedia.org/wiki?curid=1122259", "title": "4 Esdra", "text": ""}
{"id": "1122264", "revid": "767487", "url": "https://it.wikipedia.org/wiki?curid=1122264", "title": "Zuccheriera, bricco e piatto con frutta", "text": "Zuccheriera, bricco e piatto con frutta \u00e8 un dipinto a olio su tela (61 x 90\u00a0cm) realizzato nel 1890 circa dal pittore Paul C\u00e9zanne.\n\u00c8 conservato nel Museo Pu\u0161kin di Mosca.\nQuesto quadro raffigura una zuccheriera, un bricco esagonale ed un piatto con frutti posato su una tovaglia bianca rigata di rosso."}
{"id": "1122265", "revid": "36426", "url": "https://it.wikipedia.org/wiki?curid=1122265", "title": "Minerva protegge la Pace da Marte", "text": "Minerva protegge la Pace da Marte (Pace e Guerra) \u00e8 un dipinto (208x298 cm) realizzato tra il 1629 ed il 1630 dal pittore Pieter Paul Rubens.\n\u00c8 conservato nella National Gallery di Londra.\nRubens dipinse il quadro a Londra durante per una missione diplomatica di pace per la Spagna con l'Inghilterra e lo don\u00f2 a re Carlo I.\nIl dipinto rappresenta Minerva, dea della guerra, oltre che della saggezza e protettrice degli artigiani, nell'atto di allontanare Marte, dio maschile della guerra, mentre davanti a loro sta la figura nuda della Pace."}
{"id": "1122268", "revid": "116029366", "url": "https://it.wikipedia.org/wiki?curid=1122268", "title": "Apocalisse di Sedrach", "text": "L'Apocalisse di Sadrach \u00e8 un apocrifo dell'Antico Testamento scritto nel III-IV secolo d.C. in greco, riferito a Sedrach (Anania in ebraico, vissuto nel VI secolo a.C.). Di origine cristiana, forse \u00e8 un rimaneggiamento di un precedente testo giudaico (II secolo d.C.?) con sostituzione di Ges\u00f9 all'angelo Michele. Appartiene al genere apocalittico.\nNarra il viaggio in paradiso di Sedrach e il suo dialogo con Dio, che gli dice di permettere il male nel mondo per amore della libert\u00e0 dell'uomo"}
{"id": "1122274", "revid": "767487", "url": "https://it.wikipedia.org/wiki?curid=1122274", "title": "Modulo di taglio", "text": "Il modulo di taglio, detto pi\u00f9 propriamente modulo elastico tangenziale (altri nomi: modulo di scorrimento, di rigidit\u00e0 trasversale), \u00e8 la costante di Lam\u00e9 che esprime il rapporto sforzo-deformazione tangenziali.\nIl modulo di taglio viene considerato un parametro derivato, esprimibile in due parametri elementari: il modulo elastico (\"normale\", detto anche \"modulo di Young\") e il coefficiente di Poisson. In effetti, si pu\u00f2 scegliere di caratterizzare un materiale secondo la modalit\u00e0 standard internazionale, con modulo elastico (\"normale\") e modulo di Poisson, ma nulla vieta di scegliere di descriverlo invece col modulo \"tangenziale\" e il modulo di Poisson, o addirittura con modulo normale e tangenziale, lasciando quello di Poisson come implicito. La scelta standard \u00e8 per\u00f2 la pi\u00f9 diffusa, e porta solitamente a formule pi\u00f9 semplici. Il modulo trasversale pu\u00f2 essere normalmente calcolato a partire dagli altri due parametri attraverso:\ndove:\nVisualizzazione.\nData una piastra di lunghezza indefinita di spessore h, perpendicolare all'asse formula_5, sulle cui facce agisce una coppia di tensioni tangenziali (o di taglio) di verso opposto formula_6 e -formula_6, si produrr\u00e0 uno spostamento formula_8 nel senso delle formula_9 positive e formula_8 nel senso opposto. In pratica \u00e8 come se una faccia rimanesse ferma e si producesse uno spostamento di formula_11.\nLo spostamento totale formula_12l sar\u00e0 in relazione allo sforzo di taglio formula_6 e allo spessore formula_14 secondo la relazione:\ndove formula_16 \u00e8 il modulo di taglio.\nConsiderando lo spostamento angolare formula_17, ponendo l'angolo uguale alla sua tangente, la relazione diventer\u00e0 semplicemente:"}
{"id": "1122283", "revid": "949200", "url": "https://it.wikipedia.org/wiki?curid=1122283", "title": "Sentiero nella foresta, Barbizon", "text": "Sentiero nella foresta, Barbizon (All\u00e9e en for\u00eat, Barbizon) \u00e8 un dipinto a olio su tavola (16x25 cm) realizzato nel 1883 dal pittore Georges-Pierre Seurat. Fa parte di una collezione privata.\nSeurat realizza questo quadro durante una vacanza a Barbizon nella foresta Fontainebleau."}
{"id": "1122284", "revid": "767487", "url": "https://it.wikipedia.org/wiki?curid=1122284", "title": "Murphy's Law (gruppo musicale)", "text": "Murphy's Law sono un gruppo hardcore punk di New York. Nonostante il cantante Jimmy Gestapo sia rimasto l'unico dei membri fondatori del gruppo, i membri in continuo cambiamento sono confluiti in band successive, come gli Skinnerbox, i Dog Eat Dog, gli Hanoi Rocks, gli Agnostic Front, D Generation e Misfits. Il loro album del 1991 \"The Best Of Times\" contiene produzioni dei Fishbone. Jimmy G \u00e8 anche uno dei principali del \"Lower East Side's New York Hardcore Tattoos\"."}
{"id": "1122293", "revid": "339392", "url": "https://it.wikipedia.org/wiki?curid=1122293", "title": "Calciontagonisti", "text": ""}
{"id": "1122294", "revid": "1698311", "url": "https://it.wikipedia.org/wiki?curid=1122294", "title": "Deposizione di Cristo (Bronzino)", "text": "Deposizione di Cristo \u00e8 un dipinto a olio su tavola (268x173 cm) realizzato nel 1545 dal pittore italiano Agnolo Bronzino.\n\u00c8 conservato nel Mus\u00e9e des Beaux-Arts di Besan\u00e7on.\nL'opera \u00e8 firmata: \u201cOPERA DEL BRONZINO FIORENTINO\u201d.\nIl dipinto era stato originariamente realizzato per la Cappella di Eleonora da Toledo in Palazzo Vecchio di Firenze; ma il Granduca Cosimo I de' Medici, committente dell'opera, ne apprezz\u00f2 a tal punto la bellezza da volerlo regalare al cardinale Nicolas Granvelle, cancelliere dell'imperatore Carlo V.\nBronzino, in seguito, ne realizz\u00f2 una copia destinata alla cappella con colori pi\u00f9 cupi.\nI pannelli laterali raffiguravano San Giovanni Battista e San Cosma; il primo di essi \u00e8 oggi conservato nel Getty Museum mentre il secondo \u00e8 stato recentemente ritrovato in una collezione privata (Collezione Alana).\nAl centro \u00e8 raffigurato il Cristo sorretto dalla Vergine con accanto San Giovanni Evangelista e Santa Maria Maddalena. Sulla destra in piedi un uomo con un'anfora blu ed un vecchio con i chiodi della croce. Nei tre personaggi si identificano nel pi\u00f9 anziano il Pontormo, nel pi\u00f9 giovane Alessandro Allori e l'altro il Bronzino stesso.\nSopra la scena della deposizione sono raffigurati angeli con gli strumenti della passione."}
{"id": "1122295", "revid": "1793900", "url": "https://it.wikipedia.org/wiki?curid=1122295", "title": "Autoritratto (Mariani)", "text": "Autoritratto \u00e8 un dipinto a olio su tela e misura cm 67,5x49,5 eseguito nel 1912 dal pittore italiano Pompeo Mariani.\n\u00c8 conservato nei Musei Civici di Monza."}
{"id": "1122296", "revid": "117814640", "url": "https://it.wikipedia.org/wiki?curid=1122296", "title": "Bella e Ida alla finestra", "text": "Bella e Ida alla finestra \u00e8 un dipinto a olio su cartone incollato (altezza 56,5 centimetri , larghezza 45 cm) realizzato nel 1916 dal pittore russo con cittadinanza francese Marc Chagall.\nFa parte di una collezione privata.\nIl pittore raffigura Bella e Ida, rispettivamente la moglie e la figlia vicino a una grande finestra.\nLa moglie Bella ora madre, \u00e8 seduta su una sedia e da le spalle alla finestra, tiene teneramente in braccio la sua bambina.\nil viso della donna \u00e8 rivolto alla piccola, di cui emergono i folti capelli neri nel bianco dei merletti delle coperte; L'espressione \u00e8 serena e sorridente e si perde nelle sfumature di colore che rendono ugualmente la dolcezza del sorriso della madre e della figlia.\nMadre e figlia sono vestite con abiti del medesimo colore,con un colletto bianco; il panneggio \u00e8 mosso e la fusione dei suoi toni da l'impressione che le due figure emergano da una sola veste.\nDietro di loro sta la parete verde acqua della stanza, al cui centro, inclinata verso destra, si apre una finestra che lascia intravedere il giardino.\nAl lato della finestra ci sono due tende, mentre sul davanzale c'\u00e8 un vaso di fiori rosso cupo. "}
{"id": "1122297", "revid": "36426", "url": "https://it.wikipedia.org/wiki?curid=1122297", "title": "Madonna Solly", "text": "La Madonna Solly (\"Madonna leggente col Bambino\") \u00e8 un dipinto a olio su tavola (52x38 cm) di Raffaello Sanzio, databile tra il 1500 e il 1504 e conservato nella Gem\u00e4ldegalerie di Berlino. \nStoria.\nL'opera faceva parte della collezione del banchiere inglese Edward Solly, che nel 1821 la cedette al Kaiser Friedrich Museum. \nL'attribuzione a Raffaello \u00e8 indiscussa ed \u00e8 una delle opere che aprono la serie di Madonne dell'artista. Sulla datazione c'\u00e8 qualche disaccordo tra gli studiosi, pur riferendola al periodo giovanile prima del soggiorno fiorentino: 1500-01 per Gamba e Fischel, 1502 per Gronau, 1502-03 per Adolfo Venturi, 1503-04 per Pittalunga.\nDescrizione e stile.\nMaria \u00e8 raffigurata a met\u00e0 figura col Bambino in grembo, mentre con la destra tiene un libriccino a cui rivolge le sue attenzioni. Anche il Bambino fa per sbirciare (il libro simboleggia le Sacre Scritture che annunciano il destino tragico di Cristo), mentre tiene legato a un filo rosso un cardellino, simbolo della Passione. Lo sfondo \u00e8 un paesaggio di colline che si perdono in lontananza punteggiate da alberelli.\nSebbene la composizione e le fisionomie dei protagonisti rimandino strettamente ai modelli di Perugino, interpretato per\u00f2 con austera semplicit\u00e0, la cromia rivela quello splendore e quella profondit\u00e0 di chiaroscuro imputabile a Raffaello giovane."}
{"id": "1122299", "revid": "39884", "url": "https://it.wikipedia.org/wiki?curid=1122299", "title": "Io, ritratto-paesaggio", "text": "Io, ritratto-paesaggio (titolo originale Moi-m\u00eame) \u00e8 un dipinto a olio su tela (143x110 cm) realizzato nel 1890 d Henri Rousseau e conservato nella N\u00e1rodn\u00ed galerie di Praga. \nDescrizione.\nSi tratta di un autoritratto dove l'autore si pone in primo piano a figura intera, con lo sfondo del lungosenna che sintetizza la modernit\u00e0 di Parigi alla fine del XIX secolo (a sinistra si nota appena la Tour Eiffel, l'elemento centrale \u00e8 un ponte di metallo ed in cielo c'\u00e8 una mongolfiera). La caratteristica violazione di prospettiva, proporzioni e colori naturali (all'epoca non ancora apprezzata), mette in risalto il soggetto autoritratto elegantemente vestito di nero mentre cammina tenendo in mano i simboli della sua arte (pennello e tavolozza)."}
{"id": "1122300", "revid": "110157", "url": "https://it.wikipedia.org/wiki?curid=1122300", "title": "Piatto sizzle", "text": "Il piatto sizzle \u00e8 un piatto utilizzato in una batteria o un set di percussioni e fa parte della famiglia degli idiofoni.\nQuesto strumento a percussione \u00e8 cos\u00ec chiamato perch\u00e9 vi possono essere applicati degli sizzler; particolari percussioni che possono produrre un suono sfrigolante senza il bisogno di fare buchi nel piatto. \u00c8 usato prevalentemente nel jazz."}
{"id": "1122305", "revid": "13", "url": "https://it.wikipedia.org/wiki?curid=1122305", "title": "Modulo di rigidit\u00e0", "text": ""}
{"id": "1122319", "revid": "1456895", "url": "https://it.wikipedia.org/wiki?curid=1122319", "title": "Plagio (psicologia)", "text": "Il plagio \u00e8 un termine utilizzato in ambito psicologico in due accezioni: una indica una forma di abuso, consistente nella riduzione di una persona \"in uno stato di totale soggezione al proprio potere\", l'altra indica una forma di \"plagio incosciente\" nel quale un soggetto senza rendersene conto riproduce un elemento gi\u00e0 prodotto da altri (ad es. il musicista che adotta un tema di altro musicista senza averne piena coscienza).\nPlagio e lavaggio del cervello.\nNonostante siano nati in epoche e contesti diversi, il termine \"plagio\" \u00e8 generalmente associato ai termini \"manipolazione mentale\" e \"lavaggio del cervello\" (calco dall'inglese \"brainwashing\"). In particolare, si ritiene che la similitudine del plagio con quest'ultimo concetto sia tale da poter affermare che la traduzione in inglese contemporaneo di \"plagio\" dovrebbe essere proprio \"brainwashing\", e un rapporto governativo americano definisce il plagio come \"\"la versione italiana del brainwashing\".\" \nIn un'intervista rilasciata al \"Corriere della Sera\" nel dicembre del 1992, Piergiacomo Migliorati, allora responsabile della formazione professionale dell'AIPA (Associazione italiana di psicologia analitica) che raccoglie psicanalisti di orientamento junghiano, sostiene che l'abuso del \"transfert\" a fini non curativi da parte dello psicoterapeuta, atto che infrange la deontologia professionale, in alcuni casi configurerebbe una sorta di plagio, anche se non dichiarato.\nLa modalit\u00e0 di convincimento totale che implica il plagio, per cui qualcuno pu\u00f2 essere indotto da terzi, senza l'ausilio di forza fisica, a fare ci\u00f2 che non avrebbe mai fatto, non \u00e8 mai stata provata come reale dagli specialisti: il concetto di plagio e di altri termini in qualche modo simili, risultano ampiamente controversi e sono in genere rigettati dalla comunit\u00e0 accademica.\nAspetti giuridici in Italia.\nIl \"plagio\" era un reato previsto dall'art. 603 del codice penale italiano fin dal 1930. L'articolo stabiliva che \"\u201cchiunque sottopone una persona al proprio potere, in modo da ridurla in totale stato di soggezione, \u00e8 punito con la reclusione da cinque a quindici anni\u201d\".\u00a0Nel 1981 la Corte costituzionale ne sanc\u00ec l'incostituzionalit\u00e0 (sentenza 8 giugno 1981, n. 96) per l'indeterminatezza della formulazione della fattispecie criminosa. La sentenza, fra le altre cose, affermava che i comportamenti descritti nel reato di plagio erano \"\"irreali o fantastici o comunque non avverabili\",\" che \"devono considerarsi inesistenti o non razionalmente accertabili\" e che \"\"non si conoscono n\u00e9 sono accertabili i modi con i quali si pu\u00f2 effettuare l\u2019azione psichica del plagio n\u00e9 come \u00e8 raggiungibile il totale stato di soggezione che qualifica questo reato\".\" In realt\u00e0 l'art. 603 era stato ampiamente contestato gi\u00e0 molto tempo prima della sua abrogazione, con gli esperti di settore che sottolineavano l'assoluta inconsistenza scientifica del concetto di plagio. Nel corso degli anni ci sono stati alcuni sporadici tentativi di reintrodurre questo reato, ma hanno sempre incontrato l'opposizione della stragrande maggioranza degli psicologi italiani e delle associazioni di settore."}
{"id": "1122337", "revid": "115751", "url": "https://it.wikipedia.org/wiki?curid=1122337", "title": "EUSC", "text": ""}
{"id": "1122342", "revid": "1305772", "url": "https://it.wikipedia.org/wiki?curid=1122342", "title": "Luzzi (disambigua)", "text": ""}
{"id": "1122343", "revid": "1974457", "url": "https://it.wikipedia.org/wiki?curid=1122343", "title": "XnView", "text": "XnView \u00e8 un visualizzatore di immagini multi-piattaforma, che consente di visualizzare, convertire e manipolare immagini. \nCaratteristiche.\n\u00c8 in grado di visualizzare oltre 400 tipi di files multimediali, e di salvare in oltre 50 formati; \u00e8 gratuito per uso privato, mentre per uso commerciale richiede una registrazione.\nHa capacit\u00e0 di poter girare, rendere speculare e tagliare i file JPEG in modo rapido e lossless (senza perdita di risoluzione e senza necessit\u00e0 di una nuova codifica).\nPu\u00f2 creare degli script per convertire, manipolare e rinominare un gruppo di immagini in un solo passaggio. Include vari tools di editing, ad esempio per la manipolazione del colore e delle dimensioni, alcuni filtri ed effetti. \u00c8 possibile anche la creazione di file di presentazione per diapositive (slideshow)."}
{"id": "1122349", "revid": "84184", "url": "https://it.wikipedia.org/wiki?curid=1122349", "title": "Ignacio Allende", "text": "Prese parte alla prime riunioni segrete della ribellione, organizzate dai \"corregidores\" di Quer\u00e9taro, e combatt\u00e9 a lato di padre Miguel Hidalgo y Costilla nella prima fase della guerra indipendentista. Sostitu\u00ec Hidalgo al comando dell'esercito rivoluzionario, ma venne tradito a Chihuahua, venne condannato e la sua testa venne esposta ad uno degli angoli della Alh\u00f3ndiga de Granaditas.\nBiografia.\nAllende nacque il 21 gennaio 1769 nel seno di una famiglia spagnola benestante di San Miguel el Grande (oggi San Miguel de Allende). Suo padre fu Domingo Narciso de Allende Y Ayerdy, un mercante, e su madre Maria Ana de Unzaga. Nel 1802 si un\u00ec all'esercito spagnolo e riusc\u00ec ad arrivare a servire agli ordini di Felix Maria Calleja. Lo stesso anno si spos\u00f2, ma poco tempo dopo la moglie venne a mancare. Nel 1806 cominci\u00f2 a simpatizzare con gli indipendentisti e fu iniziato in Massoneria nella loggia \"Arquitectura moral\" di Citt\u00e0 del Messico, assieme a Miguel Hidalgo y Costilla. Nel 1808 era ritornato dal suo distaccamento in Texas al suo paese natale per comandare i Dragoni della regina. un reggimento d'\u00e9lite.\nNel 1809 fu scoperto in una delle riunioni clandestine a favore dell'indipendenza, ma ebbe fortuna e non venne sanzionato. Continu\u00f2 ad appoggiare il movimento e venne invitato a partecipare alla cospirazione organizzata da Jos\u00e9 Miguel Dom\u00ednguez e da sua moglie Josefa Ortiz de Dominguez a Quer\u00e9taro, dove conobbe il padre Miguel Hidalgo y Costilla e il capitano Juan Aldama.\nOriginalmente il movimento d'indipendenza doveva essere comandato da Allende e Aldama, ma per uno sfortunato caso i piani cambiarono improvvisamente e Hidalgo prese il comando a seguito del famoso Grido di Dolores. Gli antichi cospiratori si unirono a Hidalgo e marciarono verso San Miguel dove Allende ottenne l'appoggio del suo antico reggimento. A Celaya Hidalgo fu nominato ufficialmente capitano generale dell'esercito rivoluzionario e Allende divenne Tenente generale. Cinque giorni pi\u00f9 tardi il vicer\u00e9 offr\u00ec 10.000 pesos messicani a chi avesse preso vivi o morti i leader del movimento."}
{"id": "1122350", "revid": "1632387", "url": "https://it.wikipedia.org/wiki?curid=1122350", "title": "The Blackening", "text": "The Blackening \u00e8 il sesto disco in studio del gruppo groove metal Machine Head.\nIl disco.\nL'album ha ricevuto ottimi consensi da varie riviste del settore (Metal Hammer, Kerrang!, Rock Louder e Total Guitar hanno espresso giudizi positivi su questo lavoro) e molti lo considerano superiore al disco d'esordio, Burn My Eyes. Le critiche non sono tuttavia mancate, per via della lunga durata dei brani (attestata in media sui 7 minuti, con una durata totale di poco pi\u00f9 di un'ora), lanciate da altri magazine come Rolling Stone.\nIl sound dei brani segna un netto ritorno agli esordi e si distacca del tutto dai suoni nu metal di The Burning Red e Supercharger. Pezzi come \"Beautiful Mourning\" e \"Aesthetics of Hate\" presentano forti riferimenti al thrash metal anni '80, mentre \"A Farewell to Arms\" conserva gli aspetti melodici, sparsi comunque negli altri brani del disco. \"Clenching the Fists of Dissent\" \u00e8 una canzone anti-bellica, probabilmente riferita alla guerra in Iraq. \"Aesthetics of Hate\" \u00e8 una ferrea risposta di Robert Flynn e Adam Duce (gli autori del testo) allo scrittore William Grim che, in un articolo chiamato \"Aesthetics of Hate: R.I.P. Dimebag Darrell, Goodbye &amp; Good Riddance\", aveva insultato Dimebag Darrell (ucciso da uno squilibrato durante un concerto del suo gruppo, i Damageplan) e tutta la comunit\u00e0 metal, definendola \"squallida\", \"inumana\" e \"ignorante\". La canzone presenta inoltre un riferimento all'album \"Far Beyond Driven\" dei Pantera (gruppo in cui Darrel militava) nella seconda strofa (\"but it made us driven, such deep reverence, far beyond the rest\"). La versione limitata dell'album contiene anche un DVD con due video intitolati \"Making of The Blackening\" e \"Sounds Of The Underground Tour Diary\". Questa versione contiene anche la cover di \"Battery\" dei Metallica.\nInoltre, \"Aesthetics of Hate\" \u00e8 stata registrata con la Washburn \"Dimebag Darrell series\", che Darrell regal\u00f2 a Flynn in seguito ad un particolare avvenimento: mentre erano in tour, il defunto chitarrista entr\u00f2 fatto e ubriaco in scena durante un concerto dei Coal Chamber, facendo l'air guitar e sfasciando, poco dopo, la chitarra di Flynn, sbattendola a terra."}
{"id": "1122351", "revid": "1543377", "url": "https://it.wikipedia.org/wiki?curid=1122351", "title": "Ufficio europeo per la selezione del personale", "text": "L'Ufficio europeo per la selezione del personale (EPSO) \u00e8 l'ufficio reclutamento delle istituzioni dell'Unione europea ed ha sede a Bruxelles.\nL'ufficio fu creato il 26 luglio 2002 e divenne operativo il 1\u00ba gennaio 2003.\nL'Ufficio europeo per la selezione del personale ha un proprio Consiglio direttivo composto da un membro designato da ciascuna istituzione europea (Parlamento, Consiglio, Commissione, Corte di Giustizia, Corte dei conti, Comitato economico e sociale, Comitato delle regioni e il Mediatore europeo), e da rappresentanti del personale che hanno lo status di osservatori. I membri del Consiglio direttivo eleggono un presidente che rimane in carica per 5 anni.\nL'EPSO si compone di 4 unit\u00e0: le due maggiori si occupano delle procedure concorsuali e di selezione, un'altra si occupa di questioni e controversie riguardo al processo di selezione, e un'altra cura le risorse e il supporto operativo. I dipendenti di questo ufficio sono considerati dipendenti della Commissione europea.\nL'EPSO (European Communities Personnel Selection Office) organizza dei concorsi pubblici per selezionare personale altamente qualificato da impiegare in tutte le istituzioni dell'Unione Europea: il Parlamento Europeo, il Consiglio dell'Unione europea, la Commissione europea, la Corte di Giustizia, la Corte dei conti, il Comitato economico e sociale, il Comitato delle regioni e il Mediatore europeo. Per candidarsi ai concorsi di selezione delle Istituzioni europee bisogna registrarsi sul sito dell'EPSO."}
{"id": "1122352", "revid": "83549", "url": "https://it.wikipedia.org/wiki?curid=1122352", "title": "El Arcipreste de Hita", "text": ""}
{"id": "1122369", "revid": "473148", "url": "https://it.wikipedia.org/wiki?curid=1122369", "title": "Eugenio Napoleone", "text": ""}
{"id": "1122373", "revid": "1543377", "url": "https://it.wikipedia.org/wiki?curid=1122373", "title": "Garante europeo della protezione dei dati", "text": "Il Garante europeo della protezione dei dati (GEPD) \u00e8 un'autorit\u00e0 di sorveglianza indipendente il cui obiettivo primario \u00e8 garantire che le istituzioni e gli organi dell'UE rispettino il diritto alla vita privata e alla protezione dei dati in sede di trattamento dei dati personali e di elaborazione di nuove politiche.\nGiovanni Buttarelli e Wojciech Wiewi\u00f3rowski sono stati designati rispettivamente Garante europeo della protezione dei dati (GEPD) e Garante aggiunto, con decisione comune del Parlamento europeo e del Consiglio. Nominati per un quinquennio, hanno assunto le proprie funzioni 4 dicembre 2014.\nIl 20 agosto 2019, il Garante Buttarelli decede a Milano, lasciando la carica vacante.\nIl 6 dicembre 2019 Wojciech Wiewi\u00f3rowski \u00e8 entrato in carica come Garante europeo della protezione dei dati. \u00c8 stato nominato per un mandato di durata quinquennale con decisione congiunta del Parlamento europeo e del Consiglio.\nIl regolamento (UE) 2018/1725 definisce i doveri e i poteri del Garante europeo della protezione dei dati (capo IV), nonch\u00e9 l\u2019indipendenza istituzionale del GEPD in qualit\u00e0 di autorit\u00e0 di controllo. Definisce altres\u00ec le norme relative alla protezione dei dati nelle istituzioni dell\u2019UE.\nAttivit\u00e0 del Garante.\nIn pratica, le attivit\u00e0 del GEPD possono essere suddivise in tre ruoli principali: supervisione, consultazione e cooperazione.\nNel ruolo di \"supervisione\", il compito fondamentale del GEPD \u00e8 controllare il trattamento dei dati personali nelle istituzioni e negli organi dell'UE. Il GEPD agisce in cooperazione con i responsabili della protezione dei dati (RPD) presenti in ciascuna istituzione e ciascun organo dell'UE. Il RPD deve informare il GEPD di tutte le operazioni di trattamento che riguardano dati personali sensibili o che potrebbero porre altri rischi specifici. Il GEPD analizza quindi questo trattamento in relazione al regolamento per la protezione dei dati ed emana un parere in materia di controllo preventivo. Nella maggior parte dei casi, questo esercizio porta a una serie di raccomandazioni che l'istituzione o l'organo devono attuare per garantire il rispetto delle norme in materia di protezione dei dati.\nNel 2009, ad esempio, il GEPD ha adottato pi\u00f9 di 100 pareri in materia di controllo preventivo, riguardanti principalmente questioni relative a dati sanitari, valutazione del personale, assunzioni, gestione del tempo, strumenti di registrazione telefonica e indagini di sicurezza. Tali pareri sono pubblicati sul sito web del GEPD e la loro attuazione \u00e8 monitorata in modo sistematico.\nL'attuazione del regolamento sulla protezione dei dati nell'amministrazione dell'UE \u00e8 controllata attentamente anche attraverso l'inventario regolare degli indicatori di rendimento, che interessa l'insieme delle istituzioni e degli organi dell'UE. In aggiunta a questo esercizio generale di controllo, il GEPD svolge anche ispezioni in loco per accertare il rispetto delle regole nella pratica.\nIl ruolo di supervisione del GEPD prevede anche l'esame delle denunce presentate dal personale dipendente dell'UE o da qualsiasi persona che ritenga che i propri dati personali non siano stati trattati con il dovuto rispetto da un'istituzione o da un organo dell'UE. Tra gli esempi di denunce si annoverano presunte violazioni della riservatezza, l'accesso ai dati, il diritto di rettifica, la cancellazione dei dati, e l'eccessiva raccolta o l'uso illegale di dati da parte del controllore.\nIl GEPD ha anche sviluppato altre forme di supervisione, fra cui la consulenza su misure amministrative e l'elaborazione di orientamenti tematici.\nNel ruolo \"consultivo\", il GEPD consiglia la Commissione europea, il Parlamento europeo e il Consiglio dell'Unione europea su materie inerenti alla tutela dei dati in diversi settori politici. Questo ruolo consultivo riguarda le proposte di nuove norme nonch\u00e9 altre iniziative che possono riguardare la tutela dei dati personali nell'UE. Di solito si traduce in un parere formale, ma il GEPD pu\u00f2 anche offrire indicazioni sotto forma di osservazioni o documenti orientativi. Anche gli sviluppi tecnologici che hanno un impatto sulla tutela dei dati sono controllati nell'ambito di questa attivit\u00e0.\nAlcune recenti questioni importanti cui il GEPD ha prestato un'attenzione speciale includono l'accordo \"TFTP-SWIFT\" sull'accesso alle informazioni finanziarie, la revisione della direttiva \"e-Privacy\" sulle comunicazioni elettroniche, gli sviluppi relativi al programma di Stoccolma sulle politiche concernenti la giustizia e gli affari interni, la revisione dei regolamenti Eurodac e Dublino sulla politica in materia di asilo, e l'accesso del pubblico ai documenti.\nIl GEPD sta seguendo attentamente altres\u00ec la revisione in corso del quadro giuridico per la protezione dei dati, finalizzata all'ammodernamento della direttiva sulla tutela dei dati (95/46/CE) in risposta alla nuova globalizzazione e alle sfide tecnologiche. La realizzazione di questo obiettivo fondamentale sar\u00e0 un tema prioritario dell'agenda del GEPD nei prossimi anni.\nNell'ambito del suo ruolo consultivo, il GEPD interviene anche in casi pendenti dinanzi alla Corte di giustizia dell'Unione europea che sono pertinenti per la sua missione. Nel giugno 2009, ad esempio, \u00e8 intervenuto in un caso concernente il rapporto fra trasparenza e tutela dei dati (la cosiddetta causa \"Bavarian Lager\" ).\nIl GEPD coopera con altre autorit\u00e0 garanti della protezione dei dati per promuovere un approccio coerente alla tutela dei dati in tutta l'Europa.\nLa principale piattaforma di cooperazione fra le autorit\u00e0 garanti della protezione dei dati in Europa \u00e8 il Comitato europeo per la protezione dei dati (EDPB) che ha sostituito il Gruppo dell'articolo 29 per la tutela dei dati. Il GEPD partecipa alle attivit\u00e0 del comitato che svolge un ruolo importante nell'applicazione uniforme della direttiva sulla tutela dei dati. Il GEPD e il gruppo hanno cooperato in modo efficace su diverse questioni, ma in particolare sull'attuazione della direttiva sulla tutela dei dati e sulle problematiche sollevate dalle nuove tecnologie. Il GEPD ha anche sostenuto fortemente le iniziative intraprese al fine di garantire che i flussi di dati internazionali rispettino i principi europei in materia di tutela dei dati.\nUno dei principali compiti di cooperazione del GEPD riguarda Eurodac, dove le responsabilit\u00e0 della supervisione sono condivise con le autorit\u00e0 nazionali garanti della tutela dei dati.\nIl GEPD coopera con le autorit\u00e0 garanti della tutela dei dati nel quadro dell'ex \"terzo pilastro\" \u2013 la cooperazione in materia di polizia e giudiziaria \u2013 e con il gruppo di lavoro sulla polizia e la giustizia.\nLa cooperazione ha luogo anche attraverso la partecipazione a due importanti conferenze annuali sulla tutela dei dati: una Conferenza europea che riunisce le autorit\u00e0 garanti della tutela dei dati degli Stati membri dell'UE e il Consiglio d'Europa, e una Conferenza internazionale cui partecipa una vasta gamma di esperti in materia di protezione dei dati, del settore sia pubblico che privato."}
{"id": "1122377", "revid": "599013", "url": "https://it.wikipedia.org/wiki?curid=1122377", "title": "Aglauro", "text": ""}
{"id": "1122380", "revid": "125604285", "url": "https://it.wikipedia.org/wiki?curid=1122380", "title": "Uxmal", "text": "Uxmal \u00e8 un importante sito archeologico maya situato in Messico, nella penisola dello Yucat\u00e1n, a circa 78\u00a0km da M\u00e9rida e a 170\u00a0km da Campeche.\nIl sito \u00e8 stato proclamato \"patrimonio dell'umanit\u00e0\" dall'UNESCO.\nStoria.\nUxmal, che nell'antica lingua maya significa \"Tre volte ricostruita\", fu fondata intorno al VI secolo d.C. e raggiunse il suo massimo sviluppo nel Periodo Classico della civilt\u00e0 maya, divenendo il principale centro cerimoniale della civilt\u00e0 Puuc. Uxmal esercitava la sua egemonia sulle vicine citt\u00e0 di Kabah, Sayil, Xlapak e Labn\u00e1, alle quali era collegata da un sistema di strade (\"sacb\u00e9\"), spezzoni delle quali sono tuttora esistenti.\nIntorno al 900 d.C. inizi\u00f2 il declino della citt\u00e0, che fu infine abbandonata, probabilmente a seguito di una crisi di approvvigionamento idrico, legata ad un prolungato periodo di estrema siccit\u00e0.\nIl sito \u00e8 rimasto sepolto sotto una fitta vegetazione sino alla sua \"riscoperta\" da parte degli archeologi nel XIX secolo.\nLa prima descrizione dettagliata delle rovine \u00e8 opera di Jean Frederic Waldeck nel 1838. John Lloyd Stephens e Frederick Catherwood compirono due approfondite spedizioni ad Uxmal nei primi anni quaranta, documentando le loro scoperte con dettagliate ricostruzioni iconografiche.\nIl primo intervento del governo messicano per consolidare il sito e prevenire il rischio di crolli \u00e8 del 1927. Nel 1930 Frans Blom guid\u00f2 una spedizione della Tulane University realizzando un plastico del \"Cuadr\u00e0ngulo de las Monjas\", che fu messo in mostra all'Esposizione Universale del 1933 a Chicago (Illinois).\nDescrizione del sito.\nIl sito di Uxmal presenta un ottimo stato di conservazione delle strutture e rappresenta un esempio di architettura maya eguagliato in bellezza solo dal sito di Palenque. Lo stile Puuc \u00e8 predominante e colpisce soprattutto la ricchezza e l'eleganza delle decorazioni.\nTra gli elementi architettonici pi\u00f9 significativi del sito vanno inclusi:\nPiramide dell'indovino.\nLa Piramide dell'indovino (\"Piramide del Adivino\") \u00e8 senz'altro l'elemento architettonico pi\u00f9 originale del sito. Secondo la leggenda, sorse in una sola notte grazie alle magie di un nano.\nSi tratta di un tempio piramidale a base ellittica alto circa 30 m, risultato di cinque diverse fasi successive di edificazione; si ritiene che il primo livello del tempio sia stato edificato intorno al 569 d.C. e che l'ultimo piano, la cosiddetta Casa dell'Indovino, sia stato completato nel X secolo. Una ripida scalinata a tre rampe, appartenente all'ultima fase di edificazione, conduce all'ingresso del tempio, situato sul IV livello di edificazione, rappresentato da una riproduzione della maschera di Chaac, il dio della pioggia.\nQuadrilatero delle Monache.\nIl \"Quadrilatero delle Monache\" (\"Cuadr\u00e1ngulo de las Monjas\") \u00e8 l'elemento architettonico pi\u00f9 maestoso ed elegante del sito.\nUbicato di fronte alla \"Piramide del Adivino\", \u00e8 formato da quattro edifici, con complessive 74 stanze, disposti a quadrilatero attorno ad un ampio spiazzo centrale. Erroneamente identificato dai \"conquistadores\" come un convento, da cui il nome spagnolo, si tratta in realt\u00e0 di un complesso di edifici con funzioni di rappresentanza.\nLa facciata orientale presenta ricche decorazioni suddivise, secondo lo stile Puuc, in fasce orizzontali. Vi si alternano riproduzioni della maschera di Chaac, dio della pioggia, disegni geometrici ornati a traforo ed un motivo a grata, che percorre tutta la facciata, che raffigura, in forma stilizzata, le squame di due serpenti intrecciati, rappresentazione del dio Quetzalcoatl.\nCampo del gioco della palla.\nIl \"Campo del gioco della palla\" (\"Juego de la pelota\"), ubicato tra il \"Cuadr\u00e0ngulo de las Monjas\", a nord, e il \"Palacio del Gobernador\", a sud, il campo del gioco della pelota di Uxmal \u00e8 l'unica struttura del genere nella regione Puuc. Quanto a dimensioni e stato di conservazione non regge il confronto con analoghe strutture presenti in altri siti maya, quali per esempio quello di Chich\u00e9n Itz\u00e1. Consta di un quadrilatero erboso, delimitato a est e a ovest da due \"tribune\" laterali, sul basamento delle quali si trovano due anelli di pietra attraverso i quali andava fatta passare la palla. Dalle iscrizioni presenti sugli anelli si deduce che la struttura risale al VII secolo d.C.\nPalazzo del Governatore.\nIl \"Palazzo del Governatore\" (\"Palacio del Gobernador\") \u00e8 una delle strutture pi\u00f9 importanti dell'architettura Puuc, mantenutasi in ottimo stato di conservazione. Poggia su un'ampia piattaforma piramidale alta 18 metri ed \u00e8 composto da tre edifici: uno centrale lungo circa 55 m e due laterali di circa 15 m, collegati fra loro da due grandi archi, probabilmente eretti in epoca successiva.\nLa facciata principale, lunga complessivamente quasi 100 m, \u00e8 riccamente decorata con disegni \ngeometrici e con raffigurazioni della nascita del pianeta Venere. L'ingresso centrale \u00e8 sormontato dall'effigie di un regnante seduto sul trono. La fascia superiore della facciata \u00e8 composta una lunga fila di maschere del dio Chaac. Nell'ampio terrazzamento ai piedi della scalinata principale del palazzo si trova la \"Piattaforma dei Giaguari\", sulla quale \u00e8 collocato un altare cerimoniale che rappresenta due giaguari uniti per il torace, con le due teste orientate rispettivamente a nord e a sud. Ai piedi della Piattaforma dei giaguari nasce il \"sacb\u00e9\" che collega Uxmal a Kabah.\nCasa delle tartarughe.\nLa \"Casa delle tartarughe\" (\"Casa de las tortugas\") \u00e8 un piccolo edificio situato all'estremit\u00e0 nord-occidentale dell'ampio terrazzamento su cui si erge il Palazzo del Governatore. Lungo circa trenta metri e largo dieci, deve il suo nome alle tartarughe che ne decorano il cornicione superiore.\nLa tartaruga ha un importante significato simbolico nella cosmogonia maya, in quanto \"nutrice\" del dio del mais, origine della vita. I maya associavano inoltre la tartaruga al dio della pioggia Chaac.\nGran Piramide.\nLa \"Gran Piramide\" \u00e8 un edificio alto 32 metri, che si erge sul fianco sud-orientale della piattaforma del Palazzo del Governatore. I lavori di scavo e restauro, iniziati nel 1972, hanno riportato alla luce solo la facciata nord dell'edificio. Consta di una grande scalinata articolata su nove livelli, alla sommit\u00e0 della quale si trova un tempio decorato l'immancabile maschera del dio Chaac, elementi geometrici e numerose raffigurazioni di pappagalli, animali associati al dio Sole. L'edificazione dell'ultimo livello risale al IX secolo d.C.\nLa Colombaia.\nLa \"Colombaia\" (\"El Palomar\") \u00e8 una struttura in gran parte ancora sommersa dalla vegetazione che sorge ad ovest della Grande Piramide. Deve il suo nome al tetto a cresta della facciata sud, ornato con motivi geometrici, che ricorda le colombaie moresche delle case dell'Andalusia. L'edificio quadrangolare racchiude un patio di circa 140m\u00b2.\nAlle sue spalle si scorge la sommit\u00e0 di un altro complesso monumentale ancora non restaurato, noto come \"Tempio del Sud\"."}
{"id": "1122381", "revid": "547034", "url": "https://it.wikipedia.org/wiki?curid=1122381", "title": "Un giorno di regno", "text": "Un giorno di regno (noto anche come Il finto Stanislao) \u00e8 la seconda opera lirica di Giuseppe Verdi. \u00c8 un melodramma giocoso scritto su libretto di Felice Romani. \u00c8 l'unica opera buffa verdiana insieme al senile \"Falstaff\". \u00c8 inoltre l'unica opera in cui il compositore fa uso dei recitativi secchi. La prima rappresentazione si svolse al Teatro alla Scala il 5 settembre 1840.\nGenesi.\nDopo il debutto felice di \"Oberto, Conte di San Bonifacio\", Verdi si ritrov\u00f2 a dover comporre un'opera buffa per la stagione scaligera autunnale del 1840. In tempi stretti, dovette comporre la musica per l'opera, e lo stesso librettista Romani non si scomod\u00f2 a fare un nuovo libretto, ma rispolver\u00f2 uno dei suoi vecchi libretti e lo adatt\u00f2 alla musica. Per Verdi fu un infelice periodo per comporre l'opera, dovuto alla morte della prima moglie, Margherita Barezzi e dei due figli. Inoltre il libretto, scritto da Romani nel 1818, molto prima di intraprendere la gloriosa collaborazione con Vincenzo Bellini, rappresentava un gusto teatrale ormai del tutto superato.\nLa prima rappresentazione coinvolse i seguenti interpreti ed artisti:\nL'opera fu un fiasco totale, tanto che fu ritirata la sera stessa del debutto.\nRipresentata al Teatro San Benedetto di Venezia l'11 ottobre del 1845, col titolo Il finto Stanislao, riusc\u00ec ad ottenere un lusinghiero successo (infatti il vero motivo per cui cadde alla Scala fu il libretto poco attuale pi\u00f9 che il lutto famigliare, perch\u00e9 la musica, ispirata a Rossini e a Bellini, non presenta alcuna mancanza, considerato che Verdi era comunque al suo secondo esordio).\nOggi quest'opera viene rappresentata raramente, pur non mancando di arie pregevoli come quella del Cavalier Belfiore \"Compagnoni di Parigi\" o quella carica di lirismo della Marchesa del Poggio \"Grave a cor innamorato\". La sinfonia \u00e8 segnata dall'inconfondibile energia di Verdi, come anche i concertati finali del primo e secondo atto.\nIn discografia quest'opera vanta interpreti come Jos\u00e9 Carreras e Fiorenza Cossotto, nei rispettivi ruoli di \"Edoardo\" e \"Marchesa\".\nTrama.\nLa vicenda, ambientata in Bretagna presso Brest nel 1733, non troppo complicata, \u00e8 tipica dell'opera comica e le formule musicali talvolta non rispettano molto l'esilit\u00e0 del libretto. Ma nel complesso \u00e8 da considerarsi un lavoro ben riuscito, nonostante tutti gli impicci e le opposizioni che all'epoca attanagliarono Giuseppe Verdi.\nAtto I.\nNel castello del decaduto barone di Kelbar (basso buffo) si fanno due sposalizi: quello di sua figlia Giulietta (mezzosoprano) col tesoriere Della Rocca (basso buffo) e quello della marchesa Del Poggio (soprano) col conte Ivrea (tenore). Ospite di Kelbar \u00e8 il re di Polonia, Stanislao alias il cavalier Belfiore (baritono), gi\u00e0 fidanzato della marchesa, che si \u00e8 prestato alla finzione per consentire al vero monarca di combattere i suoi nemici in incognito. Frattanto Edoardo (tenore), nipote spiantato del tesoriere e amante di Giulietta, \u00e8 disperato e vuole arruolarsi sotto Stanislao.\nAtto II.\nEdoardo confida ai servitori la sua tristezza. Il finto Stanislao concretizza l'offerta al tesoriere, che ha col barone un secondo litigio buffonesco. In separata sede, la marchesa Del Poggio e il sedicente re si affrontano in una serie di schermaglie. La donna pensa di riconoscere l'antico amante, ma Belfiore insiste nella finzione. Viene annunciato il conte Ivrea e l'imminente matrimonio della marchesa, mentre Edoardo si dispera con Giulietta perch\u00e9, se anche lo zio rinunciasse a lei, egli dovrebbe arruolarsi comunque col re.\nNote.\n3. Budden, \"Le opere di Verdi\", Edt 1996, tre volumi, ISBN 8859201489, 8859201497, 8859201500"}
{"id": "1122383", "revid": "6923", "url": "https://it.wikipedia.org/wiki?curid=1122383", "title": "Luciano Melchionna", "text": "Carriera.\nDiplomato all'Accademia nazionale d'arte drammatica nel 1989, come attore lavora, fra gli altri, con Lorenzo Salveti, Angelo Curti, Roberto Guicciardini, Giampiero Cicci\u00f2 e Luca Ronconi.\nFirma diverse regie di suoi testi teatrali \"(Non camminare scalza, Gas, Pausa)\" e di autori classici e contemporanei nazionali ed internazionali come Botho Staruss, Alberto Moravia, Werner Schwab, Ren\u00e9-Daniel Dubois, Jon Fosse, Annie Proulx, Pier Paolo Pasolini, Alexandra La Capria, Giuseppe Patroni Griffi, Luca De Bei, Gabriella Schina, Joan Didion, Lilian Hellman, John Osborne, Jordi Galceran e altri.\nLavori per importanti festival di teatro come Taormina Arte, La Versiliana Festival, Benevento Citt\u00e0 Spettacolo Festival.\nIl suo spettacolo \"Dignit\u00e0 autonome di prostituzione\" ottiene successo di pubblico e di critica, vince il \"Golden Graal 2008 - Premio speciale per l'idea e la regia\".\nTeatro.\nLa sua prima commedia \"Rimozione forzata\" viene segnalata al Premio IDI 1996 e messa in scena in forma di lettura scenica da Lorenzo Salveti al Festival di Trieste.\nScrive e dirige \"Non camminare scalza\" e \"Gas\u201d\". Il primo vince il premio del pubblico come Miglior copione ai \"Corti teatrali '97\" del Teatro Vittoria di Roma.\nNel 2000 con \"Pausa\" vince nuovamente il Premio \"Giovani protagonisti\". Il suo monologo \"Raccontoduepunti\" viene realizzato in video per la regia di Monica Stambrini. Scrive e dirige \"Nella\" un monologo interpretato da Carolina Crescentini ed \u00e8 l'autore di \"L'ennesima Giovanna\", un monologo diretto da Vanessa Gasbarri per la campagna \"Mai pi\u00f9 violenza sulle donne\" di \"Amnesty International\".\nScrive inoltre una cinquantina di monologhi brevi - da lui definiti 'pillole' per una terapia di riavvicinamento al teatro - che mette in scena personalmente.\nDignit\u00e0 autonome di prostituzione.\nIl testo nasce da un'idea di Elisabetta Cianchini e Luciano Melchionna stesso. Attori come prostitute, protetti ma alla merc\u00e9 dell'avventore/spettatore di turno, si lasciano scegliere, esaminare e soppesare in cambio della propria arte. Rigorosamente in vestaglia o giacca da camera, adescano o si lasciano abbordare dai clienti mentre una \u201cstrana famiglia\", tenutaria del \"Bordello\", ha l'arduo compito di stimolare le contrattazioni con i clienti per stabilire il prezzo di ciascuna prestazione.\nCinema.\nNel 2003, Melchionna collabora al film per la televisione \"Il papa buono - Giovanni XXIII\" di Ricky Tognazzi, in qualit\u00e0 di assistente alla regia.\nSubito dopo, nel 2005, firma la sua prima regia al cinema con \"Gas\". Sempre nel 2005 viene selezionato al Festival di Locarno per la sezione \"Cineasti del presente\" e alla prima edizione della \"Festa Internazionale del Cinema di Roma\".\nNel 2007 scrive e dirige \"Anni '30\", un cort che vede protagonista Giorgio Colangeli. Il corto va in concorso ai David di Donatello.\nNel 2008 realizza il videoclip della canzone \"Non c'\u00e8 contatto\", primo singolo dell'album Lunatica di Silvia Mezzanotte composto da Emilio Munda con la partecipazione di Carolina Crescentini e \"Dignit\u00e0 autonome di prostituzione\".\nNel 2009 esce il suo secondo film \"Ce n'\u00e8 per tutti\" con Stefania Sandrelli, Arnoldo Fo\u00e0 e Micaela Ramazzotti."}
{"id": "1122388", "revid": "2224950", "url": "https://it.wikipedia.org/wiki?curid=1122388", "title": "Cicolano", "text": "Il Cicolano \u00e8 una regione storico-geografica del Lazio, situata nella bassa provincia di Rieti, in direzione nord-ovest sud-est lungo la dorsale centrale dell'Appennino Abruzzese, comprendendo al suo interno i Monti del Cicolano, la valle del fiume Salto con l'omonimo lago e le Montagne della Duchessa, posti al confine con l'Abruzzo a sud-est (Conca Aquilana), la Piana di San Vittorino e l'alta Sabina a nord-ovest, i Monti Carseolani e la bassa Sabina ad ovest (zona del Turano), la Marsica con il Fucino a sud-est. Anticamente abitato dagli Equi, \u00e8 attraversato dalla Strada statale 578 Salto Cicolana.\nStoria.\nIl Cicolano fu abitato in epoca remota dagli Equi, un fiero popolo italico distribuito tra la valli dell'Aniene, del Turano e del Salto. Considerato da Tito Livio come l'eterno nemico di Roma, fu sottomesso e sterminato da questa solo nel 304 a.C., subito dopo la fine della seconda guerra sannitica. A controllo del territorio sottratto agli Equi i romani istituirono due colonie: Carseoli (304 a.C.) ed Alba Fucens (303 a.C.), decretando l'inizio delle romanizzazione in quei luoghi. Testimonianze di questa civilt\u00e0 italica si conservano ancora in alcune necropoli rinvenute nel comune di Borgorose, in particolare un tumulo funerario di dimensioni eccezionali scoperto nel 1983 nella piana di Corvaro, frazione di Borgorose.\nTale struttura sepolcrale, denominata gi\u00e0 \"Montariolo\" dai locali ignari, con i suoi 50 m di diametro e i quasi 4 metri di altezza \u00e8 unica in Italia nella sua conformazione. L'indagine archeologica sul tumulo, intrapresa dalla Soprintendenza del Lazio a partire dal 1984, si \u00e8 conclusa nel 2009 con l'ultima campagna di scavo che ha permesso di raggiungere e recuperare il ricco corredo della tomba centrale, posizionata al di sotto dell'enorme calotta di pietrame, attribuibile ad un personaggio di spicco sepolto tra la seconda met\u00e0 del VII e gli inizi VI secolo a.C. L'enorme necropoli ha restituito finora 368 tombe databili tra gli inizi dell'et\u00e0 del Ferro e la tarda et\u00e0 repubblicana (IX-II sec a.C.).. \nDurante la prima et\u00e0 imperiale nell\"'ager Aequiculanus\" (come era chiamata la valle del Salto dagli storici romani di quell'epoca) furono istituiti due \"municipi urbani\" nei centri abitati maggiori: \"Cliternia\" (nei pressi dell'attuale Capradosso) e la \"Res publica Aequiculanorum\". La naturale evoluzione del nome in quello moderno si evidenzia nel \"liber coloniarum del IV sec. d.C.\" dove la valle del Salto \u00e8 menzionata come \"ager Ecyculanus\".\nI numerosi rinvenimenti portati in luce dalle indagini archeologiche sul tumulo di Corvaro, sul sepolcreto arcaico di Cartore e Torano e sui santuari di epoca romana individuati nei vari comuni della valle sono ora esposti presso il \"Museo Archeologico Cicolano\", inaugurato a Corvaro il 17 dicembre 2016.\nIn epoca alto-medievale gran parte del Cicolano fu amministrato dal Monastero di Farfa, che soprattutto tra VIII e IX secolo acquist\u00f2 nel suo territorio vari castelli e Casali. Nel medioevo gran parte di esso divenne feudo dei Mareri, e fu conosciuto anche come \"Contea di Cicoli\". Nel 1532 il territorio della contea fu acquistato dal cardinale Pompeo Colonna alla cui famiglia rimase fino all'eversione della feudalit\u00e0 (1809) nel ramo dei Palestrina-Carbognano, ovvero i Colonna Barberini di Sciarra.\nFino al 1861 il Cicolano si mantenne terra di confine tra Stato Pontificio e Regno di Napoli. Appartenne per secoli a quest'ultimo, inquadrato all'interno della provincia dell'Abruzzo Ulteriore Secondo con capoluogo Aquila. Come molte altre aree e comuni dell'Appennino fu interessato in questo periodo dal fenomeno del brigantaggio. In seguito al riordino amministrativo voluto dal regime fascista, nel 1927 il territorio della valle del Salto venne staccato dall'Abruzzo Ulteriore Secondo e dal Circondario di Cittaducale ed assegnato alla neo-costituita Provincia di Rieti, alla quale appartiene tuttora.\nQuesto territorio copre un'area di 1362\u00a0km\u00b2 e, bench\u00e9 nel 1927 contasse circa 70 000 abitanti al giorno d'oggi ne rimangono solo poco pi\u00f9 di 10 000.\nDescrizione.\nIl Cicolano \u00e8 un territorio prevalentemente montuoso e mediamente vasto. Il territorio a tratti impervio e spesso boscoso scende a picco, attraverso molti rilievi e valli minori, sulla sottostante Valle del Salto comprendendo l'omonimo Lago del Salto, la piana di Civitella e quella di Borgorose-Corvaro.\nRientrano nel territorio i seguenti comuni laziali:\nIn un'accezione pi\u00f9 ampia, si fa coincidere il Cicolano con la Valle del Salto, includendovi i comuni sulla riva sinistra del fiume (Concerviano, Marcetelli e Varco Sabino, che, con i quattro comuni anzidetti, costituiscono la VII Comunit\u00e0 Montana Salto Cicolano) e alcune aree marginali abruzzesi comprese nel bacino idrografico del Salto.\nClima.\nIl clima del territorio \u00e8 piuttosto eterogeneo e risente della geomorfologia del territorio stesso e della quota altimetrica, risultando tipicamente continentale con forti escursioni termiche giornaliere ed annuali specie nella piana di Borgorose-Corvaro, di Civitella e negli altri altipiani montani, divenendo sensibilmente pi\u00f9 mite nei pressi dell'intero bacino del Lago del Salto a causa anche della pi\u00f9 bassa altitudine.\nEconomia.\nQuanto al settore primario, il territorio ha una vocazione tipica all'agricoltura di sussistenza e all'allevamento di bestiame grazie anche alla presenza di zone di pascolo in montagna nelle aree degli altipiani: diffusa \u00e8 la coltivazione della patata, delle lenticchie e legumi vari nella zona montana. L'unica zona parzialmente industrializzata \u00e8 la piana di Borgorose-Corvaro, mentre diffuso \u00e8 il pendolarismo soprattutto verso le aree limitrofe del rietino a nord e della Marsica a sud. Una recente attivit\u00e0 \u00e8 il terziario legato al turismo montano, lacustre ed enogastronomico.\nInfrastrutture e trasporti.\nGli accessi stradali primari sono attraverso la Strada statale 578 Salto Cicolana sia provenendo da Rieti sia dalla A24 \"Roma-Teramo\" attraverso l'uscita \"Valle del Salto\". Accessi stradali secondari montani provengono dal territorio abruzzese (Tornimparte), dal Lago del Turano, dal carseolano (Pietrasecca-Tufo) e dall'abitato di Torano-Grotti.\nIl Cicolano non \u00e8 servito da nessuna linea ferroviaria; avrebbe dovuto attraversarlo la ferrovia Rieti-Avezzano, pi\u00f9 volte progettata dall'Ottocento agli anni Venti, che per\u00f2 non venne mai realizzata.\nMonumenti e luoghi di interesse.\nAree naturali.\nNel Cicolano si trovano due Riserve Naturali:\nAltre zone di interesse naturalistico sono l'Altopiano di Rascino con il lago omonimo e i Piani d'Aquilente.\nCultura.\nDialetto.\nI dialetti del Cicolano si inseriscono nel gruppo aquilano-cicolano-reatino del dialetto sabino, appartenente ai dialetti italiani mediani. Tratto qualificante di questo gruppo dialettale \u00e8 la conservazione delle vocali finali atone. In particolare nel dominio reatino-aquilano, area tradizionalmente conservativa, viene tuttora mantenuta la distinzione fra -\"o\" e -\"u\" finali, a seconda dell'originaria matrice latina: ad esempio a Torano si ha \"cavaju\" per \"cavallo\" (latino: caballus), ma \"scrio\" per \"io scrivo\" (latino: scribo)."}
{"id": "1122391", "revid": "25152", "url": "https://it.wikipedia.org/wiki?curid=1122391", "title": "Cipselo di Petra", "text": ""}
{"id": "1122395", "revid": "933835", "url": "https://it.wikipedia.org/wiki?curid=1122395", "title": "Podest\u00e0 di Trento", "text": ""}
{"id": "1122397", "revid": "25152", "url": "https://it.wikipedia.org/wiki?curid=1122397", "title": "Cipselo di Eezione", "text": ""}
{"id": "1122399", "revid": "339392", "url": "https://it.wikipedia.org/wiki?curid=1122399", "title": "Museo Civico di Villa Pallavicino", "text": ""}
{"id": "1122402", "revid": "1543377", "url": "https://it.wikipedia.org/wiki?curid=1122402", "title": "The Movies", "text": "The Movies \u00e8 un videogioco di simulazione sviluppato dai Lionhead Studios per i sistemi Microsoft Windows e pubblicato dall'Activision l'8 novembre 2005 negli Stati Uniti d'America e in Europa l'11 novembre 2005. La Feral Interactive ne ha curato la conversione per macOS che fu messa in vendita il 20 dicembre 2006.\nIn \"The Movies\" il giocatore impersona i panni di un produttore cinematografico di Hollywood che gestisce uno studio. Il gioco verte sulla realizzazione dei film e quindi comprende le fasi di registrazione del film, di montaggio e di distribuzione dello stesso. I film vengono girati utilizzando la tecnica machinima. Il gioco \u00e8 simile come concetto a Stunt Island, un gioco degli anni novanta. Molte sono le similarit\u00e0 con il gioco del 1988 \"Charlie Chaplin\", il gioco \"Steven Spielberg's Director's Chair\" del 1996 e con \"3D Movie Maker\" sempre del 1996.\nLa versione per macOS pubblicata nell'ottobre del 2006 da Feral Interactive vinse un BAFTA come migliore gioco di simulazione del 2006. La versione Macintosh aveva molte caratteristiche aggiuntive non disponibili nella versione Windows, come la gestione dell'esportazione verso iPod e la realizzazione di film in alta definizione. Inoltre la versione per Macintosh era integrata con le applicazioni Apple iLife e quindi supportava direttamente iTunes, iMovieHD e GarageBand oltre ad avere alcuni programmi aggiuntivi. Il gioco ricevette una candidatura per la colonna sonora ma non vinse il premio. Nell'agosto del 2011 \u00e8 iniziata la distribuzione tramite Mac App Store del gioco con l'espansione \"\".\nModalit\u00e0 di gioco.\nIl gioco inizia nel 1920, poco prima della Grande Depressione, e mano mano che gli anni passano si sbloccheranno un numero sempre maggiore di set e costumi e tecnologie sempre pi\u00f9 sofisticate. Un film inizia con la stesura della sceneggiatura, che pu\u00f2 essere di cinque generi: Sentimentale, Fantascienza, Azione, Horror e Commedia. Una volta ottenuta la sceneggiatura, bisogna iniziare il casting: bisogna quindi scegliere il regista, gli attori principali (da un minimo di 1 a un massimo di 3), le comparse (non sono indispensabili, ma pi\u00f9 sono numerose e pi\u00f9, in genere, il film \u00e8 migliore) e la troupe. Gli attori quindi inizieranno a provare il copione; tale copione \u00e8 una serie di scene, personaggi e azioni inizialmente messa insieme dal computer, ma su cui in seguito si pu\u00f2 intervenire personalmente fin nei minimi particolari. In base alla qualit\u00e0 della sceneggiatura, al talento degli attori e del regista, alle condizioni dei set, all'esperienza della troupe e alla tecnologia impiegata, il risultato sar\u00e0 un film che verr\u00e0 valutato da una a cinque stelle.\nLa disposizione degli edifici negli studi \u00e8 molto importante, in quanto gli impiegati si muovono fisicamente da un luogo all'altro durante il lavoro: avere i vari set sparpagliati in giro causa pertanto ritardi e costi addizionali.\nUno degli elementi del gioco sono i DJ radiofonici, che accompagnano il giocatore con notizie, gag e commenti sugli avvenimenti del mondo. Ogni speaker \u00e8 appropriato all'epoca in cui si trova, con commentatori \"seri e cupi\" durante il Maccartismo e alla \"Grand Theft Auto\" negli anni novanta. I gusti degli spettatori saranno influenzati da eventi realmente accaduti, come ad esempio la Seconda guerra mondiale, il Maccartismo, la Guerra del Golfo: in guerra il pubblico sentir\u00e0 il bisogno di commedie e film capaci di distrarre, mentre il periodo di James Dean e della \"Giovent\u00f9 Bruciata\" segner\u00e0 il successo delle pellicole romantiche e d'azione.\nI compositori della Lionhead hanno prodotto musiche adatte a ogni genere e a ogni periodo. Nonostante ogni pezzo sia originale, ci saranno nelle situazioni appropriate echi a temi famosi, dai tradizionali pezzi al pianoforte che accompagnavano le comiche, a musiche ispirate a pietre miliari dell'industria cinematografica quali, ad esempio, quelle de \"Il padrino\", dei film di \"James Bond\", \"Via col vento\", \"Guerre stellari\", \"Batman\", \"Salvate il soldato Ryan\".\nOgni 5 anni si tengono cerimonie di premiazione stile \"Notte degli Oscar\", durante le quali verranno assegnati premi al miglior attore, al miglior regista, agli studi cinematografici pi\u00f9 prestigiosi, alla qualit\u00e0 cinematografica, allo studio con le star pi\u00f9 felici, all'attore pi\u00f9 prolifico e cos\u00ec via. Ogni premio ricevuto, oltre ad aumentare il prestigio dello studio, garantisce un bonus: ad esempio il premio alla miglior regia d\u00e0 il bonus \"Tocco di Mida\", che rende i film diretti dal regista premiato migliori (ma anche altri che riducono gli stipendi dei dipendenti senza che se ne accorgano o che rendono i film sempre una novit\u00e0).\nEspansioni.\n\"The Movies\" \u00e8 uscito anche in un'edizione speciale, \"Premiere Edition\", che oltre alla versione integrale del gioco comprende anche la guida con suggerimenti alla lavorazione avanzata e un disco bonus che include 10 costumi esclusivi (tra i quali, ad esempio, il costume da \"Avventuriero Anni '30\": una copia perfetta del vestito di Indiana Jones), 20 brani della colonna sonora e filmati esclusivi.\nDopo pochi mesi dall'uscita del videogioco, venne messa in giro su internet una espansione chiamata \"\", nella quale il giocatore ha a disposizione tutta una serie di nuovi set, attori, e soprattutto l'aggiunta di effetti speciali e degli stuntman. L'espansione tuttavia non \u00e8 stata tradotta in italiano e sembra essere incompatibile con la versione italiana.\nModalit\u00e0 avanzata.\nUna modalit\u00e0 del videogioco, la \"modalit\u00e0 avanzata\", consente al giocatore di creare un film come lo desidera. Questa modalit\u00e0 rende il videogioco simile a un software di animazione con cui creare i cosiddetti machinima.\nL'utente inserisce le scene desiderate di ogni set nella storyboard, che possono essere personalizzate inserendo oggetti, decidendo le condizioni atmosferiche e personalizzando in parte i comportamenti degli attori. In ogni scena sono gi\u00e0 prefissati il numero e i movimenti degli attori e le inquadrature, aspetti che non possono essere modificati dall'utente. Il limite delle inquadrature pu\u00f2 essere aggirato installando l'espansione \"Stunts and Effects\", mai pubblicata in Italia.\nPer inserire gli attori l'utente provvede a trascinare gli attori dello studio cinematografico sui manichini, i quali rappresentano gli attori non ancora decisi: i ruoli principali della scena sono rappresentati con manichini rossi, verdi e blu, mentre le comparse sono rappresentati con manichini gialli.\nPoich\u00e9 \"The Movies\" \u00e8 un videogioco di simulazione, non un software di animazione, prima di salvare il machinimia sul computer \u00e8 necessario simulare le riprese del film, quindi \u00e8 necessario un regista e la troupe cinematografica, ed \u00e8 necessario possedere la quantit\u00e0 di denaro virtuale richiesta per la produzione del film. Solo dopo aver fatto questo \u00e8 possibile salvare il machinimia sul computer e condividerlo.\nCritica.\n\"The Movies\" \u00e8 stato recensito dalla rivista italiana \"Giochi per il mio computer\" che gli ha assegnato un voto di 9/10 e il premio \"gioco consigliato\" del mese, commentando\u02d0\nIl giornale online italiano Everyeye.it ha lodato soprattutto l'ottima grafica in pixel art, la colonna sonora e la variet\u00e0 nei minigiochi, notando tuttavia alcuni difetti e l'eccessiva facilit\u00e0 dei boss:\nRequisiti per PC.\nRequisiti minimi di sistema:\nDoppiaggio.\nNell'edizione italiana la voce che legge il tutorial del videogioco \u00e8 quella di Donatella Fanfani, mentre Claudio Moneta doppia l'uomo degli Awards, Cinzia Massironi la donna degli Awards, Luca Sandri \u00e8 la voce delle flash news e Donatella Fanfani le tech news.\nDi seguito sono inoltre riportati i doppiatori che hanno prestato la voce ai vari disc-jockey presenti del videogioco:\nIl doppiaggio italiano \u00e8 stato curato dalla societ\u00e0 italiana \"Synthesis International\" di Milano."}
{"id": "1122404", "revid": "1516566", "url": "https://it.wikipedia.org/wiki?curid=1122404", "title": "Armoriale dei comuni del cantone LUX 08 - Mersch", "text": "Questa pagina contiene le armi (stemma e blasonatura) dei comuni del Cantone di Mersch, Lussemburgo."}
{"id": "1122406", "revid": "1869172", "url": "https://it.wikipedia.org/wiki?curid=1122406", "title": "12 Hits from Hell", "text": "12 Hits from Hell \u00e8 l'album \"mancante\" dei Misfits.\nIl 7 agosto 1980, i Misfits registrarono 12 canzoni presso gli studi della Master Sound Productions con l'intenzione di pubblicare un album di inediti, con le note manoscritte di Glenn Danzig, cantante principale ed autore. Queste registrazioni furono successivamente ribattezzate \"The MSP Sessions\".\nDescrizione.\nI Misfits firmarono un contratto con la Ruby Records dopo la registrazione, ed usarono la sessione del 1980 come demo per la pubblicazione di \"Walk Among Us\". L'album completo di questa sessione non fu mai pubblicata.\nNonostante i Misfits non avessero mai registrato come gruppo con quattro componenti, il proposito della nuova pubblicazione era di realizzare una vetrina per i contributi sia di Bobby Steele che, al tempo stesso, di Doyle. Bobby Steele, il chitarrista dei Misfits fino al 1978, registr\u00f2 le tracce sia di chitarra ritmica, che di chitarra solista, per la gran parte delle canzoni ma, durante la produzione, fu cacciato dalla band. Le sue parti furono successivamente attenuate nel mixaggio (nonostante sia accreditato in \"3 Hits from Hell\" come chitarrista aggiunto). Doyle, fratello minore del bassista Jerry Only, fu introdotto nel gruppo e fin\u00ec la sessione di registrazione aggiungendo o sovrapponendo le tracce di chitarra. Le canzoni finirono nelle mani del pubblico con un 33 giri (\"3 Hits from Hell\") oppure clandestinamente. Le tracce furono anche incluse nel Box Set.\nNel 2001, la Caroline Records annunci\u00f2 la pubblicazione della sessione perduta del 1980 di Halloween con il nome di \"12 Hits From Hell\". Sarebbe stata inclusa inoltre una versione alternativa di \"London Dungeon\".\nDanzig e Only furono cacciati bruscamente dalla produzione: Danzig, perch\u00e9 c'erano degli errori da correggere nelle informazioni scritte sulla copertina del disco; Only, perch\u00e9 il mixaggio e la rimasterizzazione erano scadenti. Danzig reclam\u00f2 inoltre perch\u00e9 era scontento della copertina e della confezione dell'album, ed era irritato per non aver ricevuto alcuna informazione sul progetto fino a quando la Caroline Records non gli sped\u00ec un CD promozionale.\nBobby Steele, cacciato dal gruppo durante la registrazione, si convinse che Jerry Only avesse in progetto di remixare le tracce: dato che i Misfits avevano comunicato al pubblico di aver cacciato Steele in quanto era un chitarrista scarso, egli \u00e8 sempre stato convinto di essere stato mandato via perch\u00e9 Only avrebbe voluto suo fratello, Doyle, alla chitarra. Steele avrebbe voluto che il CD fosse pubblicato come era, dimostrando una volta per tutte di non essere un cattivo chitarrista. Era inoltre convinto che, se fosse stato remixato, Only avrebbe eliminato tutte le sue tracce di chitarra dal prodotto finale, evitando di essere smascherato come bugiardo.\nLa spiegazione ufficiale della Caroline Records fu che la masterizzazione era di basso livello, e che inoltre i Misfits non volevano essere rappresentati come un gruppo di cinque elementi. Questo \u00e8 alquanto bizzarro, dato che molti gruppi registrano due o tre volte le loro tracce di chitarra, e le informazioni scritte sul disco indicavano chiaramente che Doyle e Bobby non furono mai contemporaneamente nella band. Ciononostante, nessuno ebbe problemi con il contributo di Robbie Alter in due canzoni, sebbene egli non fosse nemmeno un membro dei Misfits.\nA causa di tutte queste opinioni contrastanti ed accuse senza prove, \u00e8 improbabile che \"12 Hits From Hell\" veda mai la luce. Tuttavia, grazie a programmi Peer-to-peer come Kazaa e LimeWire, copie promozionali dell'album sono state diffuse in Internet."}
{"id": "1122418", "revid": "123790310", "url": "https://it.wikipedia.org/wiki?curid=1122418", "title": "Trattato di Noyon", "text": "Il trattato di Noyon venne firmato il 13 agosto 1516, a Noyon, tra Carlo I di Spagna, futuro Carlo V imperatore, e Francesco I di Francia che pose fine alla Guerra della Lega di Cambrai. Venne promosso dal Papa Leone X dei Medici come accordo tra le due potenze pi\u00f9 forti del '500: la Francia e l'impero di Germania-Spagna.\nCon il trattato di Noyon, alla Spagna venne confermata l'attribuzione del Regno di Napoli e di Sicilia ed ai Francesi il Ducato di Milano.\nQuesto pose fine ad un periodo di scontri fra francesi e spagnoli che durava dal tempo di Carlo VIII di Francia e Ferdinando II di Aragona, che dopo aver conquistato il regno di Napoli e non aver pensato ad una divisione equa del sud Italia aveva deciso di combattere per il possesso di Napoli.\nLa Repubblica di Venezia perse l'alta valle del fiume Isonzo (Gastaldia di Tolmino con Plezzo ed Idria) a favore della Contea di Gorizia e Gradisca che era ormai sottoposta alla sovranit\u00e0 della monarchia asburgica, nonch\u00e9 l'Ampezzano sempre a favore della monarchia asburgica."}
{"id": "1122425", "revid": "287204", "url": "https://it.wikipedia.org/wiki?curid=1122425", "title": "Arctino di Mileto", "text": "Biografia.\nLe testimonianze situano concordemente Arctino come nativo di Mileto, mentre le varie testimonianze lo collocano tra il 776 e il 708 a.C.. Il peripatetico Fania di Ereso lo collocava nel VII secolo a.C. e sostiene che sia stato sconfitto da Lesche di Pirra in un agone poetico.\nOpere.\nArctino fu uno dei poeti del Ciclo Epico e compose i poemi epici \"Etiopide\" e \"Iliou persis\", che facevano parte appunto del Ciclo Troiano e, forse, i \"Naupactia\". Tutti questi poemi sono andati perduti, ma dei primi due ci si pu\u00f2 fare un'idea grazie alla \"Crestomazia\" scritta dal grammatico Eutichio Proclo.\nEtiopide.\nL\"Etiopide\" (di cui restano tre frammenti) iniziava dove l\"Iliade\" si interrompe\u02d0 \nArriva Pentesilea, una regina delle Amazzoni e figlia del dio della guerra Ares. Risulta essere una combattente valorosa, ma viene comunque uccisa da Achille. Mentre i Troiani seppelliscono il loro alleato, i Greci si riuniscono e uno dei soldati comuni, Tersite, osserva che Achille si \u00e8 innamorato della regina\u02d0 Achille, adirato, uccide il guerriero, creando una lite tra i greci, perch\u00e9, anche se Tersite era un comune soldato e aveva una lingua affilata, avrebbe dovuto essere rispettato. Achille viene, cos\u00ec, inviato sull'isola di Lesbo, dove deve sacrificare ad Apollo, Artemide e Leto, e viene purificato dallo spargimento di sangue da Odisseo.\nDurante la sua assenza, arriva un nuovo alleato di Troia: Memnone, il figlio di Eos. Come Achille, indossa una panoplia fatta da Efesto. Questo, per\u00f2, non lo aiuta: sebbene arrivi a uccidere il guerriero greco Antiloco, viene ucciso da Achille. Tra l'altro, in base a rappresentazioni di questa scena su vasi, sappiamo che nel poema si descriveva come i destini di Achille e Memnone fossero pesati da Zeus.\nQuesta risulta essere l'ultima vittoria di Achille. Euforico per il suo successo, insegue i Troiani, che fuggono nella loro citt\u00e0. Achille li segue, oltrepassa persino le porte Scee, ma viene colpito da Paride e Aiace e Odisseo riescono a recuperare il cadavere. Teti e le Muse arrivano per piangere Achille, e quando i Greci cremano suo figlio, lei prende il suo corpo dalla pira e lo trasferisce sull'Isola Bianca. Tuttavia, viene eretto un tumulo, vengono organizzati giochi funebri e Ulisse e Aiace iniziano una disputa sulla panoplia di Achille.\nIlioupersis.\n\"La distruzione di Troia\" (\"Ilioupersis\") era la nona epopea del ciclo epico, in 2 libri e ne restano, oltre al riassunto gi\u00e0 citato di Proclo, 10 frammenti non testuali.\nQuando i Troiani portano il cavallo di legno nella loro citt\u00e0, si chiedono cosa fare; alcuni vogliono distruggerlo, altri vogliono dedicarlo ad Atena e prevale la loro opinione. Durante la loro festa, il sacerdote troiano Laocoonte e i suoi figli vengono uccisi da due serpenti; Enea si rende conto che questo \u00e8 un cattivo presagio e lascia la citt\u00e0.\nNel frattempo, la spia greca Sinone emette un segnale luminoso e i Greci a Tenedo sanno che possono tornare a Troia. Quando arrivano, i cinquanta guerrieri lasciano il cavallo di legno e Neottolemo inizia il massacro uccidendo Priamo, che \u00e8 fuggito su un altare. Il figlio di Achille afferra Andromaca, la vedova di Ettore, e la porta sulla sua nave. Il figlio Astianatte viene gettato dalle mura da Odisseo.\nMenelao ritrova Elena, ma quando vede i suoi seni nudi, lancia via la sua spada e la accetta di nuovo come sua moglie. Aiace Oileo cerca di catturare Cassandra, ma essa trova protezione abbracciandosi ad una statua di Atena; quando Aiace la strappa via, la statua cade e persino i Greci trovano inaccettabile questo sacrilegio. Non viene lapidato, tuttavia, perch\u00e9 trova lui stesso la protezione sulla stessa statua.\nLa mattina dopo, i greci sacrificano la principessa troiana Polissena sulla tomba di Achille e il bottino viene diviso."}
{"id": "1122431", "revid": "118031", "url": "https://it.wikipedia.org/wiki?curid=1122431", "title": "Arctino", "text": ""}
{"id": "1122432", "revid": "729019", "url": "https://it.wikipedia.org/wiki?curid=1122432", "title": "MobyGames", "text": "MobyGames \u00e8 un sito web in lingua inglese nato per catalogare i videogiochi passati e presenti, fondato il 1\u00ba maggio 1999 da Jim Leonard, Brian Hirt, e David Berk. Il sito si appoggia a un ampio database sui videogiochi. Secondo le FAQ del sito lo scopo di \"MobyGames\" \u00e8 \"Catalogare in modo meticoloso tutte le informazioni rilevanti sui giochi elettronici (computer, console e arcade) suddivise per singoli videogiochi e fornire informazioni su gruppi di gioco tramite richieste (query) flessibili. In parole povere \u00e8 un grande archivio di informazioni sui videogiochi\".\nAd agosto 2014 il sito contiene le schede di pi\u00f9 di 86\u00a0000 videogiochi, suddivisi in 150 differenti piattaforme (tra console, sistemi portatili, home computer, cellulari e palmari), circa 620\u00a0000 screenshot e 253\u00a0000 fotografie di confezioni. Il sito cataloga anche sviluppatori e produttori.\nIl materiale viene sottoposto da volontari; chiunque pu\u00f2 contribuire al sito dopo essersi registrato come utente. I contributi per\u00f2, prima di essere pubblicati, sono sottoposti ad approvazione da parte di altri utenti con diritti di approvatori, per evitare usi impropri.\nNel 2006 MobyGames \u00e8 stato nominato per il Webby Award come miglior sito sui videogiochi, ma senza vincerlo."}
{"id": "1122434", "revid": "125421771", "url": "https://it.wikipedia.org/wiki?curid=1122434", "title": "Zemstvo", "text": "Lo zemstvo (, pl. \"zemstva\") fu una forma di governatorato locale, introdotto nel 1864 dallo zar Alessandro II su proposta del ministro Nikolaj Miljutin come organo di consultazione e amministrazione del distretto.\nLa creazione degli zemstva e del loro apparato tecnico e produttivo \"permise comunque la nascita di una \"intellighenzia\" illuminata nel paese, che rappresenta la vera novit\u00e0 storica del periodo\".\nElette con suffragio basato sul censo, queste assemblee rappresentavano la nobilt\u00e0 e la borghesia locale, e furono sostituite dai soviet dopo la rivoluzione d'ottobre del 1917.\nStruttura.\nIl sistema di autogoverno locale era strutturato secondo una gerarchia che aveva al suo livello pi\u00f9 basso il \"mir\" e il \"volost\", seguito dai distretti elettivi e dalle assemblee regionali chiamate \"zemstvo\", organismi locali di tipo elettivo, dotati di sufficiente autonomia e indipendenza dallo zar e dal governo centrale per poter risolvere le questioni economiche del territorio.\nAlessandro II istitu\u00ec uno \"zemstvo\" per ogni distretto e per ognuno dei 34 governatorati esistenti in Russia. Essi erano formati da un consiglio di rappresentanti eletti in base al censo (\"zemskoye sobranye\"), che a sua volta nominava l'organismo esecutivo dello \"zemstvo\", chiamato \"zemskaya uprava\". Esso era composto dalle seguenti tipologie di membri:\nSebbene i nobili fossero una ristretta minoranza della popolazione, il 74% dei membri degli \"zemstvo\" proveniva dalla loro classe sociale. Ciononostante, gli \"zemstvo\" diedero alla maggioranza della popolazione una sede ufficiale nella quale venivano informati e potevano esprimere la propria opinione in merito alle decisioni dell'\u00e9lite della societ\u00e0 russa del'epoca.\nNel 1865, furono istituiti gli \"zemstvo\" in 19 province, seguiti dall'apertura di ulteriori 16 unit\u00e0 nel periodo compreso fra il 1866 e il 1876. Restarono escluse 12 province, i tre governatorati baltici e le nove province occidentali, appartenute alla Polonia e annesse da Caterina II ai propri domini. Dopo complesse trattative con i funzionari cosacchi, nel 1875 furono creati anche gli \"zemstvo\" del Don Host Oblast, che dopo appena sei anni entrarono in crisi e furono soppressi.\nLe norme per il rinnovo degli \"zemstvo\" costituirono il modello di riferimento per la legge elettorale approvata al termine della Rivoluzione russa del 1905. Gli \"zemstvo\" esercitavano la loro potest\u00e0 decisionale in materia di istruzione, assistenza sanitaria, benessere pubblico, regime alimentare e manutenzione delle infrastrutture viabilistiche locali. Il Partito Socialista Rivoluzionario, il movimento nichilista russo e altre correnti politiche radicali ritennero insufficienti le concessioni dello zar, e diedero avvio a iniziative ostili, arginate dagli ampi poteri disciplinari che i governatori avevano facolt\u00e0 di esercitare nei confronti dei membri eletti.\nDal 1900 al 1913, la loro dotazione iniziale di fondi, pari 89 milioni di rubli, fu pi\u00f9 che triplicata. La principale fonte (propria) di copertura della spesa deriv\u00f2 dalla tassazione delle propriet\u00e0 terriere, forestali, delle fabbriche, delle miniere e di beni immobili vari.\nIl 30 luglio 1914 fu istituita a Mosca l'Unione degli Zemstvo di tutte le Russie (in russo: \"\u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439 \u0437\u0435\u043c\u0441\u043a\u0438\u0439 \u0441\u043e\u044e\u0437\"), organizzazione civile di stampo liberale che fu guidata da Georgy Lvov e autorizzata dalla granduchessa Elisabetta d'Assia-Darmstadt, con il compito di dare supporto ai soldati malati e feriti, operando in coordinamento con la Croce Rossa e con il Corpo Sanitario dell'Esercito russo.\nFinanziata con sussidi governativi, appropriazioni dei beni degli \"zemstvo\" dei centri urbani e delle zone rurali, oltrech\u00e9 da libere donazioni private, a partire dal 1915 inizi\u00f2 ad operare con l'Unione delle Citt\u00e0, altra organizzazione liberale nata ad agosto del 1914 e guidata da Nikolai Kishkin, membro del Partito Democratico Costituzionale, con lo scopo di sostenere il raggiungimento degli obbiettivi bellici dell'Impero Russo. Il fronte sudoccidentale aveva separata sede in Ucraina, diretto dall'archeologo e nazionalista russo Teodor Shteingel (1870-1946). \nLe competenze dell'unione panrussa degli \"zemstvo\" vennero cos\u00ec progressivamente estese, fino ad includere l'evacuazione e la cura dei feriti, l'assistenza ai prigionieri e ai rifugiati di guerra, i trattamenti ospedalieri, la formazione sanitaria, lo stoccaggio e la fornitura di biancheria e delle uniformi alle truppe impegnate nei teatri di guerra.\nAvvalendosi della collaborazione di esponenti dell\"'intelligentia\" russa, gli \"zemstvo\" riuscirono a risolvere con successo numerose problematiche locali e a perdurare pi\u00f9 di mezzo secolo, finch\u00e9, dopo la Rivoluzione d'ottobre del 1917, vennero sostituiti dai soviet."}
{"id": "1122435", "revid": "2061338", "url": "https://it.wikipedia.org/wiki?curid=1122435", "title": "Puuc", "text": "I Puuc furono una popolazione che domin\u00f2, nel periodo classico della civilt\u00e0 maya, la regione a sud della odierna citt\u00e0 di M\u00e9rida.\nLa presenza della civilt\u00e0 Puuc in questa regione \u00e8 testimoniata da numerosi siti archeologici dotati di caratteristiche architettoniche comuni. Questo stile architettonico \u00e8 noto come \"stile Puuc\", uno di cinque stili architettonici della cultura Maya.\nLa parola \"puuc\" indicava, nella antica lingua maya, le \"zona delle colline\", un ambito geografico che si differenziava dal resto della pianeggiante penisola dello Yucat\u00e1n per la presenza di numerose piccole formazioni collinari, ricche di terra fertile. La zona cos\u00ec chiamata si estende da Maxcan\u00fa fino a sud di Peto, arrivando, verso sudest, fino a Campeche.\nLe citt\u00e0 maya pi\u00f9 rilevanti che si incontrano in questa regione sono Uxmal, Kabah, Sayil e Labn\u00e1, in origine collegate tra di loro da un sistema di strade denominate in maya \"sacb\u00e9\" (in italiano = \"strada bianca\").\nLo stile architettonico della civilt\u00e0 Puuc esercit\u00f2 la sua influenza anche in altre zone dello Yucatan, al di l\u00e0 dei confini della regione Puuc \"stricto sensu\": se ne trovano mirabili esempi a sud a Edzn\u00e1 e ad est a Chich\u00e9n Itz\u00e1."}
{"id": "1122439", "revid": "767487", "url": "https://it.wikipedia.org/wiki?curid=1122439", "title": "Lionrock", "text": "I Lionrock erano un gruppo musicale britannico di genere Big beat, formato dal produttore discografico Justin Robertson, dal rapper MC Buzz B e dall'ingegnere del suono Mark Stagg, poi sostituito da Roger Lyons nel 1998.\nLa band fu fondata nel 1991 e firm\u00f2 un contratto discografico con la Deconstruction Records nel 1993. Si \u00e8 sciolta nel 2001, dopo che Robertson decise di pubblicare album per conto proprio con il suo nome.\nDivennero particolarmente popolari nel 1998 poich\u00e9 un loro singolo, Rude Boy Rock, entr\u00f2 a far parte della compilation per i brani del videogioco FIFA 99."}
{"id": "1122440", "revid": "1810027", "url": "https://it.wikipedia.org/wiki?curid=1122440", "title": "Fausto Nicolini", "text": "Biografia.\nFiglio di Nicola e Rachele, nacque a Napoli nel 1879 e si dedic\u00f2 agli studi giuridici e paleografici giungendo all'ispettorato dell'Archivio di Stato di Napoli. Nel 1903 conobbe Benedetto Croce con il quale strinse un importante sodalizio culturale che lo influenzer\u00e0 per gran parte della sua attivit\u00e0 di studioso dedito ai campi pi\u00f9 disparati; fu per tre anni direttore della rivista \"Napoli nobilissima\".\nDal 1910 al 1926 fu direttore della collana \"Scrittori d'Italia\" della casa editrice barese Laterza esercitando la sua opera di critico su alcuni letterati, in particolare Pietro Aretino, Giambattista Marino, Lorenzo Da Ponte.\nScrisse numerose opere su Giambattista Vico: da \"Bibliografia vichiana\" (1947) a \"La religiosit\u00e0 di G.B. Vico\" (1949), sino al volume pubblicato dopo la sua morte, \"Vico storico\" (1967).\nSi occup\u00f2 nei suoi studi anche di altri aspetti della vita napoletana, pubblicando ad esempio opere come \"Il presepe napoletano settecentesco\" (1956) o \"Sulla vera origine di Pulcinella\" (1956).\nNel 1962 pubblic\u00f2 per la UTET una biografia di Benedetto Croce, a dieci anni dalla scomparsa del grande filosofo dell'Idealismo\nMor\u00ec nel 1965 a Napoli nel palazzo di famiglia e alla sua memoria \u00e8 dedicata una strada nel quartiere \"Mercato\" e anche una Scuola Media Statale situata in Via Sogliano nella zona dei \"Ponti Rossi\"."}
{"id": "1122442", "revid": "110157", "url": "https://it.wikipedia.org/wiki?curid=1122442", "title": "Ospedale pediatrico Meyer", "text": "L'ospedale pediatrico Meyer di Firenze \u00e8 una delle pi\u00f9 antiche istituzioni dedicate all'infanzia. Le sue finalit\u00e0 istituzionali sono il ricovero, la cura e il benessere dei bambini, la ricerca scientifica.\nSi tratta di un'importante struttura ospedaliera di alta specializzazione integrata con i dipartimenti di Neuroscienze, Psicologia, Area del Farmaco e Salute del Bambino (NEUROFARBA), di Scienze della Salute (DDS) e di Scienze biomediche sperimentali e cliniche della Facolt\u00e0 di medicina e chirurgia dell'Universit\u00e0 degli Studi di Firenze. Il polo pediatrico \u00e8 situato a villa Ognissanti, a ridosso delle colline di Careggi, in viale Pieraccini 24.\nL'Azienda ospedaliero universitaria Meyer di Firenze, oltre ad essere una struttura di riferimento per Firenze e l'intera Toscana, \u00e8 una tra le pi\u00f9 dinamiche realt\u00e0 pediatriche italiane e internazionali. L'ospedale fiorentino dispone di 226 posti letto multi-specialistici, di cui oltre 50 di day hospital, ed \u00e8 dotato tra l'altro di rianimazione con posti letto per cure intensive e sub-intensive, tra cui: terapia intensiva neonatale, trauma center, centro ustioni, \"week hospital\", oncoematologia, neurochirurgia, cardiochirurgia, diabetologia, malattie metaboliche.\nStoria.\nQuando fu fondato, nel 1884, si chiamava \"ospedale pediatrico Anna Meyer\" in ricordo della moglie del fondatore, il commendatore e marchese russo Giovanni Meyer. Fu proprio in memoria della moglie, deceduta in giovane et\u00e0 e che aveva espresso nelle sue ultime volont\u00e0 la creazione di una struttura per bambini poveri convalescenti, che il marito fond\u00f2 nel 1884 e inaugur\u00f2 nel 1891 lo \"spedalino\" nell'attuale via Luca Giordano.\nL'ospedale, dalla sede di via Luca Giordano, la notte del 14 dicembre 2007 \u00e8 stato trasferito nella nuova e moderna sede di viale Pieraccini, sulle colline di Careggi. Il nuovo ospedale \u00e8 stato progettato secondo i criteri tecnologici pi\u00f9 avanzati, con sensibilit\u00e0 ambientale e con la massima attenzione alle esigenze dei bambini e delle loro famiglie.\nLa Fondazione Meyer.\nLa Fondazione dell'ospedale pediatrico Anna Meyer O.N.L.U.S nasce nel 2000 come supporto all'attivit\u00e0 di comunicazione, marketing e raccolta fondi per il Meyer, sostenendolo con azioni ad alto \"valore aggiunto\" che lo qualificano maggiormente sotto il profilo tecnico-scientifico e dell'accoglienza.\n\u00c8 retta da un consiglio d'amministrazione, il cui presidente \u00e8 nominato dal direttore generale pro tempore dell'Azienda ospedaliero universitaria Meyer. I 9 membri del consiglio svolgono la loro opera gratuitamente. Gli altri organi della Fondazione sono il collegio dei sindaci revisori (3 membri) e il comitato dei garanti, con funzione di comitato etico (3 membri).\nLa Fondazione Meyer ha bilanci pubblici, disponibili in rete e certificati dalla societ\u00e0 di revisione Reconta Ernst&amp;Young. Tutta l'attivit\u00e0 di raccolta fondi \u00e8 totalmente destinata al sostegno dell'ospedale pediatrico Meyer, dei suoi progetti e delle sue priorit\u00e0.\nIstruzione e formazione.\nNell'ospedale hanno sede i dipartimenti dell'Universit\u00e0 degli Studi di Firenze:"}
{"id": "1122443", "revid": "339392", "url": "https://it.wikipedia.org/wiki?curid=1122443", "title": "Gruppo SDF", "text": ""}
{"id": "1122444", "revid": "729019", "url": "https://it.wikipedia.org/wiki?curid=1122444", "title": "Battaglia di Pastrengo", "text": "La battaglia di Pastrengo \u00e8 un episodio della prima guerra di indipendenza. Ebbe luogo il 30 aprile 1848 quando il re di Sardegna Carlo Alberto invi\u00f2 il 2\u00ba corpo d'armata del suo esercito contro gli austriaci del generale Josef Radetzky che tenevano la riva destra dell'Adige presso Pastrengo, poco a nord di Verona.\nDopo la battaglia del ponte di Goito fu il secondo scontro importante della guerra e la seconda vittoria piemontese. Carlo Alberto non riuscir\u00e0 tuttavia a sfruttare il successo per conquistare Verona, davanti alla quale sar\u00e0 fermato nella successiva battaglia di Santa Lucia.\nDalla battaglia del ponte di Goito a Pastrengo.\nDopo le cinque giornate di Milano e la dichiarazione di guerra all\u2019Austria del 23 marzo 1848, Carlo Alberto attravers\u00f2 con cautela la Lombardia dalla quale gli austriaci si erano ritirati. La prima vera opposizione i piemontesi la trovarono presso Goito sul fiume Mincio, dopo il quale iniziava la zona del Quadrilatero.\nQui i piemontesi, nella battaglia del ponte di Goito dell\u20198 aprile, sconfissero gli austriaci che si ritirarono sulla linea dell'Adige. Il fiume, scorrendo da nord a sud, oltre a difendere la citt\u00e0 fortificata di Verona, costituiva con la sua valle una via di comunicazione con l\u2019Austria. I piemontesi, tuttavia, non sfruttarono l\u2019occasione e invece di inseguire gli austriaci si limitarono a cominciare l\u2019assedio di Peschiera che era rimasta quasi isolata a ovest.\nIn questo modo la valle dell\u2019Adige rimase aperta a Radetzky. Ad est, inoltre, il 17 aprile un corpo d\u2019armata austriaco di rinforzo varcava l\u2019Isonzo verso il Veneto. Contemporaneamente i piemontesi si disponevano a difesa dell\u2019assedio di Peschiera, formando un semicerchio che dal Lago di Garda proseguiva per le colline moreniche e che, presentando la parte convessa verso Verona, arrivava sino alla piana di Villafranca. Un semicerchio di 25\u00a0km che nel lato settentrionale minacciava la via dell\u2019Adige.\nSvaniva in campo piemontese nel frattempo un\u2019ipotesi avanzata nei giorni precedenti di utilizzare i soldati pontifici del generale Giovanni Durando per un\u2019azione comune dalla pianura contro Verona. Il 22 aprile infatti il corpo austriaco di rinforzo, comandato dal generale Laval Nugent, aveva preso Udine e il 25 il comando piemontese autorizzava Durando ad accorrere autonomamente in difesa del Veneto.\nLe forze in campo.\nIl 28 aprile 1848 l\u2019esercito piemontese si trovava di fronte agli austriaci con il 2\u00ba Corpo del generale Ettore De Sonnaz a sinistra (cio\u00e8 a nord, dato che i piemontesi avanzavano verso est); e il 1\u00ba Corpo del generale Eusebio Bava a destra. Ognuno dei corpi era costituito da due divisioni. Quelle di De Sonnaz erano comandante dai generali Giovanni Battista Federici e Mario Broglia di Casalborgone, quelle di Bava dai generali Federico Millet d'Arvillars e Vittorio Garretti di Ferrere. Completava lo schieramento la Divisione di riserva, affidata al principe ereditario Vittorio Emanuele, disposta pi\u00f9 indietro in posizione centrale.\nRadetzky, di fronte all\u2019avanzata piemontese, aveva fatto disporre il suo Corpo d\u2019armata, oltre che a Verona, sulle due sponde dell\u2019Adige lungo una linea trincerata e una serie di capisaldi sulla riva destra del fiume. Si fronteggiavano in sostanza 51 battaglioni piemontesi contro 33 austriaci appoggiati a una linea ben difesa e a un importante corso fluviale, con una cavalleria (36 squadroni contro 34) e un\u2019artiglieria da campo (82 cannoni contro 84) all\u2019incirca pari.\nPi\u00f9 nel dettaglio, a nord di Verona, Radetzky aveva fatto occupare, sulla sponda destra dell\u2019Adige, la posizione avanzata di Pastrengo, mentre un battaglione era stato spinto fino a Sandr\u00e0 (oggi frazione di Castelnuovo del Garda) e 3 a Bussolengo. Con tale mossa il generale austriaco intendeva proteggere la linea dell\u2019Adige e soprattutto mantenere le comunicazioni con Peschiera assediata. A questo scopo, sulla testa di ponte Bussolengo-Pastrengo gli austriaci schieravano 10 battaglioni, 6 squadroni di cavalleria e 21 cannoni.\nGli scontri del 28 e 29 aprile.\nI piemontesi verso Pastrengo.\nIl generale Michele Bes, comandante della Brigata \u201cPiemonte\u201d della divisione di Federici del Corpo di De Sonnaz, ebbe l\u2019ordine, il 27 aprile 1848, di avvicinarsi all\u2019ala destra austriaca e occupare due piccoli centri fra Peschiera e Pastrengo: Pacengo e Col\u00e0 (oggi frazioni del comune di Lazise). Bes fece partire la brigata da Oliosi (oggi frazione di Castelnuovo) alle 8 di mattina del 28 e, passato, Castelnuovo divise le forze: il 4\u00ba Reggimento verso Pacengo e il resto delle truppe verso Col\u00e0.\nAll\u2019avvicinarsi da est delle avanguardie piemontesi, gli austriaci disposti a Col\u00e0 si ritirarono sulle alture a nord-est del centro abitato che fu occupato dagli uomini di Bes senza colpo ferire. Delle due alture che si fronteggiano, Monte Letta venne occupato dai piemontesi e Monte Raso dagli austriaci. Su quest\u2019ultima, dopo un\u2019avanzata faticosa dei piemontesi, gli austriaci si ritirarono occupando un ciglione retrostante, ma Bes, che riteneva esaurito il suo compito di prendere Col\u00e0, limit\u00f2 alle due alture l\u2019occupazione.\nParallelamente alla occupazione di Col\u00e0 avvenne quella di Pacengo da parte del 4\u00ba Reggimento e l\u2019altra di Sandr\u00e0 (oggi frazione di Castelnuovo), sulla strada per Pastrengo, da parte del 16\u00ba Reggimento della Brigata \u201cComposta\u201d. Questa e la Brigata \u201cPiemonte\u201d si disposero quindi sulla linea Pacengo-Col\u00e0-Sandr\u00e0. Gli austriaci, intanto, restringevano l\u2019occupazione alle adiacenze di Pastrengo, con un nucleo pi\u00f9 indietro attorno a Piovezzano (oggi a Pastrengo). Lo scontro del 28 era terminato. Il 3\u00ba Reggimento piemontese ebbe 3 morti e 23 feriti, gli austriaci 53 fra morti e feriti.\nL\u2019avamposto austriaco di Pastrengo sulla sponda destra dell\u2019Adige diveniva cos\u00ec il caposaldo di Radetzky per tenere gli ultimi contatti con Peschiera.\nLa risposta austriaca.\nRadetzky, appena ebbe la notizia dell\u2019avanzata piemontese tra Sandr\u00e0 e Col\u00e0, nella notte del 28 aprile 1848, invi\u00f2 da Verona a Piovezzano la Brigata \u201cArciduca Sigismondo\u201d, in sostegno della brigata comandata dal generale Ludwig von Wohlgemuth (1788-1851) gi\u00e0 presente in zona. Entrambe furono poste agli ordini del generale Gustav von Wocher (1779-1858), che disponeva cos\u00ec di 5.600 uomini (7 battaglioni, 2 squadroni di cavalleria e 2 batterie e mezzo di artiglieria).\nNelle stesse ore fu inviata una brigata anche a Bussolengo, a met\u00e0 strada fra Verona e Pastrengo, mentre il generale Franz Ludwig von Welden (1782-1853), comandante delle truppe del Tirolo meridionale, riceveva l\u2019ordine di sostenere con le sue truppe che stanziavano a Rivoli quelle di Pastrengo se fossero state attaccate. Radetzky aveva cos\u00ec provveduto, facendo perno su Pastrengo, anche alla protezione delle comunicazioni con il Tirolo e la madrepatria.\nA questo punto il generale austriaco Wocher, comandante del presidio di Pastrengo, volle scoprire l\u2019entit\u00e0 delle forze nemiche che aveva di fronte e il 29 aprile organizz\u00f2 un distaccamento che muovesse da Pastrengo verso sud e le colline di Sandr\u00e0. Contemporaneamente, altre forze provenienti da Bussolengo avrebbero attaccato direttamente quelle alture.\nL\u2019azione da Pastrengo si risolse in un lungo scambio di fucilate con i piemontesi che tennero la posizione sul monte Romualdo (a nord-est di Sandr\u00e0), mentre l\u2019attacco da Bussolengo, costituito principalmente dall\u2019artiglieria, fall\u00ec per l\u2019inadeguatezza del terreno a disporre i cannoni in batteria. Alle 14 lo scontro si interruppe per un\u2019ora; poi riprese per iniziativa austriaca con un accenno di offensiva, vanificato da un contrattacco piemontese su tutta la linea.\nLa battaglia del 30 aprile 1848.\nQuesti scontri preliminari provavano sempre di pi\u00f9 ai piemontesi la necessit\u00e0 di eliminare la testa di ponte di Pastrengo al di qua dell\u2019Adige. L\u2019attacco, che era stato rimandato di un giorno, fu fissato per il 30 aprile. Vi prendevano parte le forze del 2\u00ba Corpo piemontese di De Sonnaz, sostenuto dalla Divisione di riserva e dalla Brigata \u201cRegina\u201d. L\u2019avanzata fu ripartita in tre colonne.\nIl piano di battaglia piemontese.\nLo stato maggiore di Carlo Alberto, considerando che Pastrengo era difeso a meridione da due alture, monte San Martino e monte Le Bionde, aveva suddiviso l\u2019attacco in modo da investire da sud l\u2019obiettivo in questo modo:\nIn seconda linea, la Brigata \u201cRegina\u201d (generale Ardingo Trotti) portandosi a Sandr\u00e0 doveva assecondare il movimento della prima linea. La brigata \u201cGuardie\u201d (generale Biscaretti), intanto, sostituiva la Brigata \u201cSavoia\u201d a Santa Giustina. In complesso 13.500 uomini circa con una marcia convergente si dirigevano da sud-ovest, sud e sud-est su Pastrengo difesa dalla divisione di Wocher con 7.000 uomini e 12 cannoni.\nL\u2019avanzata piemontese.\nIl 30 aprile 1848, La Brigata \u201cSavoia\u201d della colonna di destra aveva cominciato ad avanzare, ma fu ostacolata dal terreno e dalla formazione di battaglia presa precocemente rispetto alle probabilit\u00e0 di uno scontro. Il fuoco dell\u2019artiglieria austriaca, che si trovava sull\u2019altura di San Martino, e quello dei tirolesi che erano a met\u00e0 del pendio fu diretto quindi contro i bersaglieri e volontari parmensi che si erano staccati dal resto della colonna.\nL\u2019attacco piemontese su San Martino fu fermato, n\u00e9 l\u2019arrivo dei reparti della \u201cSavoia\u201d riusc\u00ec a sbloccare la situazione. Fu chiesta l\u2019artiglieria che, a causa della sua posizione all\u2019interno della colonna, giunse in posizione di tiro solo un\u2019ora dopo, ma bastarono pochi colpi per far tacere e allontanare i cannoni austriaci.\nAl centro anche la Brigata \u201cCuneo\u201d, raggiunta Sandr\u00e0 alle 8 del mattino, puntava su Pastrengo quasi esattamente da sud. Il terreno pantanoso per\u00f2, in cui scorre il Tione ostacolava lo spiegamento e la marcia del reggimento di testa, e dalle alture i tiratori austriaci ne approfittavano per bersagliarlo.\nSulla sinistra della \u201cCuneo\u201d avanzava da Col\u00e0 la brigata \u201cPiemonte\u201d. Da questo lato gli austriaci avevano spinto le avanguardie fino all\u2019altura delle Brocche, che si trova isolata a sud-ovest di Pastrengo. Facilmente respinti gli austriaci a difesa della posizione, il generale Bes riusciva a schierare la sua brigata in localit\u00e0 Tevoi (poi denominata Casetta) e sulla strada Saline-Pastrengo.\nIn complesso, tra le 13 e le 14 questa era la situazione: a destra il 1\u00ba Reggimento della Brigata \u201cSavoia\u201d stava schierandosi contro l\u2019altura di San Martino e si preparava ad assalirla; mentre gli scambi di fucileria si facevano sempre pi\u00f9 intensi. Al centro la Brigata \u201cCuneo\u201d, uscita dalle difficolt\u00e0 del terreno paludoso del Tione, stava salendo l\u2019altura delle Brocche per riordinarsi e procedere avanti per Bagnolo (localit\u00e0 di Pastrengo), assalire Le Bionde e poi il centro di Pastrengo. A sinistra la Brigata \u201cPiemonte\u201d aveva preso posizione sull\u2019altura del Biancardo.\nLa carica dei Carabinieri.\nIn questa situazione, re Carlo Alberto con il suo seguito, tra cui il presidente del Consiglio Cesare Balbo e il ministro della guerra Antonio Franzini, da un\u2019altura nel settore centrale dell\u2019avanzata piemontese, assisteva allo spiegamento delle truppe. Lo seguivano tre squadroni di carabinieri di scorta. Il Re, non sapendo spiegarsi il rallentamento della Brigata \u201cCuneo\u201d (appena uscita dalla zona paludosa) replicava gli ordini di accelerare la marcia.\nAlla fine, spazientito, si port\u00f2 egli stesso verso il luogo dove la \u201cCuneo\u201d pareva ferma, ma proprio in quell\u2019istante la brigata si era rimessa in movimento per rispondere alle fucilate degli austriaci appostati sull\u2019altura delle Bionde. A quel punto anche la Brigata \u201cPiemonte\u201d, compiuto lo spiegamento presso Tevoi, cominci\u00f2 ad avanzare verso Pastrengo. La linea di battaglia era ormai coordinata e su tutta la linea il fuoco si sviluppava intenso.\nCarlo Alberto seguiva da vicino l\u2019avanzata, quando ad un tratto alcuni carabinieri a cavallo della sua scorta, nel salire un poggio dell\u2019altura delle Bionde, furono sorpresi da una scarica di fucileria austriaca e retrocedettero. Accortosi dell'accaduto, il maggiore Alessandro Negri di Sanfront lanci\u00f2 al galoppo i tre squadroni di carabinieri, ai quali si aggiunsero Carlo Alberto e il suo stato maggiore, dando alla carica un ulteriore impulso. Lo slancio di questi cavalleggeri, eccitati per il pericolo corso dal Re e imbaldanziti per la vista di Pastrengo a 1\u00a0km di distanza, comunic\u00f2 a tutta la linea piemontese un rinnovato vigore.\nLa Brigata \u201cCuneo\u201d, salita l\u2019altura delle Bionde, avanz\u00f2 sulla sua cima pianeggiante; mentre la \u201cPiemonte\u201d, sulla sinistra, efficacemente appoggiata dall\u2019artiglieria, muoveva all\u2019attacco iniziando a minacciare l\u2019ala destra della difesa austriaca di Pastrengo. Dall\u2019altro lato, Wocher, richiamate alcune compagnie dalla riserva per contrastare la \u201cPiemonte\u201d che lo minacciava a ovest, controllava la ritirata delle fanterie che ripiegavano dalle alture, inseguite dalla \u201cSavoia\u201d che aveva dimenticato l\u2019incarico di sorvegliare il fianco destro nel pericolo di un\u2019incursione austriaca da Bussolengo. Fu allora che il duca di Savoia Vittorio Emanuele, allontanatasi dalla \u201cCuneo\u201d, raggiunse le truppe piemontesi inseguitrici fermandone l\u2019impeto.\nL\u2019occupazione di Pastrengo.\nOramai per gli austriaci si trattava di prendere tempo e rendere meno precipitosa la ritirata. Gli uomini della Brigata \u201cCuneo\u201d intanto entravano a Pastrengo abbandonata dagli austriaci. Ma una batteria di artiglieria a cavallo dei piemontesi si spinse troppo in avanti e rischi\u00f2 di essere dispersa dal nemico presso il cimitero. Il maggiore Alfonso La Marmora risolse la situazione facendo intervenire uno squadrone di cavalleria che cos\u00ec ebbe la possibilit\u00e0 di spiegarsi ed entrare in azione.\nIntorno alle 16 i bersaglieri giunsero in localit\u00e0 Sega (oggi frazione di Cavaion Veronese) poco a nord di Pastrengo, proprio quando le truppe austriache smontavano il ponte di barche che aveva consentito loro di passare l\u2019Adige. Rimanevano tuttavia sulla sponda destra centinaia di loro connazionali che furono catturati. Il combattimento ebbe una sosta per riordinare le truppe di entrambi gli schieramenti, mentre i piemontesi raccoglievano nel cimitero i prigionieri austriaci.\nLa reazione austriaca e le perdite.\nLa reazione austriaca localmente fu poco efficace, perch\u00e9 le truppe di Radetzky attaccarono senza slancio i piemontesi tra Santa Giustina e Sona e si ritirarono ai primi loro colpi d\u2019artiglieria. Tuttavia, al manifestarsi dell\u2019assalto piemontese Radetzky rispose anche con una consistente azione che impegn\u00f2 il centro dell\u2019esercito di Carlo Alberto in direzione Verona-Peschiera. L\u2019attacco fu completamente respinto, ma l\u2019azione preoccup\u00f2 lo stato maggiore piemontese e lo dissuase dal passare l\u2019Adige per interrompere le comunicazioni nemiche con Trento e l\u2019Austria. \u00abPour aujourd\u2019hui il y en a assez\u00bb (dal francese: \u00abPer oggi \u00e8 abbastanza\u00bb) sentenzi\u00f2 Carlo Alberto.\nLe operazioni piemontesi del 28, 29 e 30 aprile 1848 ottennero alla fine solo il risultato di isolare Peschiera per consentirne l\u2019assedio. Tali operazioni costarono all\u2019esercito di Carlo Alberto 15 morti (fra cui un ufficiale) e 90 feriti, agli austriaci 24 morti, 147 feriti e 383 prigionieri.\nMancato sfruttamento della vittoria.\nLa prima importante vittoria piemontese fu quindi una vittoria non sfruttata: la riva sinistra dell\u2019Adige rimase infatti agli austriaci. L\u2019esercito piemontese aveva dimostrato il suo valore, ma l'organizzazione dello scontro fu piuttosto modesta: avevano partecipato alla battaglia tre brigate, ma solo i reggimenti di testa erano entrati in azione; quelli alle loro spalle non potettero sostenere la linea del fuoco n\u00e9 poterono sfruttare il successo. In tutti i modi la testa di ponte nemica che minacciava un assedio su Peschiera era stata eliminata e un\u2019azione piemontese verso Verona era ormai possibile.\nNel 1870 lo storico Ugo Sirao si schier\u00f2 fra coloro che ritennero che Carlo Alberto perse una grande occasione: \nPi\u00f9 recentemente lo storico militare Renato Agazzi fa per\u00f2 notare:\nCarlo Alberto prefer\u00ec, in ogni caso, operare una ricognizione direttamente su Verona, probabilmente perch\u00e9 speranzoso di una sollevazione in citt\u00e0, ma dedic\u00f2 alla manovra un numero eccessivo di truppe, tanto da farne un vero e proprio attacco, ottenendone la controversa vittoria di Santa Lucia."}
{"id": "1122446", "revid": "1305772", "url": "https://it.wikipedia.org/wiki?curid=1122446", "title": "The Gun Club", "text": "I The Gun Club sono stati un gruppo musicale statunitense, attivo dal 1980 al 1996.\nLa band fu fondata dal cantante e chitarrista Jeffrey Lee Pierce, che ne fu unico membro fisso, nonch\u00e9 autore di praticamente tutti i brani. Il loro stile musicale fondeva il punk rock, il blues e la musica country, con testi dai toni lugubri e nichilisti.\nStoria.\nIl primo nucleo della band si chiamava The Creeping Ritual, e comprendeva Pierce, il chitarrista Brian Tristan (noto come Kid Congo Powers), il bassista Don Snowden (gi\u00e0 critico musicale per il Los Angeles Times) e il batterista Brad Dunning.\nSu suggerimento del cantante dei Circle Jerks, Keith Morris, la band cambi\u00f2 nome in The Gun Club. Insieme al nome, Pierce, vera anima della band, decise di cambiare anche formazione, prendendo il chitarrista Ward Dotson (al posto di Kid Congo Powers, che era entrato nei Cramps), il bassista Rob Ritter ed il batterista Terry Graham, questi ultimi due gi\u00e0 membri The Bags.\nNel 1981, la band pubblic\u00f2 \"Fire of Love\", album che mischia il blues tradizionale e il punk rock, e che ebbe grande influenza soprattutto sullo sviluppo del garage rock e dello psychobilly, e ampiamente considerato dalla critica una delle pietre miliari del punk rock degli anni '80.\nNel 1982, venne pubblicato il secondo album, \"Miami\", anch'esso con ottimi riscontri di critica.\nNel 1983, Pierce cambi\u00f2 di nuovo formazione, assumendo il batterista Dee Pop e il chitarrista Jim Duckworth, e pubblic\u00f2, cos\u00ec, l'EP \"Death Party\".\nNel 1984, Pierce, in seguito alla defezione di tutti i membri della band, fu costretto a riassumere il batterista Graham e Kid Congo Powers, oltre alla nuova bassista Patricia Morrison. Con questa formazione, venne pubblicato, nello stesso anno, il terzo LP, \"Las Vegas Story\". Dopo l'uscita di questo disco e un tour, la band si sciolse. Pierce pubblic\u00f2 un album solista, \"Wildweed\".\nDue anni dopo, nel 1986, la band si riform\u00f2, con la bassista Romi Mori e il batterista Nick Sanderson in aggiunta a Pierce e a Kid Congo Powers, pubblicando, nel 1987 un nuovo LP, \"Mother Juno\". Nel 1988, Kid Congo Powers si un\u00ec, pure, ai Nick Cave and The Bad Seeds, con cui pubblic\u00f2 \"Tender Prey\" e, nel 1990, \"The Good Son\".\nIn questi anni, Pierce cominci\u00f2 ad avere problemi di salute, dovuti anche alla dipendenza da oppiacei, ma la band pubblic\u00f2 comunque altri due dischi, \"Pastoral Hide and Seek\" nel 1990, e \"Lucky Jim\" nel 1993, oltre all'EP \"Divinity\".\nTutti i membri si licenziarono, lasciando solo Pierce, che comunque non sciolse il gruppo, mostrandosi sporadicamente in pubblico, e cadendo nell'abuso sempre maggiore di alcool e droga.\nDopo aver riformato la band un'ultima volta nel 1995, e aver suonato con questa un concerto in un famoso locale di Los Angeles, il \"Viper Room\", Pierce mor\u00ec per emorragia cerebrale, il 31 marzo del 1996 a Salt Lake City."}
{"id": "1122454", "revid": "18001102", "url": "https://it.wikipedia.org/wiki?curid=1122454", "title": "Cinestesia", "text": ""}
{"id": "1122463", "revid": "767487", "url": "https://it.wikipedia.org/wiki?curid=1122463", "title": "La colazione dei campioni (film)", "text": "La colazione dei campioni (\"Breakfast of Champions\") \u00e8 un film del 1999 diretto da Alan Rudolph e tratto dall'omonimo romanzo di Kurt Vonnegut.\nTrama.\nDwayne Hoover \u00e8 il proprietario di una rivendita di auto usate a Midland City, ipotetica citt\u00e0 americana. Nonostante il successo e la ricchezza soffre di un esaurimento nervoso che lo sta spingendo al suicidio. Assieme a lui nell'autosalone lavorano Harry Le Sabre, venditore con la passione nascosta per il travestitismo, e Francine Pefko, segretaria e amante di Dwayne. Dwayne \u00e8 sposato con Celia, e ha un figlio gay, Bunny, che fa il pianista in un motel.\nLa sua vita ha una svolta quando incontra Kilgore Trout, uno scrittore di fantascienza invitato a Midland City per partecipare al primo Festival delle Arti della citt\u00e0. I due si incontrano in un bar, e dopo il loro dialogo sui misteri della vita, Dwayne inizia a comportarsi come un matto. Dopo esser stato arrestato per aver aggredito il barista, Dwayne rinsavisce e si ricongiunge con la moglie (che lo aveva lasciato) e il figlio. Trout invece entrer\u00e0 in una dimensione parallela passando attraverso uno specchio nell'autosalone.\nProduzione.\nBuona parte del film \u00e8 stata girata nella citt\u00e0 di Twin Falls, Idaho.\nI titoli di testa contengono dei disegni fatti da Kurt Vonnegut."}
{"id": "1122464", "revid": "1305772", "url": "https://it.wikipedia.org/wiki?curid=1122464", "title": "Circondario di Rendsburg-Eckernf\u00f6rde", "text": "Il circondario di Rendsburg-Eckernf\u00f6rde \u00e8 un circondario dello Schleswig-Holstein di abitanti, che ha come capoluogo Rendsburg.\nGeografia fisica.\nIl circondario di Rendsburg-Eckernf\u00f6rde confina a ovest con quello di Dithmarschen, a nord con quello di Schleswig-Flensburgo, a nordest con il mar Baltico, ad est con le citt\u00e0 di Kiel e Neum\u00fcnster e con il circondario di Pl\u00f6n, e infine a sud con i circondari di Segeberg e Steinburg.\nCitt\u00e0 e comuni.\nCitt\u00e0 e comuni liberi dagli Amt:\nComuni facenti parte degli Amt: (* = capoluogo della comunit\u00e0 amministrativa)"}
{"id": "1122465", "revid": "35804", "url": "https://it.wikipedia.org/wiki?curid=1122465", "title": "Quartiere 1 di Firenze", "text": "Il quartiere 1 (Centro Storico) \u00e8 una delle 5 circoscrizioni in cui \u00e8 suddiviso il Comune di Firenze.\nEvoluzione amministrativa.\nDal 1976 il territorio del Comune di Firenze fu suddiviso in 14 circoscrizioni, che presero fin dall'inizio il nome di \"Quartieri\". In seguito alla riorganizzazione del 1990 i Quartieri furono ridotti agli attuali 5. Il territorio del precedente Quartiere 1 (centro storico \"diquaddarno\", sede in Piazza Santa Croce) del Quartiere 3 (centro storico Oltrarno, con sede in Via Sant'Agostino) e del Quartiere 8 (San Jacopino-Puccini-Cascine, con sede in Via delle Carra) \u00e8 stato dunque riunificato nel territorio del nuovo Quartiere 1.\nPer questo motivo il territorio del Quartiere non comprende solamente il Centro storico di Firenze, ma anche la zona delle Cascine, di Piazza Puccini e del rione San Jacopino, di pi\u00f9 recente evoluzione, ed \u00e8 anche l'unico attraversato dall'Arno.\nConfini.\n\u00c8 racchiuso principalmente entro i viali di Circonvallazione, ovvero le vestigia delle mura fiorentine, abbattute in massima parte con i lavori per l'ammodernamento ai tempi di Firenze Capitale. Vi sono per\u00f2 alcune eccezioni:\nRioni del Quartiere.\nAl territorio del Quartiere 1 competono i seguenti rioni: Bellosguardo, Boboli, Cascine, Cestello, Duomo, Forte Belvedere, Fortezza da Basso, Indipendenza-Barbano, Mercato Centrale, Oltrarno, Piazza Beccaria, Piazza d'Azeglio, Piazza Puccini, Piazzale Michelangelo, Pitti, Ponte Vecchio, Porta al Prato, Porta Romana, Repubblica, San Frediano, San Gallo, San Jacopino, San Lorenzo, San Marco, San Niccol\u00f2, Santa Croce, Santa Maria Novella, Santa Trinita, Santissima Annunziata, Sant'Ambrogio, Santo Spirito, Signoria, Viali di circonvallazione"}
{"id": "1122467", "revid": "22356", "url": "https://it.wikipedia.org/wiki?curid=1122467", "title": "Pantolestidae", "text": ""}
{"id": "1122468", "revid": "13604", "url": "https://it.wikipedia.org/wiki?curid=1122468", "title": "Gavinana e Galluzzo", "text": ""}
{"id": "1122469", "revid": "22356", "url": "https://it.wikipedia.org/wiki?curid=1122469", "title": "Lagomorfo", "text": ""}
{"id": "1122470", "revid": "13604", "url": "https://it.wikipedia.org/wiki?curid=1122470", "title": "Isolotto e Legnaia", "text": ""}
{"id": "1122471", "revid": "1226", "url": "https://it.wikipedia.org/wiki?curid=1122471", "title": "Battaglia di Racova", "text": ""}
{"id": "1122472", "revid": "1226", "url": "https://it.wikipedia.org/wiki?curid=1122472", "title": "Battaglia di Podul \u00cenalt", "text": ""}
{"id": "1122473", "revid": "264444", "url": "https://it.wikipedia.org/wiki?curid=1122473", "title": "Entaconsulta", "text": ""}
{"id": "1122494", "revid": "108678", "url": "https://it.wikipedia.org/wiki?curid=1122494", "title": "Messier 68", "text": ""}
{"id": "1122497", "revid": "125980955", "url": "https://it.wikipedia.org/wiki?curid=1122497", "title": "Gustavo Poyet", "text": "Biografia.\n\u00c8 il padre di Diego Poyet, anch'egli calciatore.\nCarriera.\nGiocatore.\nClub.\nLa carriera da professionista in Europa di Poyet inizia nella stagione 1988-1989 nel club francese del Grenoble. La stagione successiva \u00e8 nelle file della compagine uruguaiana del Bella Vista di Montevideo. Poyet si trasferisce quindi in Spagna, dove si afferma nel . Nei sette anni trascorsi nella Liga spagnola Poyet vince una Coppa del Re (1994) e una Coppa delle Coppe (1994-1995, in finale contro l'Arsenal), collezionando in tutto 239 presenze e 39 reti, diventando cos\u00ec il giocatore straniero con pi\u00f9 presenze nella storia del club aragonese.\nLe convincenti prestazioni del \"motorino\" di centrocampo uruguagio inducono il Chelsea ad acquistarlo nel 1997. Il giocatore (che pure subisce un grave infortunio ai legamenti di un ginocchio) non tradisce le attese, mettendo a segno 36 gol in 105 incontri disputati e conquistando, nel 1997-1998, la sua seconda Coppa delle Coppe, in finale contro lo . A questo trofeo seguono la conquista della Supercoppa europea contro il nell'agosto del 1998, vinta grazie ad un suo gol, e, nel 1999-2000, la FA Cup.\nLa sua carriera inglese prosegue tra le file del Tottenham Hotspur, dove realizza 18 reti in 3 anni (a fronte delle 82 presenze totalizzate). Chiude la carriera da calciatore nello Swindon Town, squadra che gli permette di fare la prima esperienza da viceallenatore.\nNazionale.\nCon la maglia della Nazionale uruguaiana Poyet ha totalizzato 26 presenze e messo a segno 3 reti. Nel 1995, battendo in finale il , ha vinto la Coppa America.\nAllenatore.\nDal 22 maggio 2006 al 24 ottobre 2006 \u00e8 vice-allenatore di Dennis Wise allo Swindon Town e dal 24 ottobre 2006 al 29 ottobre 2007 al Leeds United. Dal 29 ottobre 2007 al 26 ottobre 2008 \u00e8 vice allenatore di Juande Ramos al Tottenham Hotspur.\nIl 10 novembre 2009 ottiene il suo primo incarico di primo allenatore assumendo la guida del Brighton &amp; Hove, formazione militante nella League One, chiamando come suo vice l'ex compagno Mauricio Taricco. Inizia subito con una bella vittoria ai danni del Southampton per 3-1.\nNella stagione 2010-2011 Brighton &amp; Hove raggiunge un'inaspettata promozione, facendo balzare la squadra dalla terza divisione alla Championship, campionato cadetto inglese. All'improvviso il 23 giugno 2013 viene esonerato in diretta tv.\nL'8 ottobre 2013 sostituisce Paolo Di Canio sulla panchina del Sunderland. Conquista la salvezza durante il recupero contro il West Bromwich Albion prima dell'ultima giornata. Durante la prima stagione arriva in finale di League Cup, poi persa contro il . Il 16 marzo 2015 viene esonerato dopo la sconfitta interna per 0-4 dall'Aston Villa.\nIl 29 ottobre subentra al dimissionario Tra\u00efanos Dellas sulla panchina dell', club militante nella massima serie Greca, firmando fino a giugno 2016.\nIl 20 aprile 2016 viene licenziato dopo aver manifestato il suo addio al termine della stagione sportiva.\nIl 9 maggio 2016 viene ufficializzato come nuovo tecnico del Betis Siviglia, per sostituire l'esonerato Juan Merino. Il 12 novembre viene sollevato dall'incarico.\nIl 29 novembre 2016 viene nominato tecnico del club cinese del Shanghai Shenhua. L'11 settembre 2017, dopo la sconfitta contro il Luoyang Longmen, si dimette lasciando il club al dodicesimo posto in campionato.\nIl 20 gennaio 2018 subentra sulla panchina del , in Ligue 1, per poi chiudere il campionato 2017-2018 al sesto posto. Nell'agosto seguente \u00e8 esonerato dopo aver criticato pubblicamente la dirigenza per la cessione del calciatore Ga\u00ebtan Laborde al ."}
{"id": "1122500", "revid": "1543377", "url": "https://it.wikipedia.org/wiki?curid=1122500", "title": "Ossidazione parziale", "text": "In chimica, si ha un'ossidazione parziale quando una miscela substechiometrica combustibile-aria viene parzialmente bruciata in un \"reformer\" e si forma un gas di sintesi ricco di idrogeno, che pu\u00f2 ad esempio essere ulteriormente utilizzato nella pila a combustibile. \nOccorre fare una distinzione tra \"ossidazione parziale termica\" (TPOX) e \"ossidazione parziale catalitica\" (CPOX). Nelle TPOX queste reazioni, che dipendono dalla quantit\u00e0 d'aria, si svolgono a 1.200 \u00b0C e oltre. Nelle CPOX, mediante l'impiego di un mezzo catalizzatore, la temperatura necessaria si abbassa intorno a 800 \u00b0C \u2013 900 \u00b0C. La tecnica da impiegare per il \"reforming\" dipende dal contenuto di zolfo del combustibile utilizzato. Se il contenuto di zolfo \u00e8 al di sotto di 50 ppm, pu\u00f2 essere utilizzata la CPOX. Un contenuto di zolfo pi\u00f9 elevato avvelenerebbe troppo violentemente il catalizzatore, per cui per questi combustibili si usa il procedimento della TPOX."}
{"id": "1122502", "revid": "11034230", "url": "https://it.wikipedia.org/wiki?curid=1122502", "title": "Damp (comune tedesco)", "text": ""}
{"id": "1122510", "revid": "228587", "url": "https://it.wikipedia.org/wiki?curid=1122510", "title": "Damp (disambigua)", "text": ""}
{"id": "1122511", "revid": "110157", "url": "https://it.wikipedia.org/wiki?curid=1122511", "title": "Damp", "text": "Damp \u00e8 un comune tedesco del circondario di Rendsburg-Eckernf\u00f6rde, nella regione dello Schleswig-Holstein. Ha circa 1.600 abitanti.\nGeografia fisica.\nIl comune si trova a circa 16\u00a0km a nord-est di Eckernf\u00f6rde, ed \u00e8 una stazione balneare sul Mar Baltico."}
{"id": "1122513", "revid": "767487", "url": "https://it.wikipedia.org/wiki?curid=1122513", "title": "Chubut (fiume)", "text": "Il fiume Chubut nasce dal versante argentino delle Ande nella zona di San Carlos de Bariloche. Attraversa tutta la provincia omonima e ricevute da destra le acque del fiume Chico, si getta nell'Oceano Atlantico presso Rawson dopo un corso di 810\u00a0km.\n\u00c8 pi\u00f9 volte citato nel celebre romanzo \"In Patagonia\" di Bruce Chatwin."}
{"id": "1122526", "revid": "125704210", "url": "https://it.wikipedia.org/wiki?curid=1122526", "title": "Albrecht von Wallenstein", "text": "Abile stratega e grande organizzatore, costitu\u00ec e comand\u00f2 un efficiente esercito di mercenari tedeschi con il quale ottenne molte vittorie sconfiggendo numerose volte gli Stati protestanti nemici dell'Impero. Ritenuto ambizioso e intrigante, venne alla fine ucciso da una congiura di ufficiali su ispirazione dello stesso imperatore Ferdinando II.\nBiografia.\nLe origini e l'avvio della carriera militare.\nWallenstein nacque a He\u0159manice, Boemia, nel seno di una famiglia povera ma nobile e di fede protestante. I suoi genitori, Vil\u00e9m z Vald\u0161tejna e Mark\u00e9ta Smi\u0159ick\u00e1, morirono quando Albrecht aveva solo 12 anni, perci\u00f2 venne cresciuto dallo zio materno, Alberto Slavata z Chlumu a Ko\u0161umberka.\nEgli segu\u00ec il proprio percorso di studi nella Scuola dell\"Unitas Fratrum\" (i Fratelli Boemi) a Ko\u0161umberk e nel collegio dei gesuiti a Olomouc. Dal 1599 continu\u00f2 i propri studi all'Universit\u00e0 di Altdorf e quindi all'Universit\u00e0 di Bologna e di Padova dove ebbe modo di apprezzare e appassionarsi per l'arte e la scultura italiana e dove, sembra, inizi\u00f2 a sviluppare la sua passione per l'astrologia. Comp\u00ec anche un viaggio in Francia.\nWallenstein cominci\u00f2 la sua carriera militare nell'esercito dell'imperatore Rodolfo II, combattendo in Ungheria sotto il comando di Giorgio Basta: nel 1604 Alberto viene menzionato come alfiere di un reggimento di fanteria boema. Nel 1606 Wallenstein si convert\u00ec al cattolicesimo grazie all'influenza esercitata su di lui dai gesuiti e dagli Asburgo. La conversione gli permise di essere ammesso nella nobilt\u00e0 asburgica come membro dell'Ordine del Toson d'Oro. Da quel momento divenne un fervido religioso, senza per questo trasformarsi in un fanatico.\nNel 1609 fece ritorno in Boemia, dove spos\u00f2 Lukr\u00e9cie Nek\u0161ov\u00e1 z Landeka, una ricca vedova di tre anni pi\u00f9 anziana di lui, possidente di terre in Moravia, che suo marito eredit\u00f2 alla morte di lei, nel 1614. L'aumentato patrimonio personale permise a Wallenstein di dare una svolta alla sua carriera militare: arm\u00f2 di propria tasca due battaglioni di cavalleria pesante e uno di moschettieri, che poi comand\u00f2 per conto dell'arciduca Ferdinando di Stiria nella guerra che gli Asburgo combatterono contro la Repubblica di Venezia nel 1617. Nel medesimo anno, il fresco vedovo Wallenstein fond\u00f2 un monastero, che prese nome dalla sua defunta prima moglie, ivi sepolta, e si rispos\u00f2 con Isabella Caterina, figlia del Conte di Harrach, che gli diede due eredi: un figlio, poi morto in tenera et\u00e0, e una figlia.\nLa guerra dei trent'anni.\nAll'inizio della guerra dei trent'anni, nel 1618, Wallenstein si trovava in Boemia. Sia per scelta politica sia per questioni personali (uno dei defenestrati di Praga era parente per parte materna di Alberto), risolse di unirsi alla causa imperiale. Cacciato dai protestanti, Wallenstein fugg\u00ec a Vienna con il proprio denaro, dove gli venne promessa la riammissione nella provincia.\nFase Boema.\nWallenstein equipaggi\u00f2 a proprie spese un reggimento di corazzieri e si distinse sotto il comando di Karel Bonaventura Buquoy nella guerra contro l'Unione Evangelica e nell'armata che si oppose in Moravia. Wallenstein rientr\u00f2 nel pieno possesso delle sue terre boeme solo dopo la battaglia della Montagna Bianca che concluse la fase boema della guerra dei trent'anni in favore dei cattolici.\nRestaurato nei suoi domini, Alberto cur\u00f2 di rientrare in possesso anche delle terre che i protestanti avevano confiscato agli Slavata z Chlumu a Ko\u0161umberka, suoi parenti materni. Raggrupp\u00f2 quindi i suoi nuovi possedimenti nel territorio di Friedland (Fr\u00fddlant) nella Boemia del Nord e trasform\u00f2 il suo dominio personale in una macchina capace di approvvigionare con vesti, armi e foraggio il suo sempre pi\u00f9 vasto esercito personale.\nUna serie di successi in battaglia gli consentirono, nel 1622 di essere nominato conte palatino dell'Impero, nel 1623 principe e, successivamente, nel 1625, duca di Friedland. La popolarit\u00e0 e i privilegi accumulati da Wallenstein scossero l'alta nobilt\u00e0 dell'Impero che inizi\u00f2 a vederlo come un pericoloso borghese arricchito.\nFase danese.\nL'avvio della fase danese della guerra dei trent'anni vide Wallenstein inquadrato nell'esercito dell'imperatore Ferdinando come comandante d'armata agli ordini del generalissimo Johann Tserclaes, conte di Tilly. Grazie alla lotta contro i protestanti del Nord Europa, il duca di Friedland seppe cattivarsi il favore della truppa, passando rapidamente dal comando di un'armata di uomini a una di .\nBattuto Mansfeld nella battaglia del ponte di Dessau, Wallenstein cancell\u00f2 dalla Slesia il rimanente delle armate protestanti. In questo periodo ottenne dall'Imperatore il Ducato di Sagan. Egli quindi appoggi\u00f2 Tilly negli scontri con Cristiano IV di Danimarca, ottenendo in seguito i Ducati del Meclemburgo, che erano stati confiscati ai legittimi eredi, rei di tradimento (i duchi Meclemburgo-Schwerin avevano infatti appoggiato il Danese contro gli Asburgo).\nNel gennaio del 1628 l'Imperatore nomin\u00f2 Wallenstein \"Ammiraglio del Mare del Nord e del Mar Baltico\". Il duca di Friedland aveva il compito di spazzare via gli ultimi nuclei della resistenza danese dalle coste del Mar Baltico. Wallenstein cinse d'assedio la citt\u00e0 di Stralsunda in maggio ma gi\u00e0 in luglio, causa rinforzi svedesi agli assediati, ritir\u00f2 le sue truppe. Il 2 settembre, Wallenstein stronc\u00f2 Cristiano IV di Danimarca nella battaglia di Wolgast, ponendo fine alla guerra anfibia mossa dal danese contro gli Asburgo e chiudendo di fatto la fase danese del conflitto.\nLa mancata conquista di Stralsunda, appoggiata dagli svedesi e, poco dopo, l\"Editto di Restituzione\" promulgato dall'Imperatore, segnarono il coinvolgimento attivo nella guerra dei trent'anni del re Gustavo II Adolfo di Svezia. Wallenstein tent\u00f2 di sostenere le forze della Confederazione Polacco-Lituana sotto il comando di Stanis\u0142aw Koniecpolski, che combatteva contro la Svezia nel 1629, ma il tentativo fall\u00ec.\nNel corso della guerra, le ambizioni di Wallenstein e il peso delle sue armate gli avevano creato un certo numero di nemici, soprattutto tra i principi dell'Impero, fossero essi cattolici o protestanti. Quando anche l'imperatore Ferdinando II inizi\u00f2 a temere il peso crescente di Wallenstein i giochi furono fatti.\nL'Imperatore licenzi\u00f2 Wallenstein nel settembre del 1630, inviando al duca di Friedland dei messi per dare l'annuncio ufficiale. Wallenstein cedette il comando delle proprie armate al generale Tilly e si ritir\u00f2 a Jitschin (Ji\u010d\u00edn), capitale del suo Ducato di Friedland, ove visse da privato ma ricco cittadino.\nFase svedese.\nL'ingresso della Svezia nel conflitto costrinse l'imperatore Ferdinando II a richiamare Wallenstein sul campo di battaglia.\nI successi di Gustavo Adolfo sul generale Tilly nella battaglia di Breitenfeld (1631) e nella battaglia di Rain (1632), dove lo stesso Tilly trov\u00f2 la morte, la marcia svedese verso Monaco di Baviera e la contemporanea occupazione della Boemia, obbligavano gli Asburgo a una risoluta risposta.\nNella primavera del 1632 Wallenstein ricostitu\u00ec un'armata in una settimana, poi guid\u00f2 l'armata di Sassonia dalla Boemia verso Gustavo Adolfo. Trinceratosi a Norimberga, lo svedese cerc\u00f2 di forzare il blocco di Wallenstein ma venne sconfitto nella battaglia dell'Alte Veste. Nel novembre dello stesso anno, alla battaglia di L\u00fctzen, furono per\u00f2 Wallenstein e le forze cattoliche a essere sconfitte e costrette a ritirarsi; la Svezia rest\u00f2 padrona del campo ma il re Gustavo Adolfo rest\u00f2 ucciso sul campo di L\u00fctzen. Wallenstein torn\u00f2 al suo quartier generale invernale in Boemia.\nNella campagna del 1633 le esitazioni di Wallenstein nell'attaccare il nemico crearono malumori a Vienna (e a Madrid, altro luogo dove regnavano gli Asburgo). Wallenstein, di fatto, si stava preparando a disertare le file dell'esercito imperiale, dal momento che si era scontrato con l'imperatore Ferdinando II per il rifiuto da parte di questi di revocare l'Editto di Restituzione. Poco si conosce di questi negoziati segreti, ma pare che Wallenstein stesse pensando a una pace tra le due potenze. Per questo egli entr\u00f2 in negoziati con l'Elettorato di Sassonia, col Margraviato di Brandeburgo, con la Svezia e con la Francia. I nemici, del resto, tentavano al contrario di attirarlo in guerra. A ogni modo egli si oppose alle forze anti imperiali, vincendo la sua ultima battaglia a Steinau sull'Oder nell'ottobre del 1633, riprendendo quindi i negoziati.\nIl complotto e la morte.\nNon essendo ben visto dall'imperatore, nel dicembre del 1633 Wallenstein ritir\u00f2 le proprie armate in Boemia, presso Plze\u0148 (Pilsen).\nIl 24 gennaio 1634 l'imperatore sigl\u00f2 un patto segreto (che era stato firmato con alcuni ufficiali al servizio di Wallenstein) per rimuoverlo dal suo comando. Infine la patente imperiale venne siglata il 18 febbraio, e pubblicata a Praga. Perso il sostegno della truppa, Wallenstein sentiva aumentare il pericolo intorno a lui, perci\u00f2, il 23 febbraio, si rec\u00f2 da Plze\u0148 a Cheb con una compagnia di qualche centinaio di uomini e la speranza d'incontrare gli svedesi comandati da Bernardo di Sassonia-Weimar. Giunto a destinazione, Wallenstein venne assassinato nella notte del 25 febbraio in seguito a un complotto di alcuni suoi ufficiali.\nA orchestrare il tradimento furono il generale irlandese Walter Butler e i colonnelli scozzesi Walter Leslie e John Gordon. I tre congiurati si sbarazzarono dapprima degli ufficiali rimasti fedeli a Wallenstein (Terzky, Kinsky, Illo e Neumann), assassinandoli dopo un banchetto offerto loro da Gordon al castello di Cheb, e infine inviarono un contingente capitanato da tale Walter Devereux, inglese, ad assassinare il generalissimo. Wallenstein venne ucciso nella sua camera da letto, presso il palazzo del borgomastro di Cheb, per mano dello stesso Devereux, con un'alabarda.\nL'imperatore si mostr\u00f2 all'oscuro di questa uccisione, sicuramente a lui molto gradita da un mero punto di vista politico, e tribut\u00f2 onori a Wallenstein dopo la sua morte.\nAlbrecht von Wallenstein venne sepolto a Jitschin (Ji\u010d\u00edn). Nel 1785 i suoi resti furono trasferiti a Mnichovo Hradi\u0161t\u011b."}
{"id": "1122528", "revid": "149726", "url": "https://it.wikipedia.org/wiki?curid=1122528", "title": "Ambrogio Calepino", "text": ""}
{"id": "1122533", "revid": "242434", "url": "https://it.wikipedia.org/wiki?curid=1122533", "title": "Parque Nacional Xingu", "text": ""}
{"id": "1122535", "revid": "242434", "url": "https://it.wikipedia.org/wiki?curid=1122535", "title": "Xingu National Park", "text": ""}
{"id": "1122536", "revid": "242434", "url": "https://it.wikipedia.org/wiki?curid=1122536", "title": "Parco Xingu", "text": ""}
{"id": "1122537", "revid": "125953240", "url": "https://it.wikipedia.org/wiki?curid=1122537", "title": "Vinci", "text": "Vinci (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana. \u00c8 noto per essere stato il luogo di origine di Leonardo da Vinci.\nGeografia fisica.\n\u00c8 situato sulle pendici del Montalbano, massiccio collinare ricco di vigneti e oliveti e di terrazzamenti sorretti da caratteristici muri a secco.\nLa parte pi\u00f9 antica di Vinci presenta una pianta a forma di mandorla, insolita in questa zona della Toscana. Vista dall'alto, fa pensare a un'imbarcazione a due alberi (dove i due alberi sarebbero la torre della Rocca dei Conti Guidi e il campanile della chiesa di Santa Croce).\nIl centro storico del borgo leonardiano \u00e8 noto, per questo motivo, anche come \u201cCastel della Nave\u201d.\nStoria.\nAl plebiscito del 1860 per l'annessione della Toscana al Regno di Sardegna i \"s\u00ec\" non ottennero la maggioranza degli aventi diritto (738 su totale di 1784), con un astensionismo da record, sintomo dell'opposizione all'annessione.\nVinci fu teatro di una lotta di resistenza ad opera della brigata partigiana \"Silvano Fedi\" di Pistoia, guidata da Enzo Capecchi e Artese Benesperi. La citt\u00e0 fu liberata dai nazifascisti dalle truppe britanniche il 2 settembre 1944, dopo lunghi scontri con i tedeschi.\nPer ragioni legate alla sua importanza storica, anche in seguito agli studi leonardiani di Renzo Cianchi, al comune di Vinci fu concesso il titolo di citt\u00e0 con decreto del Presidente della Repubblica Luigi Einaudi il 15 luglio 1954.\nIl 2 Settembre 1944 la citt\u00e0 venne liberata dai partigiani. Prima infatti era in mano ai nazisti che la occupavano dal Settembre del 1943, quando Pietro Badoglio firm\u00f2 armistizio di Cassibile. \nMonumenti e luoghi d'interesse.\nArchitetture religiose.\nIl comune di Vinci fa parte della diocesi di Pistoia.\nChiese di Vinci:\nChiese dei dintorni:\nAltro.\nAltre attrattive del borgo vinciano sono:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nLa citt\u00e0 di Leonardo.\nVinci \u00e8 il paese in cui nacque Leonardo, e qui sorgono la Biblioteca Leonardiana, centro internazionale di studi leonardiani, e il comunale Museo leonardiano di Vinci, ampia e prestigiosa collezione di modelli di invenzioni leonardiane realizzata all'interno della Palazzina Uzielli e del Castello dei Conti Guidi, mirabile fortificazione medievale risalente all'XI secolo. Visitato ogni anno da 130.000 persone, il Museo Leonardiano \u00e8 uno dei musei pi\u00f9 importanti e frequentati della Toscana.\nA Vinci ha inoltre sede il Museo ideale Leonardo da Vinci, dedicato all'approfondimento dell'attualit\u00e0 della figura di Leonardo e alla complessit\u00e0 della sua opera di artista, scienziato, inventore.\nIstruzione.\nDal settembre 2006 opera a Vinci una Summer School, sorta per promuovere corsi di perfezionamento postlaurea aventi per tema la tecnica del Rinascimento.\nA Vinci ha anche sede l'IRSOO (Istituto di Ricerca e Studi in Ottica e Optometria) che ospita anche il corso di studi in Ottica e Optometria dell'Universit\u00e0 di Firenze; inoltre \u00e8 presente la sede empolese del Corso di Laurea in Infermieristica e Fisioterapia dell'Universit\u00e0 di Firenze presso l'Agenzia per la Formazione, ubicata nella frazione di Sovigliana-Spicchio.\nGeografia antropica.\nFrazioni.\nSpicchio e Sovigliana.\nLa maggior parte della popolazione del comune di Vinci risiede a Sovigliana \u2013 Spicchio, frazione di cospicue dimensioni che conta quasi novemila abitanti ed occupa la parte meridionale del territorio municipale.\nI centri di Sovigliana e Spicchio nacquero in epoca medievale (intorno al 1100) come passi di nave dediti al commercio fluviale e si sono sviluppati nel corso dei secoli lungo la riva nord del fiume Arno. A tal proposito \u00e8 interessante ricordare che l'antico nome di Spicchio \u00e8 \"Pagnanamina\", corrispondente di \"Pagnana\", localit\u00e0 tuttora esistente della vicina Empoli, anch'essa lungo l'Arno e antico porto fluviale. Probabilmente il diminutivo deriva dalle dimensioni dei due centri all'epoca. A partire dagli anni '60 Sovigliana e Spicchio hanno registrato profonde trasformazioni sociodemografiche e un notevole processo di espansione economica che di fatto ha unito i due centri in un'unica frazione.\nBench\u00e9 si tratti di un'unica frazione, si \u00e8 soliti distinguere tra Sovigliana (a ovest) e Spicchio (a est). Gli abitanti di Sovigliana si chiamano \"soviglianesi\" e quelli di Spicchio \"spicchiesi\".\nEconomia.\nIl sistema produttivo di Vinci (imperniato sulle aree industriali e artigianali di Mercatale, Petroio, Sovigliana, Spicchio, Sant'Ansano e Ponte di Bagnolo) ha come pilastri il comparto manifatturiero (abbigliamento, chimica, nuovi materiali, nastri adesivi, trasformazione di prodotti alimentari) e un fiorente settore terziario (commercio, servizi). Significativa anche l'attivit\u00e0 agricola, basata su un fertile e variegato territorio rurale da cui si ricavano prodotti tipici di grande qualit\u00e0, in primo luogo il vino e l'olio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nA Vinci sono presenti due stadi da calcio, il pi\u00f9 vecchio nelle immediate vicinanze del capoluogo in localit\u00e0 Ripalta, il secondo, il principale e il pi\u00f9 nuovo, in localit\u00e0 Petroio alle porte di Sovigliana. Ad oggi, dopo fallimenti e passaggi di societ\u00e0, lo stadio \u00e8 ancora chiuso e in attesa di una nuova gestione.\nLa societ\u00e0 calcistica Giovani Vinci Calcio attualmente milita in terza categoria della regione Toscana.Il Giovani Vinci Calcio ha raggiunto il suo risultato storico giocando in Serie D. "}
{"id": "1122538", "revid": "1889177", "url": "https://it.wikipedia.org/wiki?curid=1122538", "title": "CARNet", "text": "CARNet, abbreviazione di Croatian Academic and Research Network (in croato \"Hrvatska akademska i istra\u017eiva\u010dka mre\u017ea\") \u00e8 un'organizzazione croata di ricerca accademica.\nDescrizione.\nLa rete \u00e8 stata fondata nel 1991 dal Ministero della Scienza e della Tecnologia e l'istituzione ha ufficialmente preso vita nel 1995 con un decreto del governo. L'obiettivo di CARnet \u00e8 fornire le infrastrutture, la conoscenza e le risorse necessarie agli individui ed alle organizzazioni che desiderano operare nel settore dell'informazione.\nLe attivit\u00e0 del CARNet includono lo sviluppo ed il mantenimento del sistema universitario nazionale, collegandosi con le reti internazionali, costruendo le infrastrutture all'interno del paese e tutto ci\u00f2 che \u00e8 necessario allo sviluppo delle reti di comunicazione. Le attivit\u00e0 dell'organizzazione sono strettamente collegate con il SRCE, il centro di elaborazione dell'universit\u00e0 di Zagabria."}
{"id": "1122545", "revid": "36426", "url": "https://it.wikipedia.org/wiki?curid=1122545", "title": "Oratorio di San Celso", "text": "L'oratorio di San Celso - gi\u00e0 oratorio dei Disciplinati di Sturla - \u00e8 un luogo di culto cattolico situato nel quartiere di Sturla, in vico del Pesce, nel comune di Genova nella citt\u00e0 metropolitana di Genova. L'edificio fu la prima parrocchia di Sturla, prima che, dopo un lungo periodo di vacazione durante il quale la sua giurisdizione era passata alla chiesa di San Martino d'Albaro, il titolo parrocchiale venisse assegnato alla chiesa della Santissima Annunziata di Sturla.\nStoria e descrizione.\nL'intitolazione a san Celso la relaziona al culto dei martiri Nazario e Celso, ai quali era intitolata la chiesa omonima che si trovava sulla costa di Albaro, l'iniziale parrocchia di questa parte del suburbio, i cui resti vennero demoliti per la realizzazione di corso Italia.\nEssa venne ristrutturata nel 1594. A illustrare lo stato della chiesa dopo questo ammodernamento \u00e8 la visita apostolica di monsignor Francesco Bossi. Ad una data di poco successiva, all'incirca nel 1594, riporta una targa posta sull'altare maggiore, sul quale era la pala con i tre santi titolari: Nazario, Celso, Rocco. Il Remondini afferma che tali santi erano affrescati ancora sulla volta.\nLa nuova costruzione ebbe tre altari, ai quali accenna la descrizione del Novella. Sul maggiore venne posta la tela con i santi titolari. Vi si trova una macchina lignea da processione con gli stessi santi, si dice scolpita dal Maragliano. Il gruppo era costituito da tre statue, quelle dei santi Nazario e Celso e da quella dell'Immacolata. Queste vennero portate nella Santissima Annunziata di Sturla che dal 1891 assunse la funzione parrocchiale. La chiesa parrocchiale attuale conserva anche la probabile pala d'altare della precedente, con i Santi Rocco, Nazario e Celso, Caterina da Siena e Sebastiano, dipinta e firmata da Bernardo Castello.\nL'oratorio \u00e8 stato restaurato con un intervento conclusosi nel 2002. Oggi esso si apre sul vicolo del pesce con un piccolo portoncino di legno, nel muro di recinzione del giardinetto a lato del suo fianco meridionale, cancelletto sovrastato da una lunetta una volta probabilmente dipinta a trompe l'\u0153il. Da questo spazio aperto, oltre il portale, si intravede il fianco meridionale dell'oratorio, su cui si apre la porta di accesso e una finestrella a monofora.\nAll'interno la parte absidale \u00e8 stata completamente ristrutturata, ed in essa \u00e8 stata tolta la volta con l'affresco menzionato dal Remondini, sostituita da una copertura lignea.\nGli affreschi.\nNel restauro sono riemersi gli affreschi delle pareti interne, stratificati in tre periodi, ognuno dei quali relativo ad un ciclo, oggi rimasto frammentario. Tali affreschi si estendono anche alla controfacciata e si sviluppano poi in pi\u00f9 registri sulla parete sinistra sino all'innesto con il presbiterio. I fianchi sono costituiti da pareti lisce; al centro della parete di sinistra (parete settentrionale) una nicchia tardorinascimentale con paramento in marmo interrompe di questi tre cicli quello pi\u00f9 antico. Sotto gli affreschi dovevano stare gli stalli lignei, disposti lungo tre lati.\nL'affresco del XIV secolo.\nDegli affreschi, il pi\u00f9 antico, sulla parete di sinistra, mostra tre figure frammentarie di santi, divisi tra loro da strisce rosse, dei quali un san Francesco d'Assisi di cui manca la testa, ascrivibile ad una iconografia trecentesca, e collegato ad una decorazione geometrica a losanghe rosse e blu su fondo bianco che conclude in alto la composizione tripartita. Su tale cornice doveva stagliarsi il capo di san Francesco.\nL'affresco della fine del XVII secolo.\nIl registro successivo, sempre di questo lato, mantiene brandelli dei due strati successivi di affresco. Di essi sono due candelabre con decori a grottesche bianche su fondo scuro, di scarsa qualit\u00e0. Da esse sappiamo la data solo approssimativamente poich\u00e9 quella di destra reca entro un tondo racchiuso tra due volute la data, 157(?), assimilabile all'incirca al 1575.\nIl terzo ciclo di affreschi si trova a partire dalla nicchia, guardando a destra, e mostra grandi scene aperte sul paesaggio; esse raffigurano la Passione, l'Orazione nell'orto, la Cattura, la Condanna di Cristo. Come stile queste ultime rimandano alla grande pittura genovese del Seicento, nella sua fase iniziale legata ancora al tardo Manierismo. Le tre scene sono inquadrate da illusionistiche cornici dipinte, che vorrebbero alludere a stipiti decorati di pietra. Ampia risulta la stesura dell'Orazione nell'Orto, i tre discepoli addormentati in basso, il Cristo inginocchiato al centro della scena, l'angelo che porta la Croce a destra in alto; sullo sfondo il paesaggio verdeggiante. I colori sono nitidi e puri. La Cattura di Cristo mostra ancora Cristo con la veste rossa, trascinato dalla soldataglia; la Condanna di Cristo lo mostra trascinato davanti al suo giudice, quest'ultimo assiso su un trono, al vertice di una struttura piramidale alla sinistra della scena; il Cristo viene introdotto, vestito della tunica rossa, da sinistra.\nL'affresco di fine XV-inizio XVI secolo.\nNella controfacciata si trova un altro tratto affrescato, di cui restano vari brandelli, abrasa in vari punti, soprattutto in basso; l'affresco appare racchiuso in un bordo a girali, alla maniera degli arazzi, il tutto ancora incorniciato ad una intelaiatura lignea successiva. Al centro sta un santo, forse san Rocco per la calzamaglia stracciata sulla gamba, evidenziato nel suo isolamento, e come stile risalire al periodo a cavallo tra Quattro e Cinquecento, con gli influssi della pittura lombardo \u2013 fiammingo \u2013 renana allora vigenti in Genova all'epoca di Nicol\u00f2 Corso. Tale composizione viene scandita da due pilastri, dei quali resta pi\u00f9 leggibile quello di destra, decorato da una candelabra fitomorfa su fondo scuro, con un capitello rosso terracotta che sostiene la illusionistica trabeazione a liste orizzontali appena al di sotto della bordura.\nAlle estremit\u00e0 della composizione e incorniciate dall'architettura dei pilastri dipinti, stanno le due scene della Passione e della Flagellazione a destra, scarsamente leggibili, e a sinistra l'Incoronazione di spine. In esse prevale il realismo di tipo settentrionale, espressionisticamente accentuato dal colore. Dell'Incoronazione si intravede la calzamaglia rigata di rosso e biancho dello sgherro che sta attorcigliando col bastone, secondo le iconografie tedesche, la corona sul capo del Cristo. Il Cristo \u00e8 bendato, avvolto nella sua veste rossa, seduto su una panca; dietro al suo torturatore e alla sua figura si intravede un personaggio vestito di nero che lo guata con sguardi di odio e rancore.\nLa bordura doveva correre a modo di decoro su tutti i lati, come se si fosse trattato di un arazzo, ed \u00e8 costituita dal motivo ornamentale degli ampi girali fitomorfi tondeggianti e delle sfingi che reggono dei piccoli medaglioni con quelle che sembrerebbero teste femminili, su sfondi rossastri. L'esempio potrebbe essere stato alla pittura di Nicol\u00f2 Corso quale appare oggi riemergere nel chiostro di San Gerolamo di Quarto e nel monastero delle Grazie di Porto Venere. I frammenti sono stati trattati al momento della mostra alla Spezia di Nicol\u00f2 Corso nel 1986, relativamente alle tendenze della pittura genovese a cavallo dei due secoli. Esiste pertanto l'ipotesi si fosse trattato di parte delle maestranze che avevano operato in San Gerolamo di Quarto nel 1503 (data riferita dal Soprani). A confermare tale legame starebbe soprattutto il motivo decorativo delle candelabre fitomorfe simile in questi pilastri illusionistici a quello dei pilastri reali di San Gerolamo di Quarto."}
{"id": "1122546", "revid": "1318658", "url": "https://it.wikipedia.org/wiki?curid=1122546", "title": "Besan\u00e7on", "text": "Besan\u00e7on (, in italiano arcaico \"Besanzone\", ; anticamente anche \"Bisanzona\") \u00e8 un comune francese di 115\u00a0934 abitanti, capoluogo del dipartimento del Doubs e fino al 2015 della regione della Franca Contea. Dal 2016 \u00e8 sede del Consiglio Regionale della nuova regione Borgogna-Franca Contea (il cui capoluogo \u00e8 Digione).\nI suoi abitanti si chiamano bisontini, in francese \"bisontins\" ().\nLa sua cittadella, progettata dall'architetto militare e maresciallo di Francia S\u00e9bastien Le Prestre de Vauban, gli ha valso nel 2008 la classificazione di Patrimonio dell'umanit\u00e0 da parte dell'UNESCO.\nGeografia fisica.\nTerritorio.\nBesan\u00e7on \u00e8 situata alla giunzione della regione del massiccio del Giura con le vaste pianure coltivabili della Franca Contea.\nLa citt\u00e0 si estende sulle rive destra e sinistra del fiume Doubs ad un'altitudine media di 250 m s.l.m. Il corso d'acqua forma intorno alla collina di Saint-\u00c9tienne (dove si trova la famosa cittadella), un meandro di circa un chilometro al cui interno \u00e8 ubicata la citt\u00e0 vecchia, quartiere denominato per l'appunto \"La Boucle\", ossia il meandro.\nBesan\u00e7on \u00e8 circondata da una serie di 7 colline (per le quali la si compara a Roma): Chaudanne (alt. max.422\u00a0m s.l.m.), Bregille (458\u00a0m), Saint-\u00c9tienne (371\u00a0m), la Roche d'Or (316\u00a0m), Planoise (490\u00a0m), Rosemont (466\u00a0m), Fort-Benoit (360\u00a0m). Il punto culminante del comune \u00e8 il forte di Chailluz che con i suoi 620 m s.l.m. domina la cresta di Avant-Monts.\nClima.\nIl clima, spesso variabile, \u00e8 allo stesso tempo sottomesso ad un'influenza oceanica (importanti e frequenti precipitazioni) e continentale (inverni rigidi con forti gelate e nevicate, ed estati calde e secche).\nOrigini del nome.\nLa prima testimonianza scritta sulla citt\u00e0 di cui siamo a conoscenza appare nel \"De Bello Gallico\" di Giulio Cesare sotto il nome di \"Vesontionem,\" che nel 58 a.C. rappresentava la pi\u00f9 grande citt\u00e0 dei sequani, un popolo celtico della Gallia (vedi \"De Bello Gallico, Libro primo, paragrafo 38)\"\nNel IV secolo d.C., una \"B\" sostituisce la \"V\" di \"Vesontionem\" e il nome diviene \"Besontio \"o \"Bisontion\", per subire numerose trasformazioni durante i secoli fino a divenire Besan\u00e7on intorno alla met\u00e0 del XIII secolo.\nStoria.\nPeriodo gallo-romano.\nLa citt\u00e0 \u00e8 famosa per essere stata uno degli \"oppida\" pi\u00f9 importanti della Gallia ai tempi della conquista di Gaio Giulio Cesare. Il suo nome era \"Vesonzione\" (\"Vesontio\" in latino), e apparteneva al popolo celta dei Sequani.\nI Romani ingrandirono la citt\u00e0, costruendo numerosi edifici da una parte e l'altra del \"kardo \"(l'attuale Grande Rue), e perfino dall'altra parte del fiume Doubs dove costruirono un anfiteatro che poteva contenere fino a 20.000 persone (attuale Rue d'Ar\u00e8nes). Altre vestigia dell'epoca romana sono la Porta Nera (eretta sotto Marco Aurelio nel 175 d.C.), i condotti dell'acquedotto, alcuni mosaici tra i quali spicca quello detto \"la Medusa\" ritrovato in una domus romana cittadina.\nLa citt\u00e0, per la sua fortissima posizione strategica, divenne alla fine del III secolo sotto Diocleziano capitale della provincia \"Maxima Sequanorum\". Cristianizzata a partire dal secolo III, divenne infine sede vescovile.\nDurante la tarda antichit\u00e0, fu sottomessa dai Burgundi, poi dai Franchi.\nPeriodo medievale.\nAppartenente al regno dell'Alta Borgogna e poi a quello di Arles (secolo X), divenne con l'arcivescovo Ugo I di Salins (1031-67) principato dell'impero (1034; \"Erzstift Bizant\"), con diritto di voto alle diete; dopo un secolo di lotte contro il potere arcivescovile, la cittadinanza ottenne l'immediatezza imperiale alla fine del XIII secolo. La citt\u00e0, rimanendo fedele all'impero, a partire dal 1290 circa si autogoverner\u00e0 (per quasi 400 anni) grazie ad un consiglio comunale di 28 cittadini eletti a suffragio universale maschile e ad un consiglio di 14 nominati dai consiglieri.\nCol tempo sub\u00ec l'influenza dello Stato borgognone, fino a che il matrimonio tra Maria di Borgogna e Massimiliano I d'Asburgo nel 1493, fece diventare la citt\u00e0 quasi un dominio asburgico \"de facto\": ci\u00f2 fu dovuto alla particolare natura giuridica dello statuto di citt\u00e0 libera dell'Impero, una citt\u00e0 dotata di grande autonomia interna ma soggetta all'imperatore; essendo Massimiliano I un Asburgo, il matrimonio del 1493 fece diventare la soggezione formale un'influenza politica reale e significativa.\nPeriodo moderno.\nIn ogni caso l'autonomia interna non fu intaccata, e nel 1526 Besan\u00e7on ottenne da Carlo V anche il diritto di battere moneta. Grazie ai favori dell'imperatore asburgico, nella prima met\u00e0 del XVI secolo la citt\u00e0 divenne la quinta citt\u00e0 in numero d'abitanti di tutto l'Impero con quasi 10.000 abitanti, abbellendosi allo stesso tempo di monumenti quali il palazzo Granvelle e il municipio (la cui facciata \u00e8 ornata di una statua di Carlo V).\nA partire del 1554 fu completamente circondata dalla provincia spagnola della Franca Contea e pass\u00f2 quindi sotto il protettorato spagnolo, perdendo gran parte della sua sovranit\u00e0.\nA partire dagli inizi del XVII secolo, Besan\u00e7on cominci\u00f2 ad essere direttamente coinvolta nelle guerre che contrapponevano i grandi blocchi europei. In particolare la guerra dei Dieci Anni (1634-1644), fase locale della Guerra dei Trent'Anni, port\u00f2 la fame e la peste in citt\u00e0. La pace di Vestfalia (1648) sanc\u00ec infine la perdita dell'immediatezza imperiale da parte della citt\u00e0, e il suo conseguente passaggio sotto il dominio diretto della Spagna anche \"de iure\", seppure l'intera provincia rimanesse ancora parte dell'Impero.\nNel 1674 Enrico Giulio di Borbone, Principe di Cond\u00e9, conquist\u00f2 la citt\u00e0, in nome del Re Sole, dopo un mese di assedio. De facto francese, Besan\u00e7on entr\u00f2 ufficialmente a far parte del Regno di Francia nel 1678 (trattato di Nimega) diventando la capitale dell'intera Franca Contea. Fortificata da Vauban, l'antica Vesontio divenne caposaldo della difesa francese a oriente.\nL'arcivescovo seguit\u00f2 a mantenere alcune prerogative sovrane, e in particolare, come principe dell'impero, il diritto di voto alla dieta, fino al 1792 (vedi \"Reichstag\").\nPeriodo contemporaneo.\nDurante la rivoluzione industriale, si cominci\u00f2 a sviluppare in citt\u00e0 l'industria dell'orologeria, accanto al tessile e alla metallurgia. Nel 1860 Besan\u00e7on organizz\u00f2 l'esposizione universale soprattutto per pubblicizzare la propria industria orologeria. Nel 1871 la citt\u00e0 \u00e8 agitata da idee rivoluzionarie, e conosce un progetto di Comune di Besan\u00e7on. \nLa citt\u00e0 ha inoltre dato i natali a Auguste e Louis Lumi\u00e8re, imprenditori noti per l'invenzione del proiettore cinematografico. \nLa costruzione di uno stabilimento termale e di un casin\u00f2, rese nota la citt\u00e0 in tutta la Francia sotto il nome di \"Besan\u00e7on-les-Bains\". Durante i conflitti del XX secolo la citt\u00e0 venne toccata da vicino soprattutto dalla Seconda Guerra Mondiale, quando sub\u00ec l'occupazione tedesca a partire del giugno del 1940. Besan\u00e7on si trov\u00f2 infatti nella zona d'occupazione fino al 6 settembre del 1944.\nA partire dagli anni 50, la citt\u00e0 assist\u00e9 ad una crescita demografica che port\u00f2 alla costruzione di numerosi quartieri periferici, il pi\u00f9 noto tra i quali \u00e8 Planoise, che si situa all'estremo est del territorio comunale in direzione di Dole. La popolazione praticamente raddoppi\u00f2 nel giro di trent'anni, passando dai 63.508 (1946) ai 120.315 (1975) abitanti. Besan\u00e7on infatti negli anni Cinquanta e Sessanta era una citt\u00e0 prettamente industriale, punta dell'industria dell'orologeria francese (anche se in calo rispetto agli anni dell'ante guerra), con buona presenza anche del settore tessile (la fabbrica Rhodiaceta con 3300 salariati nel 1966, o l'azienda Weil con 1500 salariati nel 1965). Nel 1960 diviene capitale di regione.\nCon la crisi petrolifera del 1973, iniziano le chiusure o le delocalizzazioni delle grandi aziende presenti nel suolo comunale. Le chiusure di Lip (1977), della Rhodia (1982), di Kelton-Timex (1983), contribuiscono a far scomparire circa 10.000 posti di lavoro nell'arco di quindici anni. A partire dal 1982, il Comune reagisce e la citt\u00e0 poco a poco passa da una vocazione industriale ad una terziaria, divenendo allo stesso tempo luogo di sviluppo economico per aree specifiche quali la meccanica di precisione e le nanotecnologie.\nSimboli.\nLo stemma della citt\u00e0 di Besan\u00e7on ha la seguente blasonatura: \"d'oro, all'aquila di nero tenente con gli artigli due colonne di rosso attraversanti sulle ali\".\nLa presenza dell'aquila imperiale risale all'epoca in cui la citt\u00e0 era parte del Sacro Romano Impero, e richiama il possesso dell'immediatezza imperiale.\nSociet\u00e0.\nEtnie e minoranze straniere.\nAl 2011, i residenti stranieri rappresentavano l'11,44% della popolazione totale con 13.268 abitanti, provenienti da:\nReligione.\nIl cristianesimo, impiantato dai santi martiri Ferruccio e Ferreolo nel III secolo, rappresenterebbe la prima religione per numero di credenti della citt\u00e0, a maggioranza cattolica. La corrente protestante, grazie agli influssi operati dai primi orologieri provenienti a fine Settecento dalla vicina Svizzera, \u00e8 ben presente con chiese riformate quali il Tempio del Santo Spirito. Non vanno dimenticate inoltre le comunit\u00e0 ortodosse, dei Testimoni di Geova, dei Mormoni e dei protestanti evangelici di varie tradizioni.\nL'Islam sarebbe la seconda religione, con circa 15.000 adepti (13%). Le prime testimonianze risalgono al 1870 grazie a soldati provenienti dalle colonie francesi, ma saranno le immigrazioni del secondo dopoguerra dai Paesi del Magreb a far aumentare i numeri di questa comunit\u00e0. Alla fine degli anni Novanta viene costruita la moschea Sunna.\nLa comunit\u00e0 ebrea \u00e8 radicata a Besan\u00e7on dal Medioevo: nonostante l'espulsione del XV secolo, gli ebrei furono emancipati grazie alla Rivoluzione francese. Uno dei monumenti della citt\u00e0 \u00e8 la Sinagoga, costruita nella seconda met\u00e0 dell'Ottocento.\nQualit\u00e0 della vita.\nLa citt\u00e0 si distingue regolarmente per la sua qualit\u00e0 di vita e le innovazioni a livello economico e sociale. Di seguito una lista non esaustiva:\nCultura.\nIstruzione.\nBiblioteche.\nElenco delle biblioteche municipali appartenenti al comune:\nScuole e universit\u00e0.\nOltre a numerose scuole primarie e secondarie, a Besan\u00e7on \u00e8 principalmente situata l'Universit\u00e0 della Franca Contea (\"Universit\u00e9 de Franche-Comt\u00e9\") con circa 20.000 studenti iscritti. Vi sono inoltre una scuola di ingegneria (\"Institut sup\u00e9rieur d'ing\u00e9nieurs\"), un Istituto nazionale di meccanica e micro-tecniche (\"\u00c9cole nationale sup\u00e9rieure de m\u00e9canique et des microtechniques\") e una Scuola regionale di Belle Arti.\nImportante \u00e8 anche il Centro di Linguistica Applicato (CLA), ubicato nel centro della citt\u00e0 sulla riva destra del fiume Doubs. Specializzato nell'insegnamento del francese come lingua straniera, accoglie ogni anno circa 3800 studenti stranieri per i quali rilascia certificati quali il DELF, DALF o il TCF.\nAltre istituzioni culturali.\nL'Osservatorio di Besan\u00e7on fu fondato nel 1883.\nMedia.\nStampa.\nLa stampa scritta \u00e8 rappresentata dalla sede regionale quotidiano \"L'Est r\u00e9publicain\" (diffuso in Lorena e Franca Contea) e dal mensile \"La Presse Bisontine (\"con sede in provincia nella cittadina di Morteau).\nRadio.\nIn citt\u00e0 hanno sede numerose stazioni locali quali France Bleu Besan\u00e7on, Ch\u00e9rie FM Franche-Comt\u00e9, Radio Sud, Radio Campus Besan\u00e7on o ancora RCF et Radio Shalom Besan\u00e7on. La pi\u00f9 antica radio privata locale \u00e8 \"Radio BIP.\"\nTelevisione.\nLa rete della televisione regionale \"France 3 Franche-Comt\u00e9\" \u00e8 situata nel centro della citt\u00e0 presso la \"Gare d'Eau\".\nTeatro.\nLa citt\u00e0 ospita un centro di drammaturgia nazionale, il \"CDN Besan\u00e7on Franche-Comt\u00e9\", creato nel 1972, e una scena nazionale la \"Sc\u00e8ne nationale de Besan\u00e7on\", che raggruppa dal 2012 il \"Th\u00e9\u00e2tre de l'Espace\" e il \"Th\u00e9\u00e2tre Musical\".\nCucina.\nNonostante la gastronomia regionale sia varia e ricca (formaggio, vini, insaccati), non vi sono pietanze o bevande esclusivamente tipiche della citt\u00e0.\nEventi.\nLista di eventi che siano noti e rilevanti anche al di fuori del territorio della citt\u00e0.\nGeografia antropica.\nUrbanistica.\nDurante il periodo romano, la citt\u00e0 si svilupp\u00f2 intorno al cardo e al decumano e alle loro vie parallele. Ancora oggi i segni della civilizzazione latina sono presenti nel quartiere della \"Boucle: \"la\" Grande Rue \"per esempio non era altro che il \"kardo maximus \"dell'epoca romana.\nNel corso dell'Alto Medioevo e dopo un periodo di declino conseguente la caduta dell'Impero, Besan\u00e7on si riorganizz\u00f2 intorno al ponte Battant su entrambe le rive, dando vita a due borghi distinti che si contrapponevano al nucleo antico prettamente amministrativo ed ecclesiastico (la \"Cit\u00e9\"). Nel corso del XII secolo, un muro venne eretto per proteggere il borgo della riva destra del fiume Doubs (l'attuale quartiere Battant). La costruzione durante il XIV secolo del Comune, a met\u00e0 strada tra i due poli, favor\u00ec il loro riavvicinamento. Nel XVI secolo apparvero testimonianze scritte di alcuni villaggi esterni, che verranno nel corso del XIX secolo inglobati alla citt\u00e0: Bregille, Velotte, St Ferjeux, la V\u00e8ze, Montarmot et Palente.\nCon la conquista francese del XVII secolo, si assist\u00e9 poco a poco ad un'urbanizzazione che si acceler\u00f2 nel corso del XVIII secolo ed allo stesso tempo l'opera di difesa ideata da Vauban rimodell\u00f2 i confini della citt\u00e0.\nA partire della rivoluzione industriale, una serie di numerosi conflitti contrappose gli organi municipali con le autorit\u00e0 militari che spesso non permisero la modifica delle costruzioni militari. La stazione Viotte per esempio negli anni cinquanta del '800 venne eretta fuori le mura difensive. La citt\u00e0 nel XIX e prima parte del XX secolo, continu\u00f2 ad ampliarsi al di l\u00e0 del fiume; vennero costruiti nuovi ponti per facilitare il passaggio sul Doubs e favorire la comunicazione con citt\u00e0 quali Dole et Belfort; nuove aree militari vennero eretti a detrimento delle vigne; nuovi quartieri sorsero, quali Chaprais, la Butte, St Claude et St Ferjeux.\nNel secondo dopoguerra, il forte aumento demografico obblig\u00f2 a costruire dei quartieri periferici (le \"cit\u00e9s\") di grandi dimensioni (Grette, Clairs-Soleils, Viotte, Palente) tra i quali spicca Planoise, accanto a delle zone industriali.\nL'attuale Besan\u00e7on pu\u00f2 essere quindi divisa in quattro aree urbane:\n- la citt\u00e0 classica europea, compatta e organizzata intorno a vie e piazze;\n- una prima corona corrispondente allo sviluppo tra 1850 e 1951, con una densit\u00e0 media di costruzioni fatti essenzialmente di case individuali e piccoli edifici;\n- una forma pi\u00f9 periferica corrispondente ad edifici collettivi di grandi dimensioni, di zone industriali e commerciali;\n- una frangia urbana a bassa densit\u00e0 con edifici sparsi o appena raggruppati intorno alle vie di comunicazione, e dove domina il verde.\nSuddivisioni storiche.\nSecondo l'agenzia d'urbanismo dell'agglomerazione di Besan\u00e7on, il comune \u00e8 composto da quattordici grandi quartieri:\nSuddivisioni amministrative.\nBesan\u00e7on \u00e8 divisa amministrativamente in 6 cantoni:\nEconomia.\nPrima della crisi degli anni Settanta e Ottanta del Novecento, l'economia della citt\u00e0 era principalmente dedicata all'industria dell'orologeria e al settore tessile. Al giorno d'oggi il settore terziario \u00e8 il principale serbatoio per l'impiego insieme all'industria legata alla micro-tecnica, la nanotecnologia e alla meccanica.\nIndustria.\nMeccanica, micro-tecnica e ingegneria biomedica\nDopo essere stata la capitale francese dell'orologeria, Besan\u00e7on ha saputo riconvertirsi utilizzando il suo savoir-faire per specializzarsi in settori quali la micro-meccanica, la micro-tecnica, le nanotecnologie, l'ottica e l'elettronica. La micro-tecnica bisontina \u00e8 simboleggiata dal tecno-polo Temis (Technopole Microtechnique et Scientifique) creato a partire dal 2000 e che raggruppa aziende, laboratori di ricerca e istituti di formazione specializzati. La loro promozione \u00e8 assicurata dal salone internazionale Micronora.\nBesan\u00e7on \u00e8 inoltre uno degli 11 centri nazionali del ingegneria biomedica e costituisce la parte della micro-medicale a Temis. L'ISIFC, prima scuola francese del settore, forma dal 2001 ingegneri biomedici.\nIn totale, il settore \u00e8 rappresentato da 350 aziende, 500 ricercatori e circa 11.000 impieghi per un fatturato di 1,36 miliardi d'euro.\nStabilimenti industriali.\nAl primo gennaio 2012, Besan\u00e7on comprendeva 451 stabilimenti industriali, di cui 368 per l'industria manifatturiera, cos\u00ec ripartite per settore d'attivit\u00e0:\nServizi.\nNella comunit\u00e0 di agglomerazione della Grand Besan\u00e7on (CAGB), il settore terziario concentra sul totale un 85% di aziende e il 75% degli impieghi.\nAmministrazione e servizi pubblici\nLa guarnigione di Besan\u00e7on \u00e8 una delle pi\u00f9 importanti di Francia con circa 1650 militari e 400 civili che lavorano nell'Arm\u00e9e de terre.\nLa citt\u00e0 accoglie degli spazi commerciali nel centro della citt\u00e0 (soprattutto in \"Grande Rue\" e \"rue des Granges)\", e nelle zone periferiche di Ch\u00e2teaufarine all'ovest, Valentin a nord e Chalezeule all'est.\nL'orologeria e la gioielleria rappresentano una parte importante del commercio cittadino con a capo l'azienda Maty (350 dipendenti) e Festina France (100 lavoratori).\nTurismo.\nLa citt\u00e0 ha una vocazione turistica prettamente culturale grazie alla sua storia (monumenti, musei) e al suo dinamismo (eventi culturali).\nLa Cittadella di Besan\u00e7on, prima destinazione turistica della regione, accoglie ogni anno oltre 250.000 visitatori.\nInfrastrutture e trasporti.\nStrade.\nLe due principali strade statali di Besan\u00e7on sono la N57, che risalendo in linea retta verso nord la collega a Metz et Nancy e verso sud alla frontiera svizzera, e la N83 che unisce Lione a Strasburgo.\nL'autostrada A36 Beaune - Mulhouse, detta \"la Comtoise\", serve la citt\u00e0 con ben 3 uscite (n\u00ba4.1 Besan\u00e7on Palente, n\u00ba4 Besan\u00e7on-Saint Claude centro, n\u00ba3 Besan\u00e7on Planoise).\nFerrovie.\nLa principale stazione della citt\u00e0 per gli spostamenti regionali (Lons-le-Saunier, Belfort) e interregionali (Digione, Lione) \u00e8 la \"gare Viotte\", mentre la \"gare Mouill\u00e9re\" serve principalmente i treni diretti verso Morteau e la Svizzera.\nDal 2011 Besan\u00e7on, grazie alla linea dell'alta velocit\u00e0 Rhin-Rh\u00f4ne, \u00e8 collegata direttamente a Parigi (2h) e Strasburgo (90'). La stazione periferica \"Besan\u00e7on Franca Contea TGV\" vi accoglie quasi tutte le fermate anche se qualche treno TGV arriva fino al centro della citt\u00e0 alla stazione Viotte. Il collegamento tra le due stazioni \u00e8 assicurato da una linea di corriere e da alcuni treni regionali.\nAeroporti.\nNonostante sia capitale di regione Besan\u00e7on non dispone di aeroporti ma solamente di due piccoli aerodromi situati in comuni limitrofi: l'aerodromo di Besan\u00e7on-La V\u00e8ze (aerodromo d'affari europeo) et l'aerodromo di Besan\u00e7on-Thise. Regionalmente \u00e8 da segnalare come unico aeroporto internazionale quello di Dole che serve alcuni localit\u00e0 turistiche mediterranee. Gli aeroporti internazionali pi\u00f9 importanti a prossimit\u00e0, situati tutti a circa 2 ore di distanza in automobile, sono quelli di Ginevra, Lione Saint-Exupery e l'Euroairport di Basilea-Mulhouse-Friburgo.\nImpianti a fune.\nLa funiculare di Beauregard-Bregille, chiamata comunemente funiculaire de Bregille, fu in funzione dal 1912 al 1987, mettendo in comunicazione la stazione Mouillere con il quartiere di Bregille. Monumento storico dal 2011, attualmente \u00e8 in fase di studio una sua riabilitazione, condotta dall'associazione \"Amis du Funiculaire\" in partenariato con il comune di Besan\u00e7on.\nMobilit\u00e0 urbana.\nIl 30 agosto 2014, dopo due anni e mezzo di lavori, \u00e8 stata inaugurata la rete tranviaria urbana nel quadro di un progetto di riorganizzazione del trasporto pubblico locale mirato a diminuire il traffico in citt\u00e0, servendo capillarmente tutti i quartieri e creando delle aree di parcheggio periferiche in punti strategici.\nL'azienda Ginko, oltre alla gestione delle linee del tram, assicura i trasporti locali su strada con circa una ventina di linee urbane di autobus ed una trentina di linee interurbane di corriere.\nAmministrazione.\nLa citt\u00e0 \u00e8 capoluogo della regione della Borgogna-Franca Contea, del dipartimento del Doubs e di arrondissement. \u00c8 sede dell'accademia di Besan\u00e7on e della provincia ecclesiastica di Besan\u00e7on. \u00c8 ugualmente a capo della comunit\u00e0 di agglomerazione della Grand Besan\u00e7on (CAGB).\nCome tutti i comuni francesi con una popolazione compresa tra 100.000 e 150.000 abitanti, Besan\u00e7on \u00e8 amministrata da un consiglio municipale composto da 55 eletti.\nGemellaggi.\nLa citt\u00e0 di Besan\u00e7on ha firmato accordi di gemellaggio o cooperazione con tredici collettivit\u00e0 territoriali straniere:\nSport.\nClub professionistici.\nBesan\u00e7on \u00e8 tradizionalmente presente ad alto livello nel basket maschile (\"Besan\u00e7on Basket Comt\u00e9 Doubs\") e nelle sezioni femminile e maschile della pallamano (\"Entente Sportive Besan\u00e7on\").\nSport dilettantistico.\nLa pratica dello sport nell'agglomerazione bisontina \u00e8 assai diversificato, sia per l'impulso del comune che per il quadro geofisco della citt\u00e0 (presenza di colline, pareti, corsi d'acqua, boschi...). Tra gli sport pi\u00f9 praticati, accanto al calcio, incontriamo la mountain-bike, la scalata, il canottaggio, il kayak e l'escursionismo.\nBesan\u00e7on ha una scuola internazionale di calcio\nL'Accademia del Calcio Orchamps Besan\u00e7on \u00e8 un'accademia per giovani giocatori da 4 a 13 anni. Etichettato dalla Federazione francese di calcio perch\u00e9 il marchio nel 2004, il suo scopo \u00e8 di far progredire i giovani giocatori in tutti gli aspetti del calcio per diventare giocatori potenti all'ingresso degli Football 11-14 anni.\nImpianti sportivi.\nLa citt\u00e0 \u00e8 dotata di un Palazzetto dello Sport con una capacit\u00e0 modulabile: 4200 posti a sedere per il basket e 3400 per la pallamano. Lo stadio \"L\u00e9o-Lagrange\", il maggiore della citt\u00e0, \u00e8 attualmente in fase di ristrutturazione. Vi sono anche due piscine olimpiche (\"Mallarm\u00e9\" e \"La Fayette\"), due piscine all'aria aperta (\"Chalezeule\" e la \"Nautique Bisontin\"), una sala di pattinaggio su ghiaccio (\"La Fayette)\",\" \"tre sale di ginnastica, tre complessi sportivi e vari terreni di calcio."}
{"id": "1122548", "revid": "181699", "url": "https://it.wikipedia.org/wiki?curid=1122548", "title": "Golden Globes", "text": ""}
{"id": "1122549", "revid": "18323", "url": "https://it.wikipedia.org/wiki?curid=1122549", "title": "Casseratura", "text": ""}
{"id": "1122563", "revid": "125801606", "url": "https://it.wikipedia.org/wiki?curid=1122563", "title": "Esporte Clube Vit\u00f3ria", "text": "L'Esporte Clube Vit\u00f3ria \u00e8 la maggiore squadra di calcio della Citt\u00e0 di Salvador nello Stato di Bahia in Brasile.\n\u00c8 stato fondato il 13 maggio 1899.\nOrganico.\nRosa 2020.\nAggiornata al 29 agosto 2020."}
{"id": "1122565", "revid": "287204", "url": "https://it.wikipedia.org/wiki?curid=1122565", "title": "Fratelli della vita comune", "text": "I Fratelli della vita comune (\"Fratres Vit\u00e6 Communis\", in latino) furono una comunit\u00e0 religiosa della chiesa cattolica, fondata dal predicatore olandese Geert Groote nella seconda met\u00e0 del 1300.\nStoria.\nBench\u00e9 ricco di famiglia, Geert Groote (1340-1384) ebbe un'esperienza di conversione nel 1373, dopo la quale assunse uno stile di vita ascetico. Al termine di un periodo di sette anni di assoluta solitudine cominci\u00f2 a predicare il pentimento e l'espiazione di villaggio in villaggio, proclamando la bellezza dell'amore divino e puntando il dito contro il lassismo del clero e dei suoi costumi. I cittadini che ebbero modo di ascoltare i suoi sermoni avvertirono il potere trascinante delle sue parole e molte furono le conversioni. Successivamente, un gruppo si un\u00ec a lui per aiutarlo nel lavoro e si form\u00f2 cos\u00ec il nucleo primigenio dei Fratelli.\nNonostante le accuse di eresia mossegli dal clero, il movimento si diffuse e trov\u00f2 l'approvazione della Santa Sede. Al bivio storico fra eresia e rinascita spirituale, si trov\u00f2 dunque sulla seconda strada. Groote mor\u00ec nel 1384 e gli successe Florence Radewyns, che fond\u00f2 il monastero di Windesheim. Questo divenne il centro della nuova associazione.\nCome gi\u00e0 il movimento delle Beghine e dei Begardi, i Fratelli della vita comune non prendevano voti e conducevano una vita semplice: si mantenevano grazie al loro lavoro. Il loro scopo era quello di coltivare la propria vita interiore: in tal senso si dedicavano alla preghiera e allo studio e insegnamento delle scritture, del latino e della letteratura.\nSotto questo aspetto il movimento si caratterizz\u00f2 in modo fondamentalmente diverso rispetto agli altri gruppi religiosi dell'epoca e assunse subito una connotazione fortemente intellettuale, votandosi per\u00f2 alla diffusione della cultura e del sapere piuttosto che al perpetuarlo all'interno di conventi chiusi.\nGroote credeva che la combinazione di religione, onesto lavoro e insegnamento/apprendimento fossero una via sicura per la salvezza e l'evoluzione spirituale: tutti dovevano essere messi in grado di leggere e comprendere la Bibbia, che lui stesso prese a tradurre in lingua corrente (detta lingua volgare o del volgo, del popolo). Fond\u00f2 il suo modello di vita su una fede interiore umile, sommessa e piena d'amore per Dio e per la sua opera. Punt\u00f2 inoltre il dito contro la tendenza a credere che la salvezza stesse nelle opere pi\u00f9 che nella retta intenzione di seguire Dio e imitarlo. Le opere, al pari delle cose, non hanno anima e nulla possono insegnare all'anima, che accresce s\u00e9 stessa solo alla luce dell'insegnamento di Cristo. Questo punto di vista influenz\u00f2 moltissimo il clima a immediato ridosso della Riforma Protestante, la quale pose infatti l'accento sulla salvezza tramite la Grazia Divina e non tramite le opere.\nSecondo lo studioso G. Codina Meir, i \"Fratelli della vita comune\" furono influenzati dalla figura di Jan van Ruusbroec, nonch\u00e9 dalla Mistica renana, nel creare, quasi certamente per primi, un rigoroso metodo di insegnamento, finalizzato a formare il sapere e la buona condotta nel bambino, attraverso un'educazione scolastica basata su una serie di esercizi di complessit\u00e0 progressiva: il primo esempio concreto nel Mondo occidentale di programma scolastico, derivato dalla trasposizione in ambito pedagogico di alcune tecniche spirituali.\nL'imitazione di Cristo.\nIl movimento produsse, tra le altre, un'opera destinata ad avere una enorme influenza sul panorama spirituale europeo e che ancora oggi \u00e8 considerata una guida fondamentale: l\"Imitazione di Cristo\", sulla cui paternit\u00e0 si \u00e8 discusso e si discute tuttora. Per secoli fu attribuita a Tommaso da Kempis, ma oggi si tende a ritenere che sia il prodotto di una riflessione del primo gruppo dei Fratelli della vita comune, ancora sotto la guida diretta di Groote.\nL\"Imitazione di Cristo\" invoca l'abbandono di s\u00e9 stessi, del proprio volere, di passioni e vizi. Viene minimizzata l'importanza delle forme esteriori di religiosit\u00e0 a favore di una ricerca interiore fatta di silenzio, contemplazione, umile amore di Dio. La via tratteggiata \u00e8 una via essenziale e semplice, ma pratica, che pu\u00f2 venire applicata con uguale successo da laici e religiosi per mettere al servizio della crescita spirituale le proprie caratteristiche interiori, piuttosto che impoverirla concentrandosi su gesti esteriori che non possono essere realmente propri e personali.\nAltre opere.\nNel contesto culturalmente impoverito dell'Olanda del tempo il movimento si dedic\u00f2 alla diffusione di opere che diversamente sarebbero andate perse, alla produzione di altre nuove e all'insegnamento ai propri discepoli e ai laici, spesso figli di borghesi che si sarebbero accontentati di imparare a leggere e scrivere pure con qualche difficolt\u00e0. Non per caso, infatti, fecero parte dei Fratelli uomini come Tommaso da Kempis, Dierick Maertens, Gabriel Biel e il papa Adriano VI.\nLa poetica del tempo e grandi autori come Erasmo da Rotterdam e lo stesso Lutero trassero elementi fondanti del proprio pensiero da quello di Groote, che elabor\u00f2 ci\u00f2 che venne definita come \"devotio moderna\", ovvero un modo attuale nuovo di intendere una vita orientata a Dio.\nSviluppi.\nDal movimento si originarono due tendenze differenti. La prima, pi\u00f9 ortodossa, ebbe anche un ordine religioso: i Canonici regolari dei fratelli della vita comune con la loro controparte femminile, le sorelle della vita comune. Entrambi portarono avanti la loro rivoluzione spirituale ed ebbero pari importanza, fondando numerosi conventi.\nLa seconda si dedic\u00f2 invece alla riflessione sulla dottrina eucaristica, ovvero sulla presenza o meno di Cristo nell'eucaristia, che alcuni spiritualizzavano o trasponevano come simbolica. L\"Imitazione di Cristo\" e questa diversa concezione eucaristica influenzarono Erasmo, che nei suoi scritti diffuse la \"devotio moderna\" al \"grande pubblico\" (inteso nei termini dell'epoca)."}
{"id": "1122582", "revid": "79227", "url": "https://it.wikipedia.org/wiki?curid=1122582", "title": "Colonialismo spagnolo", "text": "Il colonialismo spagnolo \u00e8 caratterizzato agli inizi dalla conquista di vasti territori realizzata dai conquistadores giunti sul continente americano nel XVI secolo. Al servizio della corona spagnola abbatterono gli imperi degli aztechi, dei maya e degli incas e come \"adelantados\", governatori, amministrarono le terre conquistate. Successivamente si diresse verso l'Africa Occidentale.\nI meccanismi della conquista.\nIn questi versi di Pablo Neruda vengono sintetizzati quelli che sono stati ritenuti i meccanismi fondamentali della conquista coloniale in genere e di quella spagnola in particolare.\nLe armi.\nSi dice: i \"conquistadores\" non potevano perdere: a loro favore vi erano innanzitutto le armi da fuoco che davano loro una superiorit\u00e0 tecnologica, ma anche di ordine psicologico per l'effetto terrorizzante delle esplosioni. Inoltre con esse gli spagnoli evitavano il corpo a corpo potendo uccidere i loro nemici da lontano. Altro elemento a loro favore era l'uso del cavallo sconosciuto agli indios che anzi all'inizio dei contatti con i conquistadores li avevano identificati come un unico essere, un semidio fatto di uomo e animale. I cavalli davano pi\u00f9 forza e impeto agli assalti ed inoltre permettevano rapidi spostamenti. Infine l'uso dell'acciaio enormemente pi\u00f9 efficace delle armi di legno usate dagli indigeni. Quindi non sembrerebbero esserci dubbi che questi siano stati i fattori della rapida vittoria degli spagnoli. Bisogna per\u00f2 considerare che, come fu riferito dai memorialisti, in certi combattimenti la proporzione era tra cento, cinquecento, mille indios per uno spagnolo; dobbiamo allora ritenere che la superiorit\u00e0 tecnologica non possa spiegare tutto.\nAllora ci si dovrebbe riferire per spiegare la conquista alla superiorit\u00e0 razionale dell'occidentale, al suo coraggio, al desiderio dell'oro o addirittura alla protezione del vero Dio? Evidentemente questi motivi sono storicamente poco accettabili.\nParadossalmente si \u00e8 pensato che tra un piccolo gruppo di uomini contrapposti ad un esercito regolare di indiani che arrivava in Messico e in Per\u00f9 sino a duecentomila uomini, erano i primi ad essere favoriti. La loro conquista sarebbe stata molto pi\u00f9 difficile se avessero avuto di fronte gruppi di indios nomadi e sparpagliati sul territorio che avrebbe costretto gli spagnoli a condurre una lunga guerra andando a snidare i nemici trib\u00f9 per trib\u00f9, villaggio per villaggio in un territorio a loro sconosciuto e disagevole. La tesi apparentemente assurda lo \u00e8 di meno se si pensa che gli imperi indigeni avevano sottomesso numerose popolazioni e che queste ingenuamente pensarono che gli spagnoli avrebbero offerto loro una possibilit\u00e0 di vendicarsi e di liberarsi dei loro padroni. Insomma la conquista fu facile anche per un gran numero di collaborazionisti che appoggiarono gli spagnoli . La vittoria di Cortes su Montezuma fu resa possibile dall'alleanza con Xicot\u00e9ncatl, capo dei tlaxtaltechi nemici da sempre dei \"messicani\". Cos\u00ec Francisco Pizarro potr\u00e0 conquistare il Per\u00f9 avvalendosi dell'alleanza con il cacicco Quilimasa.\nLa religione.\nSebbene Juan Gin\u00e9s de Sep\u00falveda ritenesse gli indios \"casi monos\" (quasi scimmie) e nonostante che il cronista e conquistador Gonzalo Fern\u00e1ndez de Oviedo y Vald\u00e9s pensasse che \u00abNessuno pu\u00f2 dubitare che la polvere [da sparo] contro gli infedeli, per il Signore, \u00e8 come l'incenso \u00bb. la croce dell'evangelizzazione fu presente nella conquista del Nuovo Mondo sin dall'inizio. Era una croce e la bandiera spagnola quella che Cristoforo Colombo piant\u00f2 sulla terra americana come segno di conquista materiale e spirituale in nome della Spagna e della Chiesa cattolica.\nVi \u00e8 una premessa religiosa che spiega il successo della vittoria dei conquistadores. Prima ancora del loro arrivo erano diffuse profezie dell'arrivo di nuovi dei o di imminenti sciagure che si erano puntualmente verificate come l'incendio inspiegabile del tempio di Huitzilopochtli e la distruzione di quello di Xiuhtecuhtli colpito da un fulmine nel Messico . Presso i Maya una profezia annunciava: \"in segno dall'unico dio dall'alto, arriver\u00e0 l'albero sacro, manifestandosi a tutti perch\u00e9 il mondo sia illuminato, o padre. Quando essi alzeranno il loro segnale, in alto, quando essi lo alzeranno con l'albero della vita, tutto cambier\u00e0 d'un colpo. E il successore del primo albero della terra apparir\u00e0 e per tutti il cambiamento sar\u00e0 manifesto\" . Nell'impero degli inca un fulmine colpisce il palazzo dell'Inca. Un condor inseguito dai falchi cade sulla piazza di Cuzco, si tenta di salvarlo ma \u00e8 ammalato e muore.\nIn tutta la societ\u00e0 degli amerindi infine \u00e8 presente molto prima della conquista, il mito di dei che hanno portato benefici agli uomini poi sono scomparsi promettendo di ritornare. Certo non ci volle molto per capire agli indios che gli spagnoli erano tutt'altro che dei, ma \u00e8 un fatto che il fallimento delle religioni indigeni ha favorito la conquista.\nIl potere religioso e quello temporale nelle civilt\u00e0 indigene erano infatti tutt'uno e la caduta del potere politico ha trascinato con s\u00e9 quello religioso, lasciandosi facilmente e superficialmente sostituire da quello dei colonizzatori. Eppure i battesimi avvenivano in gran numero e senza difficolt\u00e0 ma questo era dovuto non tanto a convinzione quanto alla rigida gerarchia di quelle societ\u00e0 per cui se la classe dirigente passava alla nuova religione le masse la seguivano pedissequamente.\nUn osservatore, Antonio de Zuinga, notava come pure molto tempo dopo l'evangelizzazione \u00abgli indigeni di questo paese, bench\u00e9 si insegni loro il vangelo da molto tempo, non sono pi\u00f9 cristiani ora che al momento della conquista, perch\u00e9, per ci\u00f2 che riguarda la fede, essi non ne hanno di pi\u00f9 ora di quanta ne avessero allora, e per ci\u00f2 che riguarda i costumi, essi sono peggiori \"en lo interior y oculto\"; e se sembrano praticare alcune cerimonie formali \u2013entrare in chiesa, inginocchiarsi, pregare, confessarsi ed altro \u2013 lo fanno a viva forza.\u00bb\nGli indigeni che non si sono potuti difendere dalla spada cercano \"en lo interior y oculto\" (nell'intimit\u00e0 e di nascosto) di difendersi, sia pure ingenuamente, dalla croce.\nLa colonizzazione.\nLa fame, pi\u00f9 precisamente tutto ci\u00f2 che riguarda le condizioni materiali della vita degli indios che furono stravolte dalla colonizzazione. La Spagna introdusse un nuovo sistema tributario in America latina che sconvolse la vita degli indigeni non solo perch\u00e9 il carico fiscale era accresciuto ma perch\u00e9 era mal distribuito rispetto a prima della colonizzazione quando \u00able tasse erano riscosse in forma di prestazioni lavorative\u00bb .\nMa pi\u00f9 che le spoliazioni e la rapina fiscale quello che produsse le peggiori conseguenze fu l'incontro di due mondi totalmente diversi. Non si verific\u00f2 quella acculturazione reciproca che avvenne per esempio dall'incontro tra la cultura romana e quella greca; in questo caso vi erano profonde differenze di organizzazione politica, sociale, economica e si potrebbe dire di pensiero, di comportamento di giudizio. Contrasti persino fisiologici che causavano gravi conseguenze dall'incontro di due sistemi immunitari cos\u00ec diversi per cui quella che era una semplice influenza per gli europei diveniva una malattia mortale per gli indios e quella che per gli indigeni era un'infezione sessuale superficiale per gli occidentali si trasformava nella terribile sifilide .\nTutto questo port\u00f2 alla scomparsa di quasi due terzi della popolazione indigena nel giro di circa cinquant'anni dall'inizio della colonizzazione; ci\u00f2 non fu soltanto l'effetto di una \"mattanza\" causata dalla crudelt\u00e0 e dallo sfruttamento degli indios, ma fu la conseguenza della sovrapposizione violenta di una cultura profondamente diversa su un'altra.\nBasti pensare all'effetto dello spostamento di popolazioni indigene dalla costa sugli altopiani, o al cambiamento dei ritmi di lavoro (pi\u00f9 che alla quantit\u00e0 di lavoro), un cambiamento delle condizioni materiali primitive di vita che causarono una forte mortalit\u00e0. \nNathan Wachtel, ci descrive un'inchiesta condotta tra il 1582 e il 1586 nelle \"Audiencias\" di Quito, Lima e Charcas nella quale si domandava agli indios che cosa pensassero delle loro condizioni di vita. Essi rispondevano che dopo l'arrivo degli spagnoli il loro numero stava diminuendo, che la vita diveniva sempre pi\u00f9 breve e che le loro malattie aumentavano e indicavano come motivi del loro malessere la guerra, le epidemie, i trasferimenti forzati, il troppo lavoro e infine, bizzarramente, indicavano come causa dei loro mali la libert\u00e0.\nQuesto in effetti voleva dire che essi non si sentivano pi\u00f9 protetti dalla vecchia struttura gerarchica, ormai scomparsa, che regolava la loro vita. Bevande inebrianti per esempio, esistevano anche prima dell'arrivo degli spagnoli, ma l'ubriachezza era proibita e punita; ora non era pi\u00f9 cos\u00ec, ognuno era \"libero\" di ubriacarsi sino alla morte. E l'alcolismo fu una delle prime cause del tracollo demografico degli indios.\nTutto questo fa capire come non si possa parlare di un'unica causa determinante nello spiegare come un piccolo numero di spagnoli possa aver conquistato enormi masse di indios, riportando tutto al loro \"coraggio\" o alla \"protezione divina\", ma di un'interazione, con diversa proporzione, di quegli elementi della \"espada\", della \"cruz\" e dell'\"hambre\"."}
{"id": "1122589", "revid": "767487", "url": "https://it.wikipedia.org/wiki?curid=1122589", "title": "London 0 Hull 4", "text": "London 0 Hull 4 \u00e8 l'album di debutto della band inglese Housemartins, pubblicato nell'ottobre del 1986 dalla \"Go! Discs\".\nL'album.\nProdotto da John Williams e registrato presso gli \"Strongroom Studios\" di Londra, il disco venne promozionato con l'uscita di quattro singoli: \"Flag Day\", che raggiunse la posizione numero 58 nella Official Singles Chart, \"Sheep\" (numero 54 classifica), \"Happy Hour\" (numero 3 in classifica) e \"Think for a Minute\" (numero 18 in classifica).\nIl titolo del disco si riferisce, ironicamente, ai pessimi risultati delle squadre calcistiche londinesi, mortificate sportivamente dalle piccole compagini provinciali come, appunto, Hull, citt\u00e0 natale della band. Altro probabile riferimento del titolo riguarda una famosa affermazione del cantante, Paul Heaton, secondo il quale la loro band era tra le quattro migliori di Hull, in confronto a nessuna buona band proveniente, in quel momento, da Londra.\nLe note di copertina e i testi riflettono gli interessi di P.D. Heaton che, a quel tempo, riguardavano il cristianesimo e il marxismo. Sul retro della copertina \u00e8 riportato il messaggio \"Take Jesus - Take Marx - Take Hope\".\nRistampe.\nNel 1992 l'album \u00e8 stato ripubblicato in formato cd e con quattro tracce aggiuntive. Sulla copertina \u00e8 stata inserita la frase \"16 songs - 17 hits!\".\nL'album \u00e8 stato poi di nuovo ristampato il 22 giugno del 2009 in versione \"deluxe\", con l'aggiunta di un secondo cd con bonus tracks, B-sides e registrazioni dal vivo."}
{"id": "1122590", "revid": "767487", "url": "https://it.wikipedia.org/wiki?curid=1122590", "title": "Boomerang - L'arma che uccide", "text": "Boomerang - L'arma che uccide (\"Boomerang\") (conosciuto anche come Boomerang! - L'arma che vendica) \u00e8 un film del 1947 diretto da Elia Kazan, ispirato ad una storia vera apparsa sul Reader's Digest a firma Anthony Abbott: l'omicidio dell'anziano sacerdote \"Hubert Dahme\" del 1924 a Bridgeport nel Connecticut e adattata per il grande schermo dallo sceneggiatore Richard Murphy. Il film, impregnato di denuncia sociale, fu girato non lontano dai luoghi reali della vicenda (a Stamford (Connecticut), a causa di un diniego delle autorit\u00e0 di Bridgeport), con uno stile crudo e molto realistico, vicino al documentario, e fu candidato al Premio Oscar proprio per la sceneggiatura.\nHomer Cummings, il vero procuratore distrettuale nel processo, pi\u00f9 tardi venne nominato Procuratore generale federale.\nIl film fu presentato in concorso al 2\u00ba Festival di Cannes.\nTrama.\nIn seguito all'omicidio di un anziano sacerdote molto benvoluto, la polizia svolge serrate indagini giungendo infine all'arresto di un giovane disoccupato reduce di guerra trovato in possesso di un'arma identica a quella utilizzata dall'assassino. Dopo che l'uomo \u00e8 stato riconosciuto dai testimoni oculari del delitto, gli agenti che si occupano del caso lo costringendolo a confessare. L'opinione pubblica preme per una rapida conclusione del processo ma il Pubblico ministero nutre dubbi circa la validit\u00e0 delle prove raccolte dalla polizia e, nonostante questo possa mettere a rischio la sua carriera, riesce durante il dibattito in aula a smontare uno ad uno tutti gli indizi e le testimonianze contro l'accusato che viene pertanto assolto."}
{"id": "1122592", "revid": "309289", "url": "https://it.wikipedia.org/wiki?curid=1122592", "title": "Bacino di Gor'kij", "text": "Il bacino di Gor'kij (russo \u0413\u043e\u0440\u044c\u043a\u043e\u0432\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u0301\u043b\u0438\u0449\u0435, \"Gor'kovskoe vodochranili\u0161\u010de\") \u00e8 un lago artificiale situato nella parte centrale della Russia europea, formato dal fiume Volga ed esteso sul territorio delle oblast' di Ni\u017enij Novgorod, Kostroma e Ivanovo.\nIl bacino \u00e8 nato in seguito alla costruzione di una diga, avvenuta negli anni cinquanta presso la cittadina di Gorodec; la citt\u00e0 che d\u00e0 il nome al bacino (ribattezzata Ni\u017enij Novgorod all'inizio degli anni' 90) sorge circa 50 km a valle dello sbarramento.\nIl bacino di Gor'kij si estende su 1.590 km2, ha una profondit\u00e0 media di 5,5 m e un volume d'acqua di 8,82 km3."}
{"id": "1122593", "revid": "80339", "url": "https://it.wikipedia.org/wiki?curid=1122593", "title": "Bacino di Gorkij", "text": ""}
{"id": "1122594", "revid": "80339", "url": "https://it.wikipedia.org/wiki?curid=1122594", "title": "Bacino di Gorky", "text": ""}
{"id": "1122595", "revid": "80339", "url": "https://it.wikipedia.org/wiki?curid=1122595", "title": "Bacino di Gorki", "text": ""}
{"id": "1122596", "revid": "963244", "url": "https://it.wikipedia.org/wiki?curid=1122596", "title": "Periodo dei torbidi", "text": "Con il nome di periodo dei torbidi () si intende quel periodo di interregno nella Russia dominato da una anarchia assoluta seguente alla fine della dinastia dei Rurik (1598) e precedente alla dinastia dei Romanov (1613): fu infatti uno dei periodi pi\u00f9 torbidi e convulsi della storia russa e nello stesso tempo pi\u00f9 importanti insieme alla rivoluzione d'ottobre del 1917.\nQuesto periodo venne raccontato dallo storico Nikolaj Karamzin nel decimo e undicesimo volume della sua \"Storia dello Stato russo\" e raggiunse ragguardevoli esiti artistici nel dramma di Pu\u0161kin \"Boris Godunov\" (1825) e nell'opera lirica di Modest Musorgskij \"Boris Godunov\" (1869-1872).\nAscesa di Boris Godunov sotto Ivan IV.\nBoris Godunov, nato all'incirca nel 1551, dopo il 1570 (a circa ventiquattro anni) spos\u00f2 la figlia di un favorito dello zar Ivan IV detto il Terribile (in carica dal 16 gennaio 1547) e ottenne incarichi vari a corte fino a diventare boiardo intorno al 1580. A partire da questo momento la fortuna di Boris presso lo zar si present\u00f2 in ascesa costante nonostante alcuni momenti drammatici di contrasto. Il legame si rafforz\u00f2 con il matrimonio tra il figlio maggiore di Ivan, F\u00ebdor Ivanovi\u010d, e la sorella di Boris, Irene.\nVerso l'inizio del 1584 Ivan IV si ammal\u00f2 gravemente e, consapevole di essere in punto di morte, chiam\u00f2 a s\u00e9 il figlio F\u00ebdor nominandolo proprio erede al trono. Gli raccomand\u00f2 di governare con giustizia e saggezza e di evitare in ogni maniera la guerra, perch\u00e9 la Russia non era pronta per un conflitto. Ivan IV mor\u00ec il 18 marzo 1584.\nFine della dinastia dei Rurik: il regno di F\u00ebdor I.\nLa successione avvenne due settimane pi\u00f9 tardi il 31 marzo 1584, quando venne eletto zar il figlio maggiore, F\u00ebdor, bench\u00e9 considerato debole mentalmente, incapace di governare e tutto dedito alla religione. Nello stesso momento venne confinato a Ugli\u010d un secondo figlio di Ivan, Dmitrij \u2013 nato nel 1581 dall'ultimo matrimonio di Ivan, non riconosciuto dalla gerarchia ecclesiastica \u2013 allora di soltanto due anni. Poich\u00e9 era indispensabile che accanto al nuovo zar ci fosse qualcuno destinato a detenere effettivamente il potere, dopo vicende alterne Boris Godunov venne nominato reggente \"de facto\" nel 1588, sconfiggendo Nikita Romanovi\u010d Zachar'in-Jur'ev e il figlio F\u00ebdor Nikiti\u010d Romanov, zio e cugino ed entrambi tutori di F\u00ebdor I.\nL'evento di maggior importanza del regno di F\u00ebdor \u00e8 l'elevazione di Mosca a patriarcato nel 1589; questo evento \u00e8 il punto culminante nel processo di totale indipendenza della Chiesa ortodossa russa. In quello stesso anno Boris Godunov ha un figlio, F\u00ebdor, cos\u00ec chiamato in onore dello zar. Dopo tre anni nei quali il potere di Boris divenne assoluto si verific\u00f2 la morte improvvisa di Dmitrij, trovato sgozzato nel giardino del suo palazzo a Ugli\u010d il 15 maggio 1591.\nLa commissione di inchiesta ordinata dallo stesso Godunov e chiusa dal principe Vasilij Ivanovi\u010d \u0160ujskij stabil\u00ec che Dmitrij si era ferito da solo mentre giocava con un coltello durante un attacco epilettico. La madre di Dmitrij, Marija F\u00ebdorovna Nagaja, venne esiliata da Ugli\u010d in Siberia. Tuttavia il popolo, abilmente manovrato dai nemici di Boris, consider\u00f2 la morte di Dmitrij come un assassinio ordinato dallo stesso Boris.\nQuesta versione ebbe una conferma ufficiale nel 1606, in occasione della santificazione di Dmitrij, ma non si ebbero mai prove certe. Karamzin nella \"Storia dello Stato russo\" accett\u00f2 la colpevolezza di Boris come un atto acquisito, con Pu\u0161kin e Musorgskij che lo seguirono nel pensiero. Ancora oggi gli storici moderni sono divisi riguardo a tale fatto; si \u00e8 propensi ad accreditare la tesi dell'omicidio politico, ma non mancano studiosi che sostengono la morte accidentale. Il 7 gennaio 1598 lo zar F\u00ebdor I mor\u00ec senza lasciare eredi.\nIl regno di Boris.\nF\u00ebdor I era l'ultimo rappresentante della dinastia dei Rurik che aveva regnato per sette secoli sulla Russia e il potere pass\u00f2 direttamente alla moglie Irene, sorella di Boris. Costei, rimasta vedova, a causa della salute malferma e anche per il desiderio di ritirarsi a vita monastica nel monastero di Novodevi\u010dij, rinunci\u00f2 trasferendo in maniera provvisoria il potere nelle mani del patriarca di Mosca Iov, un alleato di Boris.\nBoris Godunov appariva quindi il logico successore di F\u00ebdor; tuttavia sia per consolidare la sua posizione di erede non diretto (ad esempio, \u0160ujskij poteva vantare una discendenza da Rurik e anche i Romanov vantavano una sorella sposata ad uno zar, come i Godunov), sia per mettere a tacere definitivamente le voci sempre pi\u00f9 insistenti che lo davano mandante dell'efferato assassinio del piccolo Dmitrij, esigeva una elezione regolare e maggioritaria, non un semplice passaggio di potere.\nNel periodo di interregno il patriarca, molto probabilmente su ordine dello stesso Boris, convoc\u00f2 lo \"zemskij sobor\", assemblea composta da rappresentanti della Chiesa, dei boiardi, delle alte cariche dello Stato, degli agricoltori, dei commercianti e degli artigiani, che vot\u00f2 in una seduta regolare il 17 febbraio 1598 l'elezione di Boris, che all'epoca aveva circa quarantasette anni. Tre giorni pi\u00f9 tardi, il 20 febbraio, tutti i membri dell'assemblea si recarono al monastero di Novodevi\u010dij per chiedere alla zarina Irene e a Boris il consenso per l'elezione di quest'ultimo.\nIl regno di Boris Godunov dur\u00f2 sette anni e mezzo. Godunov prosegu\u00ec nella linea di Ivan IV, contrastando le pretese di potere dei boiardi, primi fra tutti Vasilij \u0160ujskij e F\u00ebdor Romanov, costretto ad abbracciare la carriera ecclesiastica. Tuttavia nel 1600 si pales\u00f2 un falso Dmitrij, in realt\u00e0 un certo Grigorij Otrepev, un avventuriero gi\u00e0 studente in seminario e fuggiasco dal convento, che pretendeva di essere il principe Dmitrij Ivanovi\u010d sfuggito alla morte. Intanto, tra il 1601 e il 1603, la Moscovia veniva colpita da una grave carestia che provoc\u00f2 notevoli sconvolgimenti interni.\nIl falso Dmitrij ottenne appoggi consistenti dalla nobilt\u00e0 russa e dall'aristocrazia polacca (compreso Sigismondo III Wasa, re di Polonia e detronizzato re di Svezia); tra gli esponenti di quest'ultima Marina Mniszech, figlia del voivoda di Sandomir, gioc\u00f2 un ruolo fondamentale. Entrato in Russia con un manipolo di soldati scavalcando i confini polacchi nel giugno 1604, la sua sollevazione di popolo, aiutata anche dall'ammutinamento di diversi soldati cosacchi, ottenne l'effetto di gettare Boris Godunov in uno stato di terrore crescente. Oppresso dai rimorsi e dall'ossessiva sensazione di essere perseguitato dai fantasmi, Boris mor\u00ec per cause sconosciute il 23 aprile 1605.\nI torbidi: passaggi di potere dal 1605 al 1613.\nIl figlio sedicenne di Boris, F\u00ebdor II, gi\u00e0 da lui nominato legittimo successore, regn\u00f2 sotto tutela della madre soltanto per poco meno di due mesi, fino al 10 giugno 1605. In quei giorni il falso Dmitrij I riusc\u00ec a ottenere rinforzi dall'esercito e giunse ad assediare Mosca. I boiardi passarono subito dalla sua parte e spodestarono F\u00ebdor II, ucciso poco tempo dopo insieme alla madre. Entrato trionfalmente nella capitale il 20 giugno, Dmitrij visit\u00f2 la tomba dello zar Ivan IV dove la sua vedova, Maria Nagaja, afferm\u00f2 di riconoscerlo. Il 5 luglio 1605 si fece incoronare zar.\nNell'arco di pochi mesi gli appoggi al nuovo zar vacillarono, in parte per l'alleanza con la Confederazione polacco-lituana e in parte per la sua necessit\u00e0 di riscuotere le tasse. Dmitrij annunci\u00f2 di avere intenzione di sposare Marina Mniszech. Di norma tutte le volte che uno zar russo aveva sposato una donna di altra fede religiosa questa si era convertita alla fede ortodossa prima del matrimonio. \u00c8 probabile che Dmitrij dovesse concedere ai suoi sostenitori polacchi, che tra l'altro avevano una guarnigione a Mosca, il tentativo di convertire la Russia al cattolicesimo. Per questa ragione venne annunciato che la sposa non si sarebbe convertita. Questa decisione fece crescere lo scontento nella Chiesa ortodossa russa, tra i boiari e tra la popolazione.\nGli stessi boiari che avevano appoggiato Dmitrij contro Boris Godunov iniziarono a cospirare contro di lui. Dopo meno di dieci mesi di regno e circa due settimane dopo il matrimonio il mattino del 17 maggio 1606 i cospiratori entrarono nel Cremlino. Il falso Dmitrij I usurpatore del trono tent\u00f2 di fuggire attraverso una finestra, ma cadde e venne catturato, fatto a pezzi, esposto al pubblico e infine bruciato. Le sue ceneri verranno sparate da un cannone in direzione della Polonia.\nIl potere pass\u00f2 nelle mani del boiardo Vasilij \u0160ujskij, gi\u00e0 fiero oppositore di Boris Godunov, che regn\u00f2 per poco pi\u00f9 di quattro anni fino all'agosto 1610. Il nuovo zar, per consolidare la sua posizione, si alle\u00f2 con la Svezia. Come risposta la Polonia appoggi\u00f2 con un esercito privato un secondo pretendente, il falso Dmitrij II, che venne riconosciuto zar in molte aree del regno e spos\u00f2 Marina Mniszech; nel 1611 fu anch'egli ucciso. A questo punto la Polonia intervenne ufficialmente nel 1609 contro il Regno russo e Vasilij IV dovette affrontare l'esercito polacco, alleato con i boiari suoi rivali. Battuto dai polacchi nella battaglia di Klu\u0161ino e catturato, Vasilij IV venne imprigionato in Polonia e l\u00ec mor\u00ec il 12 settembre 1612.\nDeposto Vasilij IV, nel 1610 i boiari firmarono un trattato di pace con cui riconoscevano zar il quindicenne Ladislao Wasa, figlio del re di Polonia Sigismondo III (in et\u00e0 adulta suo successore) e quindi imparentato con la dinastia protestante svedese. Anche questa soluzione dur\u00f2 appena un anno, durante il quale apparve un altro falso Dmitrij III, anche questo catturato e ucciso.\nInizio della dinastia dei Romanov: elezione di Michajl III.\nDopo un interregno durato alcuni mesi e una rivolta nazionale che port\u00f2 alla liberazione di Mosca dai polacchi grazie alle milizie popolari di Kuz'ma Minin e Dmitrij Po\u017earskij, il 21 febbraio 1613 venne eletto zar Michele Romanov, che avrebbe regnato come Michajl III fino al 1645.\nMichail era il figlio non ancora diciassettenne di quel F\u00ebdor Romanov che era stato perseguitato sotto il regno di Boris Godunov e che, diventato patriarca della Chiesa ortodossa russa con il nome di Filarete, fu preso ostaggio del re di Polonia dal 1610. Rientrato in patria nel 1619, F\u00ebdor Romanov Filarete con ruolo di patriarca, fu di fatto il vero governante della Russia, dirigendo la politica del figlio fino al 1633, anno della morte. Inizi\u00f2 cos\u00ec la dinastia dei Romanov, che dur\u00f2 tre secoli fino alla rivoluzione d'ottobre del 1917."}
{"id": "1122604", "revid": "478814", "url": "https://it.wikipedia.org/wiki?curid=1122604", "title": "Trasporti in Laos", "text": "Questa voce raccoglie le principali tipologie di Trasporti in Laos.\nFerrovie.\nLa prima linea ferroviaria in Laos fu realizzata dai francesi nel periodo coloniale dell'Indocina francese. In realt\u00e0 era solo un breve tratto, caduto in disuso da lungo tempo, costruito negli anni 1930 tra le isole sul Mekong di Don Det e Don Khon in prossimit\u00e0 del confine cambogiano. Serviva per il trasporto merci nel punto in cui il fiume forma una serie di cascate che rendono impossibile la navigazione. Di questa linea sono tuttora esistenti il ponte ferroviario, parte dei binari e un piccolo convoglio.\nTratto Nong Khai-Thanaleng.\nSi dovette attendere il 2009 per vedere una nuova ferrovia nel Paese, quando fu inaugurato il breve tratto di 3,5\u00a0km, prolungamento della linea nord-orientale della Ferrovia di Stato della Thailandia, che unisce la stazione di Thanaleng, situata nel villaggio di Dongphosy, 20\u00a0km a est di Vientiane alla stazione di Nong Khai attraversando il primo ponte dell'amicizia thai-lao,\nFerrovia Boten-Vientiane.\nLa prevista estensione fino a Vientiane del tratto Nong Khai-Thanaleng fu modificata nel novembre del 2010 con il nuovo progetto di una linea tra la citt\u00e0 cinese di Kunming a Singapore, via Vientiane e Nong Khai, con una linea di treni ad alta velocit\u00e0. Nell'aprile del 2011 il progetto fu bloccato dopo l'arresto per corruzione del ministro dei Trasporti cinese, in seguito il progetto fu rilanciato e i lavori di costruzione della Ferrovia Boten-Vientiane ebbero inizio nel 2016. I primi binari del tratto laotiano tra Vientiane e Boten, alla frontiera con lo Yunnan, furono posti in opera nel marzo 2020 e la ferrovia fu inaugurata il 3 dicembre 2021.\nIl tratto Nong Khai-Thanaleng e l'intera Linea nord-orientale della Ferrovia di Stato thailandese presentano uno scartamento ferroviario ridotto rispetto a quello della Ferrovia Boten-Vientiane e si deve quindi cambiare treno per proseguire verso Bangkok. Dal capolinea di Vientiane della Vientiane-Boten dovrebbe essere costruito un prolungamento della linea che attraversi il Mekong su un nuovo ponte e si allacci con la nuova ferrovia ad alta velocit\u00e0 in fase di costruzione tra Bangkok e Nong Khai, destinata a essere ulteriormente prolungata fino a Singapore. Queste nuove linee ferroviarie fanno parte della Nuova via della seta, l'ambizioso piano di investimenti in diversi Paesi dell'Asia intrapreso dal governo cinese nel 2013.\nFerrovia Thakhek-Tan Ap.\n\u00c8 attualmente in fase di studio anche una linea che unirebbe la citt\u00e0 laotiana di Thakhek alla stazione di Tan Ap, nella provincia vietnamita di Quang Binh. Negli anni venti del Novecento iniziarono i lavori per una linea che avrebbe dovuto congiungere le stesse localit\u00e0, ma furono abbandonati nel decennio successivo.\nTrasporti su strada.\nRete stradale.\nLa circolazione stradale laotiana avviene con la guida a destra. A tutto il 1998, la rete del paese comprendeva 21.716\u00a0km di strade, di cui 9.674\u00a0km erano asfaltati. Tali dati non tengono conto del sostanziale miglioramento intervenuto negli ultimi anni, durante i quali sono state asfaltate per la prima volta diverse strade e sono state allargate e riasfaltate quelle vecchie, che negli anni novanta erano in precarie condizioni. La strada principale \u00e8 la statale 13, che attraversa tutto il paese da nord a sud. Particolare attenzione nelle citt\u00e0 maggiori va posta ai ciclomotori, la cui diffusione genera un traffico notevole.\nNel 2007 fu completata la nuova statale che collega Savannakhet a Lao Bao, sulla frontiera con il Vietnam; finanziata dal governo giapponese, la nuova arteria consente un notevole risparmio del tempo di viaggio. Con l'inaugurazione nel dicembre 2013 del quarto ponte dell'amicizia thai-lao venne completato il tratto laotiano della nuova statale che collega la provincia cinese dello Yunnan alla Thailandia del Nord, Tale arteria entra in Laos dalle due frontiere di Boten e Mueang Sing, nella provincia di Luang Namtha, e arriva sul Mekong nel capoluogo Ban Houayxay della provincia di Bokeo. Il quarto ponte dell'amicizia thai-lao collega Ban Houayxay alla frontaliera Chiang Khong, in provincia di Chiang Rai. Il 20 dicembre 2020 fu inaugurata la prima autostrada del Paese, la Vientiane-Vangvieng, opera che consente di coprire la distanza tra le due citt\u00e0 in un'ora e mezza anzich\u00e9 le quattro ore necessarie percorrendo la vecchia strada nazionale 13. Il pedaggio iniziale fu di 550 kip al chilometro e 62.000 kip per l'intero tragitto, che \u00e8 lungo 43 km in meno di quello della Statale 13. Si tratta del primo segmento, lungo 109 km, dell'autostrada Vientiane-Boten che congiunge la capitale laotiana a Boten, cittadina sulla frontiera con la provincia cinese dello Yunnan. L'infrastruttura \u00e8 per il 95% di propriet\u00e0 dell'azienda costruttrice cinese Yunnan Construction Engineering Group e per il 5% del governo laotiano. Il costo iniziale previsto per la Vientiane Vangvieng era stato di 1,2 miliardi di dollari.\nPonti.\nNegli ultimi anni sono stati costruiti nel paese diversi ponti sul Mekong, che hanno reso pi\u00f9 facili i trasporti e dato slancio all'economia:\nAutolinee.\nTrasporti urbani.\nNella capitale Vientiane, sono presenti gli unici autobus pubblici che effettuano trasporti urbani in Laos. Sia a Vientiane che in molte altre citt\u00e0 sono presenti servizi taxi privati effettuati dai tuk-tuk, dai pi\u00f9 capienti jumbo tuk-tuk, e da moto-taxi. \nTrasporti interurbani.\nIl nodo principale del trasporto pubblico interurbano \u00e8 Vientiane, dove sono presenti 3 stazioni degli autobus:\nIn tutti i capoluoghi di provincia laotiani sono presenti stazioni per gli autobus interurbani; anche nelle maggiori localit\u00e0 che si trovano al di fuori delle linee principali arrivano autobus che svolgono di solito servizio provinciale. Il servizio provinciale di trasporto viene fornito anche con l'utilizzo di \"songthaew\" (in lingua lao: \u0eaa\u0ead\u0e87\u0ec1\u0e96\u0ea7, trasl. IPA , letteralmente: due file), pick-up o camioncini il cui cassone posteriore \u00e8 coperto, aperto sui lati ed \u00e8 provvisto di 2 panche dove siedono i viaggiatori.\nIdrovie.\nLa navigazione fluviale \u00e8 stata per secoli il sistema di trasporto principale del paese, ma con la costruzione di nuove strade ed il miglioramento di quelle esistenti sono sempre meno le imbarcazioni che effettuano tale servizio, soprattutto per quanto riguarda la navigazione mercantile. La navigazione turistica invece \u00e8 aumentata a partire dagli anni novanta, dopo l'apertura delle frontiere laotiane al turismo. La navigazione non \u00e8 possibile in alcuni tratti o addirittura nelle intere linee fluviali tra novembre e maggio, durante la stagione secca, quando i fondali dei fiumi sono bassi.\nA tutto il 1996, il Laos disponeva di 4.587\u00a0km di acque navigabili, appartenenti prevalentemente al fiume Mekong, che permette la navigazione verso nord di chiatte mercantili tra Houay Xay, nella provincia di Bokeo, a Jinghong, nella provincia cinese dello Yunnan. Verso sud, da Houay Xay a Luang Prabang, la navigazione \u00e8 consentita solo ad imbarcazioni medio piccole per la presenza di massi lungo il fiume. Da Luang Prabang si pu\u00f2 navigare anche fino a Vientiane e Savannakhet con chiatte mercantili. Un altro tratto navigabile \u00e8 quello tra Pakse ed il sito archeologico di Vat Phou, nel sud del paese. Da Pakse si possono anche raggiungere le 4.000 isole (Si Phan Don), al confine con la Cambogia.\nTra gli affluenti del Mekong il maggiore \u00e8 il Nam Ou, navigabile da Luang Prabang al villaggio di Hat Sa, in provincia di Phongsali. Altri fiumi navigabili sono il Nam Khan (provincia di Luang Prabang), il Nam Tha (province di Bokeo e Luang Nam Tha), il Nam Ngum (vicino a Vientiane) ed il Sekong (nella provincia omonima).\nPorti e scali.\nI porti principali sono quelli di Houay Xay, Luang Prabang e di Kiaw Liaw a Vientiane per il Mekong, mentre sul Nam Ou importanti sono Hat Sa, Mueang Khwa e Nong Khiaw.\nTrasporti aerei.\nAeroporti.\nA tutto il 1999 erano attivi nel paese 52 aeroporti, tra i quali quelli internazionali di Vientiane-Wattay, di Luang Prabang, di Pakse e di Savannakhet:"}
{"id": "1122611", "revid": "1264948", "url": "https://it.wikipedia.org/wiki?curid=1122611", "title": "Skellig", "text": ""}
{"id": "1122614", "revid": "256896", "url": "https://it.wikipedia.org/wiki?curid=1122614", "title": "Opec", "text": ""}
{"id": "1122623", "revid": "765341", "url": "https://it.wikipedia.org/wiki?curid=1122623", "title": "Triumph Middle saloon", "text": "Per Middle saloon (berlina media) si pu\u00f2 intendere una gamma di autovetture di fascia media prodotta dalla Triumph Motor Company tra il 1965 ed il 1980.\nSi tratta di una gamma piuttosto articolata e complessa di modelli, con caratteristiche tecniche anche molto diverse, non solo riguardo ai motori e ai cambi, ma anche alla geometria delle sospensioni e alla trazione: anteriore su alcuni modelli e posteriore su altri. Tuttavia tutte hanno in comune:\nLa \"Timeline\".\nSi comprende come sia complessa ed articolata la gamma prodotta, dal momento che, ad esempio, la \"1500\" e la \"1500 TC\", esteticamente identiche, hanno (motore a parte) caratteristiche tecniche molto diverse.\nLa 1300 e la 1300 TC (1965-70).\nLa capostipite di questa articolata famiglia di berline medie vide la luce nel 1965. \nLa bella carrozzeria (3 volumi, 4 porte), disegnata da Michelotti (e ispirata a quella della pi\u00f9 grande Triumph 2000), le finiture eleganti (con inserti in legno nella plancia) e la buona qualit\u00e0 costruttiva favorirono la buona accoglienza del modello.\nMossa da un 4 cilindri con asse a camme laterale (lo stesso della Herald 1300) con alimentazione a carburatore singolo di 1296\u00a0cm\u00b3, la \"1300\", forte di soli 61cv, non poteva avere prestazioni elevate, nonostante la massa contenuta in 914kg. La potenza veniva trasmessa alle ruote attraverso un cambio a 4 marce, mentre la frenatura era garantita da due dischi all'avantreno e da due tamburi al retrotreno. Raffinate anche le sospensioni a 4 ruote indipendenti.\nPer eliminare l'unico punto debole del modello (le prestazioni), la casa nel 1968 rimpiazzo la \"1300\" con la \"1300 TC\", identica dentro e fuori, ma alimentata da 2 carburatori. La potenza, ora di 75\u00a0CV, garantiva buone prestazioni, in linea con l'immagine sportiveggiante del marchio.\nLa \"1300 TC\" usc\u00ec di listino nel 1970, rimpiazzata dalla \"1500\".\nLa 1500 (1970-73).\nNel 1970 la \"1300 TC\" venne sottoposta ad un consistente restyling. Michelotti ridisegn\u00f2 il frontale (reso pi\u00f9 lineare da una nuova mascherina divisa in due parti, con fari rettangolari incorporati) e la coda (allungata per migliorare la capacit\u00e0 del bagagliaio, con gruppi ottici rettangolari e cofano modificato), mentre la Triumph si occup\u00f2 degli interni (nuova plancia, sedili e pannelli porta modificati). L'unica novit\u00e0 meccanica riguardava il motore, la cui cilindrata aumentava a 1493\u00a0cm\u00b3. A causa dell'alimentazione a carburatore singolo, tuttavia, la potenza tornava a 61\u00a0CV (ma migliorava l'elasticit\u00e0 di marcia). Il resto della meccanica era mutuato dalla \"1300 TC\".\nLa \"1500\" rimase in produzione fino al 1973, quando venne rimpiazzata dalla \"1500 TC\".\nLa Toledo (1970-1976).\nLo spazio lasciato libero col passaggio dalla \"1300 TC\" alla \"1500\", venne occupato dalla \"Toledo\", erede della superata \"Herald\" (sul mercato dal lontano 1959).\nLa \"Toledo\" riprendeva la vecchia carrozzeria della \"1300\", modificata solo nel frontale (reso pi\u00f9 simile a quello della \"1500\") e, inizialmente, nel numero di porte (2 anzich\u00e9 4), ma se ne differenziava nettamente a livello tecnico: la trazione passava da anteriore a posteriore (con le conseguenti modifiche al pianale), mentre il retrotreno diventava ad assale rigido (anzich\u00e9 a ruote indipendenti).\nQueste scelte, che di fatto rappresentavano un passo indietro, derivavano dalla necessit\u00e0 di contenere i costi di produzione ed offrire un modello pi\u00f9 semplice ed economico (ma sempre con finiture curate). In quest'ottica venne conservato anche il motore di 1296\u00a0cm\u00b3 da 61\u00a0CV che trasmetteva il moto alle ruote posteriore attraverso un cambio manuale a 4 rapporti.\nNel 1971 arriv\u00f2 anche la \"Toledo\" 4 porte. In questo caso, frontale a parte, la carrozzeria coincideva con quella della vecchia \"1300\". \nLa \"Toledo\" usc\u00ec di listino nel 1976.\nLa 1500 TC (1973-1976).\nNel 1973 la \"1500\" lasci\u00f2 il posto alla \"1500 TC\". Dato che le due vetture erano esteticamente identiche (e anche gli interni rimanevano inalterati) si potrebbe pensare ad un semplice incremento di potenza del motore attraverso l'alimentazione con 2 carburatori. E in effetti la potenza del 4 cilindri di 1493\u00a0cm\u00b3, grazie proprio ai due carburatori \"SU\", era passata da 61 a 75\u00a0CV, ma si trattava della modifica minore. Le pi\u00f9 importanti erano nascoste sotto l'immutata carrozzeria: la \"1500 TC\", infatti, aveva trazione posteriore e retrotreno ad assale rigido.\nIl passaggio dalla trazione anteriore a quella posteriore, apparentemente incomprensibile in un'epoca in cui le \"tutto avanti\" si stavano diffondendo sempre di pi\u00f9 (e di l\u00ec a poco avrebbero invaso tutti i segmenti di mercato), trovava una sua logica nell'ambito del posizionamento dei vari brand della British Leyland (di cui la \"Triumph\" faceva parte dal 1968). Le Triumph, all'interno della BL dovevano avere un \"spore\" sportivo, assicurare una guida brillante e divertente ed offrire finiture curate ed eleganti, senza per questo avere prezzi d'acquisto proibitivi. Cos\u00ec la scelta della trazione posteriore doveva garantire un sapore sportivo, mentre l'adozione del ponte rigido al retrotreno aveva il compito di ridurre i costi di produzione e, quindi, contenere i prezzi di listino (senza rinunciare a elevati standard di finitura e qualit\u00e0 costruttiva).\nTra le novit\u00e0 tecniche della \"1500 TC\" si segnalava anche l'adozione di un nuovo cambio, sempre a 4 marce, derivato da quello della pi\u00f9 grande \"2000\".\nDal 1976, praticamente senza altre variazioni, la \"1500 TC\" assunse il nome di \"Dolomite 1500\".\nLa Dolomite (1972-80).\nLa svolta della \"1500 TC\", ovvero il passaggio alla trazione posteriore, al retrotreno ad assale rigido, al nuovo frontale e alla coda allungata, venne anticipata dalla \"Dolomite 1850\", lanciata alla fine del 1972.\nQuesta era, in pratica, una versione pi\u00f9 lussuosa, meglio rifinita e potente (o, come direbbero pi\u00f9 efficacemente in Inghilterra, \"upmarket\") della \"1500 TC\", con cui condivideva l'intera meccanica, con l'eccezione del motore, che sulla \"Dolomite\" era un 4 cilindri monoalbero in testa di 1854\u00a0cm\u00b3 prodotto in collaborazione con la Saab (che lo montava sul suo modello 99). Alimentato con due carburatori Stromberg il nuovo motore garantiva 91\u00a0CV.\nLa \"Dolomite 1850\" era distinguibile dalla \"1500 TC\" solo per il frontale con 4 fari circolari (anzich\u00e9 due rettangolari), la mascherina con una diversa \"maglia\" ed un livello generale di cura interna ed esterna maggiore.\nAlla fine del 1973 arriv\u00f2, vero fiore all'occhiello della produzione Triumph, la \"Dolomite Sprint\", mossa da un 4 cilindri monoalbero (derivato da quello della \"Dolomite 1850\") di 1998\u00a0cm\u00b3 con testata a 4 valvole per cilindro.\nFu la prima berlina di serie ad utilizzare questo tipo di soluzione, anche se, per ragione di costi, venne mantenuta la distribuzione con un solo albero a camme in testa, rinunciando alla soluzione bialbero.\nAlimentato da 2 carburatori, il nuovo 2 litri 16v erogava 127 BHP (129 CV din). La \"Sprint\" si distingueva dall'altra \"Dolomite\" per pochi particolari: un piccolo spoiler in plastica sotto al paraurti anteriore, i cerchi sportivi, il tetto rivestito in vinile, un piccolo profilo adesivo nero lungo la fiancata e la coda verniciata in nero opaco.\nNel 1976, dopo alcune modifiche molto lievi (spostamento dei marchietti identificativi, nuovo profilo protettivo in gomma), la gamma \"Dolomite\" venne riorganizzata e ampliata.\nAlla base ora si ponevano le versioni \"1300\" (col solito 1296\u00a0cm\u00b3 da 61\u00a0CV) e \"1500\" (1493\u00a0cm\u00b3, 75\u00a0CV), distinguibili per i fari anteriori rettangolari singoli e l'allestimento semplificato, mentre ad un livello superiore c'erano le \"1500 HL\" e \"1850 HL\" (col consueto frontale a 4 fari circolari e finiture pi\u00f9 curate).\nAl top rimaneva la \"Sprint\".\nLa gamma \"Dolomite\" usc\u00ec di listino nel 1980 sostituita dalla Triumph Acclaim.\nLa produzione.\nNell'arco di oltre 15 anni la produzione segna un totale di 536.672 esemplari, cos\u00ec suddivisi:\n177.238 Dolomite; 148.350 1300/1300 TC; 119.182 Toledo; 66.353 \u00a01500 e 25.549 \u00a01500 TC.\nAll'interno della gamma Dolomite la pi\u00f9 prodotta \u00e8 la \"1850\" (79.010 esemplari), seguita dalla \"1300\" (43.255), dalla \"1500\" (32.031) e dalla \"Sprint\" (22.942).\nVeicoli derivanti.\nDalla Dolomite prese spunto, nel 1975 la Panther Westwinds, per produrre un modello, la Panther Rio."}
{"id": "1122626", "revid": "1272592", "url": "https://it.wikipedia.org/wiki?curid=1122626", "title": "Telefriuli", "text": "Telefriuli \u00e8 una rete televisiva privata, di tipo generalista, che diffonde il proprio segnale su tutta la regione autonoma Friuli-Venezia Giulia. L'emittente ha sede a Tavagnacco, in Via Nazionale 120, periferia nord della citt\u00e0 di Udine.\nStoria.\nNel 1977 tramite una telecamera in bianco e nero viene diffusa un'immagine fotografica del Castello di Udine con la scritta Telefriuli. Partivano cos\u00ec le trasmissione sperimentali della nuova emittente che irradiava il suo segnale sul canale UHF 51.\nIl 4 febbraio 1978 iniziano ufficialmente le trasmissioni di Telefriuli finanziate dall'Associazione Industriali di Udine il cui presidente era Luigi Micheli.\nLa prima sede dell'emittente era in via Padre Scrosoppi a Udine per poi passare in via Chinotto e alla fine degli anni '80 pass\u00f2, congiuntamente alla redazione, nell'attuale di via Nazionale a Tavagnacco sotto la presidenza di Carlo Burgi. Il primo direttore \u00e8 stato Walter Latona. \nNel 1979 l'emittente dal bianco e nero passa al colore. Negli anni la tv passa di mano tra varie societ\u00e0.\nNel 1982 Telefriuli vince il Telegatto di Tv Sorrisi e Canzoni per il programma dedicato ai ragazzi \u201c\"Pon nel paese di cantafavola\"\u201d la cui regia era affidata a Linda Brunetta.\nTra il 1983 e il 1985 l'emittente trasferisce la sua sede in via Caboto n.15 a Udine.\nIl 1\u00ba gennaio 1987 cambia l'editore, da questa data sar\u00e0 l'industriale manifatturiero Carlo Burgi.\nIl 1\u00ba maggio 1989 viene inaugurata la nuova sede in via Nazionale a Tavagnacco e con l'occasione nasce una seconda rete chiamata \u201cFriuli Tv\u201d. La rete aderisce alla syndication Cinquestelle conservando per\u00f2 una fascia di programmazione autonoma. Fra tutte le emittenti del circuito Cinquestelle e di altre syndication, Telefriuli si distingue per il maggior numero di trasmissioni autoprodotte. In questo periodo il direttore \u00e8 Renzo Luzzi Conti.\nNel 1995 Telefriuli aderisce alla syndication \u201cRetenord\u201d a seguito del passaggio societario ad un gruppo di industriali di Udine, Padova, Trieste e al gruppo editoriale de \u201cLa Gazzetta di Mestre\u201d.\nNel 2001 \u00e8 stata acquistata per il 51% dalla Societ\u00e0 Editrice Padana, editrice del quotidiano \"Il Gazzettino\" a sua volta controllato dalla Caltagirone Editore.\nNel 2003 Telefriuli \u00e8 la prima emittente regionale italiana a mandare in onda una gara di Coppa Uefa dall'estero (Bayer Leverkusen-Udinese) ottenendo i diritti per tutta l'Italia.\nNel 2006 con il passaggio al DTT (digitale televisivo terrestre) ha iniziato a trasmettere in isofrequenza su tutto il Friuli-Venezia Giulia (inizialmente sul canale 45 UHF) con la numerazione LCN 11 in definizione standard (SD), 511 in alta definizione (HD). Il mux di Telefriuli contiene il canale \"Telefriuli archivio\" (trasmissioni di successo del passato), inoltre come fornitore di contenuti diffonde i programmi dell'emittente privata carnica VTC VideoTeleCarnia (canale 690).\nDal settembre 2014 l'emittente cambia editore. Esce dal gruppo \u201cCaltagirone Editore\u201d e viene rilevata dalla cordata friulana composta da Danieli, Calligaris, Pmp Pro-Mec e Confindustria Udine.\nCon la nuova propriet\u00e0, la sede, la regia e gli studi di registrazione vengono ristrutturati e al suo interno vengono trasferite la redazione del settimanale \"Il Friuli\" e la struttura della concessionaria pubblicitaria Euronews, con cui inizia a formare il gruppo denominato 'Mediafriuli'. Il 5 settembre 2016, Telefriuli rinnova anche il logo modificando la storica 'T' a forma di antenna e il suo colore, che da azzurro diventa rosso corallo, con il passaggio alla nuova frequenza 46 UHF, inizia a essere trasmessa sia in Pal che in HD (1080i) sul canale 11 e 511 del digitale terrestre, novit\u00e0 assoluta sulla Penisola per un'emittente privata locale.\nL\u20198 novembre 2019, con il subentro di Alfonso Di Leva a Massimo De Liva nel ruolo di amministratore delegato e direttore editoriale, vengono diffusi anche i dati Auditel dell'emittente che a settembre 2019 raggiunge i 75.000 contatti.\nTelegiornali.\nRealizza TG FVG (telegiornale del Friuli-Venezia Giulia) in diretta ogni giorno dal luned\u00ec alla domenica:\nLa redazione giornalistica TG FVG cura anche 'Focus', speciali di apprendimento su tematiche e personaggi di rilievo della regione.\nMultiplex.\nSul multiplex di Telefriuli, trasmesso sul canale UHF 46, sono presenti canali televisivi e radiofonici in chiaro:"}
{"id": "1122627", "revid": "767487", "url": "https://it.wikipedia.org/wiki?curid=1122627", "title": "John Greig", "text": "\u00c8 membro dell'Ordine dell'Impero Britannico dal 15 novembre 1977.\nCarriera.\nHa trascorso l'intera carriera nei Rangers, con i quali ha collezionato 755 presenze (record del club) e segnato 120 gol.\nDopo il suo ritiro \u00e8 rimasto ancora fedele al club di Glasgow, diventandone allenatore dal 1978 al 1983 guidandolo in 228 occasioni.\nStatistiche da allenatore.\nClub.\n\"In grassetto le competizioni vinte.\""}
{"id": "1122629", "revid": "196390", "url": "https://it.wikipedia.org/wiki?curid=1122629", "title": "Scarpe e guanti (liturgia)", "text": ""}
{"id": "1122631", "revid": "123284602", "url": "https://it.wikipedia.org/wiki?curid=1122631", "title": "Pietro Manzoni", "text": "Biografia.\nNato a Caleotto di Lecco, frazione di Lecco, nel 1736 da Alessandro Valeriano Manzoni (Caleotto di Lecco, 26 giugno 1686 \u2013 Caleotto di Lecco, 19 gennaio 1773) e da Maria Margherita Porro (1705 \u2013 Caleotto di Lecco, 12 aprile 1779).\nIntorno al 1750 con il fratello Paolo avvia i restauri del palazzo settecentesco del Caleotto di Lecco, la sua residenza di famiglia. Esponente di spicco della nobilt\u00e0 lecchese, fu Primo Estimato della Comunit\u00e0 Generale di Lecco.\nTra il 1757 e il 1758 risulta \"Reverendo chierico\" nella Parrocchia di Castello sopra Lecco. Nel 1759 risulta fattosi secolare e nello stesso anno spos\u00f2 Maria Teresa Maineri, dalla quale non ebbe figli. Dal 19 gennaio 1773 divenne il Signore di Moncucco. Il 9 settembre 1775 rimane vedovo e, all'et\u00e0 di 46 anni, il 20 ottobre 1782 si unisce in matrimonio religioso con Giulia Beccaria (20 anni), figlia di Cesare Beccaria. Il matrimonio civile venne celebrato il 12 settembre. Gli sposi, con il fratello Paolo e la sorella Maria Teresa, ex monaca dopo le soppressioni operate da Giuseppe II, andarono ad abitare a Milano, in una modesta casa d'affitto nel quartiere di San Damiano, edificio tuttora esistente in via Visconti di Modrone 16, dove nascer\u00e0 Alessandro Manzoni (il 7 marzo 1785).\nIl piccolo Alessandro, battezzato nella Chiesa di San Babila con i nomi di Alessandro Francesco Tommaso Antonio, rimase affidato al padre e per circa due anni allevato da una balia, Caterina Panzeri, che abitava nella cascina Costa di Galbiate. Una serie di fonti, non decisive, ascrivono la paternit\u00e0 di Alessandro a Giovanni Verri. Il 23 febbraio 1792, dopo un anno di trattative, si arriva all'atto di \"separazione consensuale\" tra Pietro e la moglie Giulia Beccaria.\nPietro Manzoni muore a Milano il 18 marzo 1807, dopo aver istituito il giorno stesso il figlio suo erede universale. \u00c8 sepolto nel vestibolo della sagrestia della cappella del palazzo del Caleotto a Lecco, dove il corpo rimase anche dopo che il figlio Alessandro vendette la casa a Giuseppe Scola (11 novembre 1818).\nGli studi.\nSotto l'aspetto culturale Pietro Manzoni fu un erudito e condusse i primi scavi archeologici, noti, nel Lecchese al Colle di Santo Stefano."}
{"id": "1122632", "revid": "339392", "url": "https://it.wikipedia.org/wiki?curid=1122632", "title": "Nimrodel", "text": ""}
{"id": "1122634", "revid": "289247", "url": "https://it.wikipedia.org/wiki?curid=1122634", "title": "Maria Maddalena della Passione", "text": ""}
{"id": "1122635", "revid": "47767", "url": "https://it.wikipedia.org/wiki?curid=1122635", "title": "Pascasio (vescovo di Alatri)", "text": "Nel 547 lo troviamo a Costantinopoli con Papa Vigilio per trattare con l'imperatore e per il Concilio del 553. Il 14 maggio del 551 sottoscrive la scomunica di Teodoro di Cesarea e di Mena, Patriarca di Costantinopoli. Nel 555 pu\u00f2 tornare in Italia, con il permesso di Giustiniano. Se ne ignora la data di morte."}
{"id": "1122639", "revid": "287204", "url": "https://it.wikipedia.org/wiki?curid=1122639", "title": "Pierre-Antoine Poiteau", "text": "Vita.\nDopo avere lavorato presso alcuni agronomi nei dintorni di Parigi, present\u00f2 una domanda di assunzione come giardiniere presso il Mus\u00e9um national d'histoire naturelle dove fu ammesso da Andr\u00e9 Thouin (1746-1824). \nStudiando il \"Systema vegetabilium\" di Linneo decise completare la sua formazione apprendendo la pittura da G\u00e9rard van Spaendonck (1746- 1822), pittore del museo, ma fu influenzato nella sua arte da Pierre-Joseph Redout\u00e9 (1759-1840). Thouin lo nomin\u00f2, due anni pi\u00f9 tardi, capo della scuola di botanica.\nNel 1793, fu scelto da Daubenton per impiantare una scuola di botanica ed un giardino botanico a Bergerac ma questo progetto fall\u00ec. Nel 1796, Thouin lo ingaggi\u00f2 per un viaggio a Saint-Domingue. Al suo arrivo fu incarcerato perch\u00e9 non in possesso dei documenti necessari che ne giustificavano la sua presenza sull'isola. \nPoco dopo, si trasfer\u00ec a Haiti, come capo del nuovo giardino di botanica a Cap. Non ricevendo compensi, fu costretto di entrare nell'amministrazione come commesso di H\u00e9douville e Roume, governatori dell'isola. Ne riport\u00f2, nel 1802, seicento pacchi di semi e dodici centinaia di specie, tutto da lui denominato e preparato. Tra le quali si trovavano novantasette specie di funghi e trenta specie di muschi. \nNel 1808 fa pubblicare a Parigi, con Pierre-Jean-Fran\u00e7ois Turpin (1775-1840) conosciuto ad Haiti: \"Flora Parisiensis secundum systema sexuale deposita et plantarum circa Lutetiam sponte nascentium descriptiones, icones...\"\nDopo alcuni anni di libera attivit\u00e0 letteraria, nel 1815 fu nominato capo dei vivai reali del castello di Versailles. Redisse nel 1816 la descrizione abbreviata delle piante coltivate nel giardino botanico della scuola di medicina di Parigi. Due anni pi\u00f9 tardi, con Antoine Risso (1777-1845), pubblic\u00f2 la sua: \"Histoire naturelle des orangers\". Poiteau viaggi\u00f2 nel 1818, in Guyana dove controll\u00f2 il collocamento in cultura delle abitazioni reali. Fu nominato, al suo ritorno nel 1822, giardiniere in capo del castello di Fontainebleau.\nDal 1829 al 1851, diresse la \"Revue horticole\". Nel 1835, con Pierre-Jean-Fran\u00e7ois Turpin, ripubblic\u00f2 il: \"Trait\u00e9 des arbres fruitiers...\"di Henri Louis Duhamel du Monceau (1700-1782). Nel 1846: \"Pomologie fran\u00e7aise. Recueil des plus beaux fruits cultiv\u00e9s en France... \"(Parigi). In 1848 e 1853 sembrano i due volumi del suo: \"Cours d'horticulture\". \nMembro di molte accademie, Poiteau fu prima capo del giardino botanico della scuola di medicina, poi di quello del Mus\u00e9um national d'histoire naturelle al quale fece dono di tutti gli animali e piante riportate della Guyana. Scopr\u00ec molte specie e generi di vegetali, egli cre\u00f2 anche parecchie famiglie quali le \"Cyclanthus\". \nCome agronomo e pomologo contribu\u00ec molto al miglioramento dei frutti di tavolo. Come artista, fu stimato e le sue litografie acquarellate sono ricercati dai collezionisti. La sua pittura \u00e8 paragonata a quella di Pierre-Joseph Redout\u00e9.\nPubblicazioni.\nPoiteau collabor\u00f2 a un gran numero di riviste, fu redattore capo dell\"'Almanach du bon jardinier\" dal 1825 al 1844."}
{"id": "1122641", "revid": "50026", "url": "https://it.wikipedia.org/wiki?curid=1122641", "title": "Pierre Antoine Poiteau", "text": ""}
{"id": "1122642", "revid": "14691", "url": "https://it.wikipedia.org/wiki?curid=1122642", "title": "Newton&amp;Compton", "text": ""}
{"id": "1122643", "revid": "729019", "url": "https://it.wikipedia.org/wiki?curid=1122643", "title": "Dadullah Akhund", "text": "Durante l'invasione sovietica fu un importante comandante militare, ed in seguito fu personaggio di spicco del regime talebano in Afghanistan.\nMor\u00ec partecipando ad uno scontro a fuoco in una localit\u00e0 nella regione di Kandahar.\nApparteneva alla etnia Pashtun ed era originario della provincia di Uruzgan, nell'Afghanistan.\nDadullah aveva combattuto, come Mujahid contro l'occupazione sovietica negli anni ottanta. Durante questa guerra aveva perso una gamba.\nEra stato un membro del consiglio di direzione talebano nelle province di Kandahar, Uruzgan, Helmand prima dell'invasione condotta dagli Stati Uniti nel 2001. Secondo fonti non solo americane era un luogotenente del Mullah Omar, secondo soltanto a lui come autorit\u00e0.\nIn queste vesti, nel 1999-2000, ha condotto la brutale soppressione di una sommossa guidata dagli Hazara afgani nella provincia di Bamiyan.\nAlla caduta del regime dei Talebani, nel dicembre 2001, Dadullah era riuscito a sfuggire alla cattura da parte delle forze dell'Alleanza del Nord nella provincia di Kunduz.\nEra noto in Italia per essere stato la mente del sequestro del giornalista Daniele Mastrogiacomo. Il governo italiano, per permettere la sua liberazione, si accord\u00f2 con il governo afghano sul rilascio di 5 Talebani incarcerati, tra di loro vi era anche Mansour Dadullah, fratello minore di Dadullah, che prender\u00e0 il suo posto alla sua morte. Esperto di propaganda, concedeva varie interviste alle reti satellitari, in particolare ad Al Jazeera. Aveva perso una gamba su una mina quando era un semplice combattente islamico. In passato per ben altre tre occasioni ne era stata annunciata la morte. Durante l'offensiva del gennaio 2001 contro gli sciiti di etnia Hazara nella provincia di Bamiyan si distinse per la violenza e perfino la stessa guida suprema dei talebani, il mull\u0101 Omar, fu da lui messo in ombra."}
{"id": "1122644", "revid": "50026", "url": "https://it.wikipedia.org/wiki?curid=1122644", "title": "Antoine Poiteau", "text": ""}
{"id": "1122645", "revid": "50026", "url": "https://it.wikipedia.org/wiki?curid=1122645", "title": "Alexandre Poiteau", "text": ""}
{"id": "1122646", "revid": "287204", "url": "https://it.wikipedia.org/wiki?curid=1122646", "title": "Hans Richter", "text": ""}
{"id": "1122647", "revid": "101260", "url": "https://it.wikipedia.org/wiki?curid=1122647", "title": "Hans Richter (pittore)", "text": ""}
{"id": "1122649", "revid": "287204", "url": "https://it.wikipedia.org/wiki?curid=1122649", "title": "Jozsef Banas", "text": ""}
{"id": "1122652", "revid": "1543377", "url": "https://it.wikipedia.org/wiki?curid=1122652", "title": "Sugababes", "text": "Le Sugababes sono una girl band britannica. Il gruppo, formato nel 1998 e sciolto nel 2011, era composto originariamente da Siobh\u00e1n Donaghy, Mutya Buena e Keisha Buchanan. Nell'agosto del 2001, dopo un tiepido successo iniziale e la pubblicazione di un solo album, Siobhan Donaghy lasci\u00f2 il gruppo per problemi con Keisha Buchanan; la sua sostituzione con Heidi Range, avvenuta pi\u00f9 tardi nello stesso anno, coincise con il successo commerciale del gruppo. Il trio \u00e8 sopravvissuto a un secondo cambio di formazione nel dicembre del 2005: Mutya Buena lasci\u00f2 le Sugababes e fu subito sostituita dalla Amelle Berrabah. Nel settembre del 2009, fu confermato che, dopo undici anni nel gruppo, Keisha Buchanan, l'ultimo membro originale rimasto, non faceva pi\u00f9 parte della band ed \u00e8 stata sostituita frettolosamente da Jade Ewen, che nello stesso anno rappresent\u00f2 il Regno Unito all'Eurovision Song Contest con il singolo \"It's My Time\" e stava preparando il suo album di debutto. Nel 2012 la quarta formazione della band sembra essersi definitivamente sciolta. Nel frattempo, nello stesso anno, la prima formazione, composta da Keisha Buchanan, Mutya Buena e Siobhan Donaghy, sono tornate insieme con il nome di Mutya Keisha Siobhan, in quanto legalmente non in grado di utilizzare il nome Sugababes in mano alla Crown Entertainment che gestiva l'ultima formazione della band. Dopo 6 anni di silenzio e di battaglie legali da parte di Keisha Buchanan per riottenere i diritti per utilizzare il nome Sugababes in Europa (gi\u00e0 era riuscita a diventare proprietaria del marchio negli USA) nell'ottobre del 2019 le componenti originali della band tornano ufficialmente sulle scene come Sugababes partecipando ad una compilation di musica garage, Garage Classical, realizzata da Dj Spoony dove le ragazze hanno interpretato \"Flowers\" delle Sweet Female Attitude ottenendo buoni risultati di streaming. L'attuale formazione \u00e8 quindi tornata ad essere composta da Mutya Buena, Keisha Buchanan e Siobhan Donaghy.\nIl gruppo ha all'attivo sette album di inediti e ventotto singoli, tutti pubblicati dall'etichetta discografica Island Records, con l'eccezione del primo album, \"One Touch\", e dei quattro singoli da esso estratti, pubblicati invece dall'etichetta London Records. A questi si affiancano un album dal vivo, due DVD, tre EP e due raccolte. Principalmente note in Europa, e in particolare in Regno Unito e Irlanda, il gruppo ha pubblicato diversi singoli di successo, tra cui vanno sottolineati \"Round Round\", \"Push the Button\" e \"About You Now\".\nIl Guinness dei primati ha nominato le Sugababes il gruppo femminile di maggior successo del XXI secolo, con sei singoli arrivati in prima posizione nella classifica dei singoli del Regno Unito e diciotto singoli arrivati nelle prime dieci posizioni della medesima classifica. Il gruppo \u00e8 stato inoltre nominato otto volte ai BRIT Awards, vincendo nell'edizione del 2003 come \"Miglior gruppo dance\".\nStoria.\nCreazione del gruppo.\nAll'et\u00e0 di dodici anni, Mutya Buena e Siobh\u00e1n Donaghy, separatamente, incontrarono Ron Tom, creatore di gruppi di successo come le All Saints, che propose ad entrambe un contratto da solista. Tramite il manager le due vennero a conoscenza l'una dell'altra, e all'et\u00e0 di tredici anni si incontrarono per esibirsi insieme in un concerto a cappella; fortemente impressionate l'una dalla voce dell'altra, decisero di creare un duo e iniziarono a scrivere diverse canzoni. Fu in quel periodo che Keisha Buchanan, migliore amica della Buena, chiese di poter assistere alle sessioni di registrazione dei brani; non appena la vide, Ron Tom decise che il duo doveva divenire un trio, e diede loro il nome temporaneo di \"Subababies\", dai soprannomi della Buchanan e della Buena. Il nome fu poi modificato in quello definitivo di \"Sugababes\".\nNel 1999 il manager del gruppo le present\u00f2 alla casa discografica London Records, che offr\u00ec al gruppo un contratto; le Sugababes nacquero cos\u00ec ufficialmente in quell'anno, e il gruppo inizi\u00f2 immediatamente a registrare le canzoni per il suo primo album.\nIl debutto con \"One Touch\".\nL'11 settembre del 2000 debuttarono con il singolo \"Overload\", che raggiunse la sesta posizione della classifica britannica dei singoli e discrete posizioni nelle classifiche europee; il brano fu anche nominato ai BRIT Awards del 2001 come \"Miglior singolo britannico\", premio poi andato a Robbie Williams. Il 27 novembre dello stesso anno fu pubblicato il primo album del gruppo, \"One Touch\", che raggiunse la posizione 26 nella classifica britannica degli album ed ebbe un buon riscontro nel resto d'Europa. Il secondo singolo, \"New Year\", fu pubblicato a dicembre ed ottenne un minor successo rispetto al singolo d'esordio, raggiungendo la dodicesima posizione nella classifica britannica. \"Run for Cover\" fu il terzo singolo, pubblicato nell'aprile del 2001 anche in versione DVD, ed ottenne un tiepido successo in Europa. Infine nel luglio dello stesso anno fu pubblicato \"Soul Sound\", quarto ed ultimo singolo dell'album, rivelatosi un insuccesso commerciale al di fuori del Regno Unito, in cui raggiunse la trentesima posizione della classifica.\nNell'agosto dello stesso anno, durante un tour promozionale in Giappone, Siobh\u00e1n Donaghy abbandon\u00f2 il gruppo. Inizialmente afferm\u00f2 di voler iniziare una carriera nella moda, ma le fu poi diagnosticata una depressione, secondo lei causata dalle rivalit\u00e0 interne alla band. Inoltre le vendite di \"One Touch\" non soddisfarono le aspettative della London Records, e il gruppo fu licenziato nel 2001. L'album sarebbe poi stato certificato disco d'oro dalla BPI; al 2008, ha venduto 220\u00a0000 copie nel solo Regno Unito.\nIl successo con \"Angels With Dirty Faces\" e la seconda formazione.\nLa Buena e la Buchanan tennero dei provini per trovare una sostituta all'altezza della ex-componente. La scelta ricadde su Heidi Range, diciottenne di Liverpool ed ex Atomic Kitten. Ritornato al numero iniziale di tre componenti, il gruppo firm\u00f2 un contratto con l'etichetta discografica Island Records e inizi\u00f2 le registrazioni del secondo album di inediti.\nNel 2002 fu pubblicato il primo singolo estratto dal secondo album, \"Freak Like Me\", un brano electro-R&amp;B prodotto da Richard X mash-up del successo fine anni settanta di Gary Numan intitolato \"Are Friends Electric?\" e dell'omonima canzone di Adina Howard del 1995.\nLa canzone si rivel\u00f2 un successo, debuttando in prima posizione nel Regno Unito. Anche il secondo singolo, \"Round Round\", pubblicato il 12 agosto, debutt\u00f2 in vetta alla classifica e raggiunse la seconda posizione delle classifiche dei singoli in Irlanda, Paesi Bassi e Nuova Zelanda. Entrambi i singoli hanno ottenuto la certificazione di disco d'argento dalla BPI.\nSulla scia del successo di questi due singoli, il secondo album del gruppo, \"Angels with Dirty Faces\", pubblicato il 26 agosto del 2002, debutt\u00f2 in seconda posizione nella classifica britannica degli album; al 2008, ha venduto nel solo Regno Unito 916,562 copie ed \u00e8 stato certificato triplo disco di platino dalla BPI. Ad esso vanno aggiunte le vendite del resto d'Europa, in cui il disco \u00e8 stato pubblicato un mese dopo; in totale l'album ha superato il milione di copie, venendo certificato disco di platino dalla IFPI. L'album \u00e8 stato anche uno dei dischi pi\u00f9 acclamati dalla critica nel 2002, tanto che \"All Music Guide\" lo ha inserito tra i dieci migliori album dell'anno.\nNel Regno Unito il terzo singolo estratto dall'album, la ballata \"Stronger\", port\u00f2 il gruppo ad avere tre singoli consecutivi nelle prime dieci posizioni della classifica dei singoli nel loro paese natio. Il brano fu pubblicato come doppia A-side con \"Angels with Dirty Faces\", canzone scelta per la colonna sonora del film d'animazione \"Le Superchicche - Il film\". Un quarto singolo, \"Shape\", cover di \"Shape of My Heart\" di Sting, ottenne buoni risultati nei Paesi Bassi ed in Irlanda. Tutti i singoli hanno raggiunto buone posizioni nella classifica britannica.\nPer promuovere il disco il trio ha tenuto un tour, intitolato come l'album, partito nel 2003.\n\"Three\", l'album della conferma.\nNella primavera del 2003 il gruppo dichiar\u00f2 di essere al lavoro sul terzo album intitolato \"Three\", con produttori del calibro di Linda Perry, Xenomania e Jony Rockstar.\nIl disco \u00e8 stato pubblicato il 27 ottobre dell'anno stesso, raggiungendo la terza posizione nella classifica britannica degli album; ai BRIT Awards del 2003, il gruppo ottenne tre nomination come \"Miglior album britannico\", \"Miglior gruppo britannico\" e \"Miglior gruppo dance britannico\", vincendo per\u00f2 solo nell'ultima categoria. Certificato doppio disco di platino nel Regno Unito, al 2008 il disco ha venduto, solo in patria, 855\u00a0120 copie.\nL'album fu anticipato dal singolo \"Hole in the Head\", divenuto il terzo singolo del gruppo a raggiungere la prima posizione in patria. Ottenne un buon successo anche nel resto d'Europa, raggiungendo la seconda posizione in Irlanda, Paesi Bassi e Norvegia, ed \u00e8 l'unico singolo delle Sugababes ad essere entrato in classifica negli Stati Uniti, raggiungendo la posizione 96 della \"Billboard\" Hot 100 e la vetta della \"Billboard\" Dance/Club Play Songs. A fine anno fu pubblicato come secondo singolo il brano \"Too Lost in You\", inserito nella colonna sonora della commedia \"Love Actually - L'amore davvero\"; il pezzo ha avuto un buon riscontro in Germania, Paesi Bassi, Norvegia e Regno Unito. Il terzo singolo, \"In the Middle\", fu pubblicato nel 2004 e, come il quarto ed ultimo singolo dell'album, la ballata \"Caught in a Moment\", arriv\u00f2 ottavo nella classifica dei singoli nel Regno Unito. Di questi due, \"In the Middle\" fu nominato ai BRIT Awards del 2005 come \"Miglior singolo britannico\", premio poi vinto da Will Young.\nNel Natale del 2004 il trio partecip\u00f2, insieme a star del calibro di Chris Martin, Dido, Robbie Williams e Jamelia, all'associazione Band Aid 20 per l'incisione della cover del brano \"Do They Know It's Christmas?\" cantato originariamente nel 1984. Nella settimana in cui venne pubblicato raggiunse la prima posizione nella classifica dei singoli britannica. Sempre nel 2004 \u00e8 stato pubblicato l'EP \"Sessions@AOL\"; inoltre il gruppo part\u00ec con il tour europeo intitolato \"Three Tour\" a supporto dell'album.\n\"Taller in More Ways\" e la terza formazione.\nNei mesi successivi il gruppo si prese una pausa, poich\u00e9 Mutya Buena rimase incinta della sua prima figlia.\nIl loro ritorno avvenne nell'estate del 2005, quando parteciparono al \"Live 8\" di Edimburgo, concerto di beneficenza per migliorare la situazione africana, esibendosi con una versione acustica del singolo \"Stronger\".\nIl 26 settembre dello stesso anno pubblicarono il primo singolo del quarto album, \"Push the Button\". Il pezzo debutt\u00f2 in prima posizione nel Regno Unito, divenendo il quarto singolo del gruppo a raggiungere la vetta della classifica britannica e il primo a raggiungere la prima posizione in Irlanda. Ha raggiunto la prima posizione anche in Austria e Nuova Zelanda ed ha avuto un ottimo successo nel resto d'Europa. Certificato disco d'argento nel Regno Unito, fu nominato ai BRIT Awards del 2006 come \"Miglior singolo britannico\", ma il premio and\u00f2 ai Coldplay.\nL'album \"Taller in More Ways\", pubblicato il 31 ottobre del 2005, fu un lavoro molto differente dai precedenti, poich\u00e9 segnato da una svolta electropop; il disco divenne il primo album del gruppo a raggiungere la vetta della classifica britannica. Col debutto dell'album, il trio raggiunse la vetta delle classifiche di singoli, album, airplay radiofonico e download digitale simultaneamente, divenendo il primo gruppo femminile a riuscire in tale impresa. \"Taller in More Ways\" ha venduto, al 2008, 885,887 copie nel solo Regno Unito, dove \u00e8 stato certificato doppio disco di platino dalla BPI. In aggiunta alle vendite del resto d'Europa, il disco ha superato il milione di copie vendute, venendo certificato disco di platino dalla IFPI. In quel periodo il gruppo apparve sul nono album del musicista e produttore William Orbit, \"Hello Waveforms\", nella canzone \"Spiral\".\nIl secondo singolo pubblicato dall'album fu \"Ugly\", accompagnato da un video in cui appare la figlia di Mutya Buena. La canzone ebbe un discreto successo nelle classifiche europee.\nDopo un'apparente influenza, che imped\u00ec alla Buena di promuovere il singolo, il 21 dicembre del 2005 fu annunciato che la componente aveva lasciato le Sugababes. In accordo con un comunicato apparso sul sito ufficiale del gruppo, la decisione della Buena era basata su ragioni personali venutesi a creare con la nascita della figlia. Amelle Berrabah si un\u00ec al gruppo alla fine dello stesso mese, dopo essere stata scelta dai manager del gruppo per sostituire la Buena.\nIl terzo singolo estratto da \"Taller in More Ways\" era una versione ri-registrata con la nuova componente di \"Red Dress\", pubblicata all'inizio del 2006; esso divenne il terzo singolo delle Sugababes estratto dall'album a raggiungere le prime cinque posizioni nella classifica britannica dei singoli, arrivando quarta in patria e raggiungendo discrete posizioni nel resto d'Europa. La Berrabah ri-registr\u00f2 tre delle dodici tracce dell'album (incluso \"Red Dress\") e co-scrisse con le compagne un nuovo pezzo, intitolato \"Now You're Gone\". Queste canzoni apparvero in una nuova edizione di \"Taller in More Ways\", pubblicata il 27 febbraio del 2006. Il quarto ed ultimo singolo fu \"Follow Me Home\", pubblicato a giugno, che arriv\u00f2 alla trentaduesima posizione della classifica britannica dei singoli e alla venticinquesima di quella irlandese.\nPer promuovere l'album, il gruppo intraprese il \"Taller in More Ways Tour\" a marzo 2006.\nNello stesso anno aprirono anche i concerti dell\"'Ultimate Tour\" dei Take That, tour che segn\u00f2 il ritorno della band sulle scene dopo dieci anni di inattivit\u00e0.\n\", la raccolta.\nA met\u00e0 del 2006, il gruppo registr\u00f2 due nuove tracce da includere nel loro primo greatest hits, intitolato \" e pubblicato il 13 novembre dello stesso anno. La raccolta conteneva i quindici singoli di maggior successo del gruppo e due brani inediti, \"Good to Be Gone\" e il primo ed unico singolo estratto, \"Easy\", entrambi prodotti da Jason Pebworth, leader del gruppo pop/rock americano Orson. Il singolo raggiunse l'ottava posizione nella classifica britannica dei singoli, ed ebbe un tiepido successo nel resto d'Europa, mentre la raccolta raggiunse la terza posizione e fu certificata disco di platino dalla BPI per aver venduto (al 2008) 597,983 copie nel solo Regno Unito.\nContemporaneamente furono pubblicati anche una compilation live, \"\", un DVD, \"Overloaded: The Singles Collection DVD\", ed \u00e8 stato eseguito il tour \"Overloaded: The Singles Tour\".\nNel 2007, il gruppo registr\u00f2 il singolo ufficiale di Comic Relief assieme il rapper T.I. in collaborazione con il gruppo britannico delle Girls Aloud, una cover di \"Walk This Way\" degli Aerosmith. Il pezzo divenne il quinto singolo della band ad arrivare in vetta nella classifica del Regno Unito. In quel periodo, la Mattel strinse un accordo con le Sugababes per creare una nuova collezione di Barbie che le ritraesse, collezione messa in vendita a maggio del 2007; fu anche pubblicato un secondo EP del gruppo, intitolato \"iTunes Special: Live From London\".\n\"Change\", il quinto album.\nDopo il tour a supporto della loro raccolta, le Sugababes iniziarono nel 2007 le registrazione di \"Change\", il quinto album in studio ed il primo in cui comparve la Berrabah su tutte le tracce. Con la pubblicazione del singolo di lancio, \"About You Now\", le Sugababes divennero il primo gruppo femminile a raggiungere la vetta della classifica britannica dei singoli solo con i download digitali. La canzone stabil\u00ec anche un nuovo record per il maggior salto di posizioni alla numero uno della classifica britannica dei singoli (era entrato alla 35, anche se questo record \u00e8 stato battuto dalla hit di Pink \"So What\" che era entrata alla 38), e rimase in vetta per quattro settimane. \"About You Now\" fu nominato ai BRIT Awards del 2008 come \"Miglior singolo britannico\" ed ha venduto, al 2008, 469,897 copie, divenendo il singolo di maggior successo del gruppo. Anche nel resto d'Europa il singolo ha ottenuto un buon successo.\nPubblicato il 1\u00ba ottobre del 2007, \"Change\" divenne il secondo album del gruppo a raggiungere la vetta della classifica britannica degli album. Per la seconda volta, il trio raggiunse la vetta delle classifiche di singoli, album, airplay radiofonico e download digitale simultaneamente. Il secondo singolo, \"Change\", fu pubblicato a dicembre dello stesso anno e nel Regno Unito arriv\u00f2 tredicesimo, ottenendo un minor riscontro anche nel resto d'Europa.\n\"Change\" ha venduto, al 2008, 494,485 copie nel Regno Unito, dove \u00e8 stato certificato disco di platino dalla BPI. Il terzo ed ultimo singolo estratto dall'album fu \"Denial\", arrivato alla quindicesima posizione in patria ed ottenendo un tiepido riscontro in Europa.\nNell'ottobre del 2007, le Sugababes apparvero sulla compilation \"Radio 1 Established 1967\" con una cover di \"Betcha By Golly, Wow\" degli The Stylistics, prodotta da Lucas Secon.\nNel Natale dello stesso anno parteciparono invece al disco di Annie Lennox \"Songs of Mass Destruction\", partecipando al singolo \"Sing\", in un coro formato da dive del calibro di Madonna, C\u00e9line Dion, Shakira, Joss Stone, Anastacia e Pink.\nDello stesso periodo \u00e8 l'esibizione allo \"Swarovski Fashion Rocks\"; in collaborazione con Patti LaBelle, cantarono la hit \"Lady Marmalade\". Nel marzo del 2008 sono state scelte come testimonial per la marca di scarpe tedesca \"Deichmann\", in collaborazione con la quale lanciarono anche una propria collezione, resa disponibile dal febbraio del 2008; pochi mesi dopo hanno invece sponsorizzato, insieme a gruppi come Girls Aloud, McFly e Bob Sinclar, la catena di ristoranti McDonald's.\nDa marzo a maggio del 2008, le Sugababes hanno tenuto il \"Change Tour\", il loro tour pi\u00f9 importante. Sempre in quell'anno \u00e8 uscito un terzo EP, intitolato \"Live at O2 Music Flash\".\n\"Catfights and Spotlights\".\nTerminato il lungo tour durante l'estate del 2008, la girlband si mise immediatamente al lavoro realizzando un remix di un singolo del cantante e produttore Taio Cruz, \"She's Like a Star\", insieme al rapper statunitense Busta Rhymes; il pezzo fu pubblicato nell'agosto di quell'anno, riscuotendo un tiepido successo nel Regno Unito. Nello stesso periodo il gruppo registr\u00f2 il sesto album di inediti, intitolato \"Catfights and Spotlights\". Circol\u00f2 la voce che Timbaland avesse intenzione di collaborare al progetto, ma a causa dei tempi ristretti ci\u00f2 non avvenne. \"Girls\", singolo di lancio dell'album, fu pubblicato nell'ottobre del 2008. Il pezzo raggiunse la terza posizione nella classifica britannica dei singoli, divenendo il primo singolo di lancio di un album del gruppo dai tempi di \"Overload\" a non raggiungere la prima posizione. L'album, pubblicato il 17 ottobre dello stesso anno, raggiunse l'ottava posizione nel Regno Unito, non ottenendo il successo dei precedenti dischi neanche nelle classifiche europee, mentre il secondo ed ultimo singolo, \"No Can Do\", pubblicato a dicembre, raggiunse la ventitreesima posizione nella classifica britannica. Sempre nel 2008 il gruppo partecip\u00f2 agli MTV Europe Music Awards in qualit\u00e0 di ospiti, presentando il premio della categoria \"Miglior canzone\", vinto da Pink (cantante). Il 14 novembre 2008, parteciparono al concerto di beneficenza \"BBC Children In Needs\" per i bambini malati nel mondo. Il concerto si \u00e8 svolto a Londra, e vi hanno partecipato artisti come gli U2, James Morrison, i Take That e le Girls Aloud.\nA gennaio del 2009, la Performing Right Society nomin\u00f2 le Sugababes la quarta band ad aver lavorato pi\u00f9 duramente nel 2008 per l'elevato numero di concerti tenuti in quell'anno.\nDopo la pubblicazione di \"No Can Do\", il gruppo annunci\u00f2 la decisione di volersi dedicare alla stesura del materiale per il loro settimo album di inediti. Il 22 febbraio del 2009, le Sugababes ottennero l'attenzione dei media per essersi esibite al matrimonio di Jade Goody e Jack Tweed. Ad agosto dello stesso anno, la Berrabah collabor\u00f2 con Tinchy Stryder per il brano \"Never Leave You\", terzo singolo del secondo album del rapper, \"Catch 22\". Il pezzo debutt\u00f2 in prima posizione nella classifica britannica dei singoli, rendendo la Berrabah l'unico membro delle Sugababes ad avere un singolo alla numero uno al di fuori dal gruppo. La Buchanan collabor\u00f2 invece con Jay Sean nell'edizione britannica del suo terzo album, \"All or Nothing\", per il pezzo \"Far Away\", che hanno co-scritto insieme.\n\"Sweet 7\" e la quarta formazione.\nLe Sugababes lavorarono al loro settimo album di inediti, \"Sweet 7\", negli Stati Uniti. Nell'aprile del 2009, il gruppo firm\u00f2 un contratto con la Roc Nation, casa discografica fondata da Jay-Z, il che permise loro di lavorare con produttori di spicco nella musica mondiale. Il singolo di lancio dell'album, \"Get Sexy\", fu pubblicato alla fine dell'agosto dello stesso anno, e debutt\u00f2 in seconda posizione nella classifica britannica dei singoli ed ottenendo discreti risultati nel mercato europeo.\nIl 21 settembre dello stesso anno, la Buchanan, unico membro originale rimasto del gruppo, lasci\u00f2 le Sugababes. Fu sostituita da Jade Ewen, rappresentante del Regno Unito all'Eurofestival del 2009. La Buchanan, tramite il suo account ufficiale Twitter, afferm\u00f2 come ci\u00f2 non fosse una sua decisione, scatenando diverse polemiche da parte dei media che descrissero come la Buchanan fosse stata \"cacciata\" dal gruppo. Anche molti fan del gruppo reagirono negativamente alla notizia, cos\u00ec come molti critici. A seguito delle polemiche sul cambio di formazione, sia la Range che la Berrabah affermarono di aver ricevuto \"umiliazioni\" da parte della Buchanan per pi\u00f9 di un anno. Inoltre, quando decisero entrambe di lasciare il gruppo, l'etichetta Island Records offr\u00ec loro l'opportunit\u00e0 di restare nel gruppo senza la Buchanan. La nuova componente, la Ewen, si rec\u00f2 negli Stati Uniti per girare il video musicale del secondo singolo, \"About a Girl\", diversi giorni prima dell'annuncio dell'uscita della Buchanan dal gruppo.\n\"About a Girl\" fu ri-registrata con la nuova componente e poi pubblicata l'8 novembre dello stesso anno; raggiunse l'ottava posizione nella classifica britannica dei singoli, in un periodo in cui i programmi di promozione andarono a monte dopo che la Berrabah si fece ricoverare in una clinica privata in Austria a causa di un esaurimento nervoso, dovuto al cambio di formazione. Durante le feste natalizie del 2009 il gruppo diffuse come singolo promozionale una reinterpretazione di \"Santa Baby\".\nAlla fine del 2009 fu confermato che \"Wear My Kiss\" sarebbe stato pubblicato nel febbraio del 2010 come terzo singolo, mentre l'album, inizialmente programmato per novembre 2009, fu rinviato a marzo dell'anno seguente. \"Wear My Kiss\" raggiunse la settima posizione nel Regno Unito, rendendo \"Sweet 7\" il primo album delle Sugababes dopo \"Taller in More Ways\" a contenere almeno tre singoli arrivati nelle prime dieci posizioni in patria. \"Sweet 7\" invece, pubblicato il 5 marzo del 2010, debutt\u00f2 alla quattordicesima posizione della classifica britannica degli album, risultando cos\u00ec il loro album di minor successo immediatamente dopo il primo, \"One Touch\"; anche in Irlanda e Svizzera i risultati furono deludenti.\nLe Sugababes rientrarono in posizione 82 nell'edizione del 2010 della classifica \"Le 100 Donne pi\u00f9 Sexy del Mondo\" stilata da FHM; quella era la prima volta che il gruppo appariva nella classifica, anche se Heidi Range era gi\u00e0 apparsa una volta in posizione 94.\nNell'agosto dello stesso anno, fu annunciato che le Sugababes avrebbero pubblicato una linea di profumi, dal nome \"Tempt, Tease and Touch\", messa in vendita dal mese successivo.\nPassaggio alla Sony Music, carriere soliste e hiatus.\nNell'aprile del 2010, a solo un mese dalla pubblicazione di \"Sweet 7\", venne annunciato l'inizio delle registrazioni dell'ottavo album del gruppo.\nIl 22 maggio 2011 il gruppo ha presentato durante un concerto in Marocco il singolo di lancio del nuovo album; il pezzo si intitola \"Freedom\" e viene pubblicato ufficialmente il 25 settembre dello stesso anno come download gratuito in regalo per i fans.\n\u00c8 stato, inoltre, reso pubblico il 5 giugno il passaggio della band all'etichetta Sony Music, dopo 10 anni di collaborazione con la Island, per un contratto comprensivo di tre dischi.\nDopo varie speculazioni su una possibile uscita dell'ottavo album, il gruppo ha dichiarato di essersi preso una pausa dalle scene, permettendo alle componenti di concentrarsi su una possibile carriera solista fino alla fine del 2013.\nIl 6 settembre 2013, Jade Ewen ha ufficializzato lo scioglimento definitivo del gruppo, facendolo risalire al 2011.\nNel gennaio del 2014, tuttavia, Heidi Range ammette che le dichiarazioni di Jade non sono vere: Heidi afferma che il gruppo \u00e8 ancora in hiatus indefinito per permettere alle componenti di proseguire progetti solisti, ma che il gruppo non si \u00e8 sciolto ufficialmente.\nRiformazione originale del gruppo (in corso).\nNel frattempo, la prima formazione, composta da Keisha Buchanan, Mutya Buena e Siobhan Donaghy, ha dato vita ad un nuovo gruppo chiamato Mutya Keisha Siobhan. Dopo varie lotte legali per poter tornare in possesso del nome originale della band, il trio \u00e8 tornato sulle scene musicali nel 2019 come Sugababes.\nStampa britannica.\nI \"capricci\" e le lotte dietro le quinte della band trovano molto riscontro nella stampa britannica. Infatti il gruppo \u00e8 molto noto per le continue voci su diverbi tra le componenti e diversi annunci di scioglimento. Voci sostenevano che Keisha Buchanan e Mutya Buena avessero maltrattato Heidi Range, anche se la stessa Range ha ripetutamente smentito tali accuse; La Buchanan ha confermato che c'\u00e8 stato un solo litigio tra lei e la Range durante un concerto del 2004 a Dublino, affermando solo che riguardava il video musicale di \"Toxic\", brano di Britney Spears. Il gruppo \u00e8 anche finito in prima pagina dopo il tour con i Take That, in occasione del quale hanno attaccato Gary Barlow per la sua rudezza.\nFormazione.\nFormazione attuale\nEx membri\nTour.\nCome artiste ospiti"}
{"id": "1122665", "revid": "14691", "url": "https://it.wikipedia.org/wiki?curid=1122665", "title": "Kanem-Bornu", "text": ""}
{"id": "1122666", "revid": "14691", "url": "https://it.wikipedia.org/wiki?curid=1122666", "title": "Impero del Kanem-Bornu", "text": ""}
{"id": "1122667", "revid": "24989", "url": "https://it.wikipedia.org/wiki?curid=1122667", "title": "Superstrada H4", "text": "La superstrada H4 (\"hitra cesta H4\" - \"Vipavska hitra cesta\") \u00e8 una superstrada slovena, in fase di adeguamento autostradale, che collega l'A1 all'altezza di Razdrto con il valico di Gorizia. Corre lungo la valle del Vipacco consentendo al traffico, soprattutto pesante, che utilizza tale valico di evitare la tortuosa strada statale.\n\u00c8 una strada a quattro corsie, due per senso di marcia, divise da un guard-rail. Non vi \u00e8 la corsia di emergenza.\nIl 13 agosto 2009 \u00e8 stato inaugurato il tratto Vipacco-Prevallo, di circa 10\u00a0km, alla presenza del premier sloveno Borut Pahor, che ha richiesto 7 anni di lavoro.\nL'intero tratto che dal valico di Sant\u2019Andrea-Vertoiba arriva all'allacciamento autostradale ai piedi del Monte Nanos \u00e8 costato 221 milioni di euro per 41\u00a0km complessivi.\nAccanto ai finanziamenti sloveni, l'opera ha ricevuto anche un contributo dello Stato italiano pari al 25% dell'intero costo. La dotazione prevista dal Trattato di Osimo \u00e8 stata erogata secondo la formula del mutuo non oneroso, cio\u00e8 senza interessi.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso del bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "1122668", "revid": "141388", "url": "https://it.wikipedia.org/wiki?curid=1122668", "title": "University of Reading", "text": ""}
{"id": "1122675", "revid": "2091899", "url": "https://it.wikipedia.org/wiki?curid=1122675", "title": "Riksdaler", "text": "Riksdaler \u00e8 stato il nome di una moneta svedese coniata per la prima volta nel 1604. Tra il 1777 ed il 1873 \u00e8 stata la valuta ufficiale della Svezia. Il daler, come il dollaro, prende il nome dalla parola tedesca Taler o \"Thaler\" (tallero). Monete con nome simili, Reichstaler, rijksdaalder e rigsdaler furono usate rispettivamente in Germania ed Austria-Ungheria, Paesi Bassi, Danimarca-Norvegia.\nStoria.\nSistema \"penning\".\nIl tallero (\"daler\") fu introdotto nel 1534. Era stato inizialmente creato per i commerci internazionali ed aveva un valore di 4 mark, o 32 \u00f6re o 192 penningar (singolare \"penning\"). In 1604, il nome fu cambiato in \"riksdaler\" (\"daler del rike cio\u00e8 regno\", come anche il Reichsthaler). Nel 1609, il riksdaler raggiunse il valore di 6 marchi quando le altre monete svedesi furono svalutate mentre il valore del riksdaler rimaneva costante.\nDal 1624, il daler fu coniato sia in rame che in argento. A causa del basso valore del rame, furono emesse monete di grande modulo (\"pl\u00e5tmynt\"). Queste monete erano dei pezzi quadrati di rame che pesavano, in alcuni casi, diversi chilogrammi. Circolarono fino al 1776. In seguito alla minor disponibilit\u00e0 dell'argento, il daler d'argento aument\u00f2 il suo valore rispetto a quello di rame, con un tasso di cambio che raggiunse i due o addirittura tre daler di rame per uno d'argento. Le monete in rame erano marcate K.M. o KMT, mentre quelle d'argento erano marcate S.M. o SMT .\nLa Svezia fu il primo paese in Europa a produrre denaro nazionale di carta. Questo fu introdotto nel 1661 come misura d'emergenza per ridurre le richieste di rame per la produzione di monete. Le banconote persero presto il loro valore perch\u00e9 ci fu una super-produzione, ma ebbero il merito di risolvere il problema immediato. Furono emesse fino al 1667. Nel 1681 il daler d'argento fu svalutato e come conseguenza i valori furono 1 riksdaler = 2 daler d'argento. Nel 1712 ci fu un'ulteriore svalutazione ed il nuovo cambio fu 1 riksdaler = 3 daler d'argento.\nSistema Riksdaler.\nNel 1776 fu annunciato un nuovo sistema monetario che entr\u00f2 in uso all'inizio del 1777. La nuova valuta era basata sul riksdaler suddiviso in 48 \"skilling\" (dal valore di due vecchie \u00f6re; a volte scritto \"schilling\" con il plurale \"schillingar\"), ogni skilling a sua volta suddiviso in 16 \"runstycken\". Le preesistenti monete in rame ebbero il valore dimezzato e solo le monete d'argento pi\u00f9 recenti mantennero il loro valore facciale.\nLa nuova valuta fu emessa sotto forma di banconote (fiat money) e monete di argento e rame. Inizialmente solo il Riksens St\u00e4nders Wexel-Banco (la banca del Riksdag degli Stati) fu autorizzata ad emettere banconote ma, nel 1789, fu creato il Riksg\u00e4lds Contor (Swedish National Debt Office) che ebbe il diritto di emettere banconote proprie. Il \"\"riksdaler specie\" fu coniato in argento, il \"riksdaler banco\" fu emesso dalla banca ed il \"riksdaler riksg\u00e4lds\"\" fu emesso dal tesoro (\"Debt Office\"). Sia la banca che il Debt Office emisero monete in rame.\nIl \"riksdaler specie\" era protetto contro l'inflazione grazie al suo collegamento con l'argento ma le banconote ebbero una forte inflazione causata anche dal forte signoraggio. Nel 1803, il valore delle banconote fu fissato ad un valore di 1 \"riksdaler banco\" = 1\u00bd riksdaler riksg\u00e4lds. Nel 1830 il tasso di cambio della monete d'argento fu fissato cos\u00ec:\n1 \"riksdaler specie\" = 2\u2154 \"riksdaler banco\" = \"4 riksdaler riksg\u00e4lds\".\nIl valore delle monete di rame della Riksens St\u00e4nders Wexel-Banco cadde (in rapporto all'argento) seguendo la caduta della moneta cartacea della banca. Perci\u00f2 dal 1830, ci furono 128 \"bank skilling\" in un \"riksdaler specie\" e questa divenne la nuova suddivisione standard del \"riksdaler specie\" nel 1834 con il nome di \"skilling banco\".\nSistema decimale.\nNel 1855 si ebbero due riforme monetarie: l'introduzione del \"riksdaler riksmynt\" ed il passaggio ad un sistema decimale.\nUn \"riksdaler specie\" fu cambiato con 4 \"riksdaler riksmynt, ognuno suddiviso in 100 \"\u00f6re\". L'Unione monetaria scandinava sostitu\u00ec il \"\"riksdaler riksmynt\" nel 1873 con una nuova valuta, la corona svedese (krona) alla pari. La moneta di pari valore e con lo stesso nome fu adottata contemporaneamente anche da Danimarca e Norvegia.\nLa parola \"riksdaler\" \u00e8 ancora usata gergalmente in Svezia per indicare la corona.\nLe monete da 25 \u00f6re, attualmente non pi\u00f9 in circolazione, erano spesso chiamate \"tolvskilling\" (12 skilling) durante gran parte del XX secolo. Anche se \u00e8 corretto che 25 \u00f6re = 1/4 krona (dopo il 1873) = 1/4 riksdaler riksmynt (1855-1873) = 1/4 riksdaler riksg\u00e4lds (fino al 1855) = 12 skilling riksg\u00e4lds, tuttavia la moneta da 12 skilling riksg\u00e4lds non esisteva!\nTuttavia poich\u00e9 1 riksdaler riksg\u00e4lds = 1/4 riksdaler specie (argento) allora 12 skilling riksg\u00e4lds = 1/16 riksdaler specie = 3 skilling specie (argento). In realt\u00e0 monete dal valore di 1/16 riksdaler specie furono emesse fino al 1855.\nNon \u00e8 chiaro comunque di quale sia l'origine del nome \"tolvskilling\" se fu un uso comune o il termine fu introdotto per far familiarizzare le persone con il nuovo sistema decimale.\nMonete.\nNegli anni 1770, prima dell'introduzione della nuova valuta, furono emesse monete con il valore di 1 \u00f6re K.M., 1, 2, 4, 8 e 16 \u00f6re S.M., 1 e 2 daler S.M. e 1 riksdaler.\nDopo la riforma del 1777, furono emesse monete d'argento dal 1/24, 1/12, 1/6, 1/3, 2/3 ed 1 riksdaler.\nIl Riksg\u00e4ldscontoret emise gettoni (\"pollet\") da 1/4 e 1/2 skilling tra il 1799 ed il 1802. In seguito ci furono le emissioni della Riksens St\u00e4nders Wexel-Banco con monete da 1/12, 1/4, 1/2 ed 1 skilling dal 1802.\nNel 1830, dopo la stabilizzazione del rapporto tra rame ed argento e le emissioni di carta-moneta, forono introdotti gli skilling da 1/6 assieme alle nuove monete da 1/12, 1/8, 1/4 e 1/2 riksdaler. Le nuove monete d'argento avevano un titolo di .750 e pesavano in proporzione al loro valore. La produzione di monete da 1/12 di skilling e da 1/24, 1/6 e 1/3 di riksdaler ebbe termine.\nNel 1835 fu introdotta una nuova monetazione di rame, che era costituita da 1/6, 1/3, 2/3, 1 e 2 \"skilling banco\", accanto a pezzi d'argento da 1/16 di riksdaler. Ebbe termine la produzione del 1/12 di riksdaler. Furono immesse nel 1849 monete di rame da 4 skilling e nel 1851 quelle da 1/32 di riksdaler. Queste due monete, che avevano lo stesso valore furono coniate rispettivamente fino al 1855 e al 1853.\nLa riforma del 1855 introdusse una nuova monetazione consistente di monete di bronzo da 1/2, 1, 2 e 5 \u00f6re, d'argento da 10, 25 e 50 \u00f6re, da 1 e 2 riksdaler riksmynt e da 1 riksdaler specie. Le monete d'argento mantennero lo stesso titolo da .750 delle monetazioni precedente di conseguenza la moneta da 10 \u00f6re pesava solo 0,85 grammi.\nBanconote.\nTra il 1661 ed il 1667, lo \"Stockholm Banco\" emise biglietti in una grande variet\u00e0 di valori di \"riksdaler specie\"\" (da 50 fino a 1000), di \"daler d'argento\" (da 50 fino a 1000) e di \"daler di rame (da 12\u00bd fino a 1000). L'emissione di carta-moneta riprese nuovamente dal 1701 con le emissioni della Kongliga (in seguito Riksens) St\u00e4nders Wexel-Banco. Molte di queste banconote avevano il valore scritto a mano nel momento stesso dell'emissione. Le emissioni stampate invece furono da 6, 9, 12, 24 e 36 daler di rame (daler KMT).\nNel 1777 furono introdotte banconote con il valore di 2 e 3 riksdaler, anche se biglietti con il valore scritto a mano furono emessi fino al 1836. Nel 1802 furono introdotti valori minori da 8, 12 e 16 schilling (pl. schillingar) seguiti da banconote da 10 e 14 skillingar nel 1803.\nIl Riksg\u00e4lds Contor immise in circolazione banconote con valori scritti a mano nel 1790. Valori stampati da 12, 16 e 24 schilling, 1, 2 e 5 riksdaler furono immessi nel 1791 seguiti da 10, 50 e 100 riksdaler nel 1816. Il Riksg\u00e4lds Contor termin\u00f2 la produzione di carta-moneta nel 1834.\nDal 1834, il Riksens St\u00e4nders Wexel-Bank emise banconote da 8, 12 e 16 schillingar banco e da 2 e 3 riksdaler banco. Le banconote in schillingar banco furono emesse fino al 1849 mentre le banconote in riksdaler furono emesse solo fino al 1836.\nTra il 1835 ed il 1836, la Rikes St\u00e4nders Bank introdusse banconote con i valori di 32 skilling banco, 2, 6\u2154, 10, 16\u2154, 33\u2153, 100 e 500 riksdaler banco. Le banconote furono emesse anche nei valori in riksdaler riksg\u00e4lds (1, 3, 10, 15, 25, 50, 150 e 750) ed in riksdaler specie (\u00bc, \u00be, 2\u00bd, 3\u00be, 6\u00bd, 12\u00bd, 37\u00bd e 187\u00bd). Queste banconote furono emesse fino al 1857.\nDal 1858 la Rikes St\u00e4nders Bank emise banconote da 1, 5, 10, 50, 100, 500 e 1000 riksdaler riksmynt. La produzione di queste banconote fu continuata dalla Sveriges Riksbank nel 1869, con banconote che furono emesse fino al 1873, quando il daler fu sostituito dalla corona."}
{"id": "1122676", "revid": "124123", "url": "https://it.wikipedia.org/wiki?curid=1122676", "title": "Henry Gantt", "text": "\u00c8 noto principalmente per aver ideato negli anni dieci del 1900 il Diagramma di Gantt, strumento grafico per la rappresentazione sull'asse temporale delle attivit\u00e0 che concorrono al completamento di un progetto, permettendone cos\u00ec la programmazione ed il controllo dell'avanzamento. Tale diagramma \u00e8 stato impiegato nella pianificazione di importanti opere quali la diga Hoover (costruita nel 1931-1935 nel \"Black Canyon\" del fiume Colorado), ed il sistema di autostrade interstatali statunitensi (1956 - ).\nIl Diagramma di Gantt \u00e8 ancor oggi uno dei pi\u00f9 importanti strumenti nell'ambito della gestione dei progetti, ed Henry Gantt \u00e8 conosciuto come il progenitore delle tecniche di programmazione e controllo.\nBiografia.\nGantt nacque negli Stati Uniti d'America, nella contea di Calvert nel Maryland. Gi\u00e0 da giovane dimostr\u00f2 di possedere uno spiccato talento analitico. Studi\u00f2 alla McDonogh School, e quindi all'universit\u00e0 Johns Hopkins College di Baltimora. Prima di diventare ingegnere meccanico e consulente di management lavor\u00f2 come insegnante e come disegnatore.\nNel 1887 si un\u00ec a Frederick Winslow Taylor (il padre del taylorismo), collaborando con lui fino al 1893 nel campo del management scientifico presso la Midvale Steel e la Bethlehem Steel, una delle pi\u00f9 importanti acciaierie statunitensi, in Pennsylvania. Annover\u00f2 tra i suoi clienti anche il governo degli Stati Uniti, per la costruzione delle navi militari durante la prima guerra mondiale.\nNell'ultima parte della sua carriera, oltre allo sviluppo del diagramma che porta il suo nome, si occup\u00f2 anche di sistemi di incentivazione nell'ambito delle retribuzioni, e svilupp\u00f2 alcuni metodi per la misurazione dell'efficienza e della produttivit\u00e0 dei lavoratori.\nPremio.\nPer onorare la memoria di Gantt, l'associazione statunitense degli ingegneri meccanici (American Society of Mechanical Engineers \u2013 ASME) ha istituito il premio \"Henry Laurence Gantt Medal\", che viene attribuito annualmente ad una persona che si \u00e8 distinta particolarmente nel campo del management o dei servizi sociali."}
{"id": "1122682", "revid": "228587", "url": "https://it.wikipedia.org/wiki?curid=1122682", "title": "Gustav Nachtigal", "text": "Biografia.\nNachtigal nacque a Eichstedt, nella Marca del Brandeburgo, il 23 febbraio 1834. Figlio di un pastore luterano, studi\u00f2 medicina alle universit\u00e0 di Halle, W\u00fcrzburg e Greifswald. Dopo la laurea prest\u00f2 servizio come chirurgo nell'esercito. Per motivi di salute gli fu consigliato di trasferirsi in un paese con un clima pi\u00f9 caldo, e visse ad Algeri e Tunisi, prendendo anche parte a diverse spedizioni nell'interno del Nordafrica.\nNel 1869, mentre si trovava a Tripoli, ebbe dal re di Prussia l'incarico di recarsi in missione diplomatica presso il sultano dell'Impero di Kanem-Bornu. Il viaggio dur\u00f2 due anni, durante i quali Nachtigal visit\u00f2 il Tibesti e il Borku, due regioni del Sahara centrale ancora ignote agli Europei. \nDopo aver raggiunto il Bornu prosegu\u00ec attraverso il Regno Wadai e il Kordofan. Dato per disperso, nell'inverno del 1874 riapparve a Khartum. Le memorie di questo viaggio furono poi raccolte da Nachtigal nel suo saggio \"Sahara und Sudan\" (1879-1889).\nQuando la Tunisia divent\u00f2 protettorato francese, Nachtigal vi fu mandato come rappresentante dell'Impero tedesco. Nel 1884 abbandon\u00f2 la Tunisia per volere di Otto von Bismarck, che gli affid\u00f2 il compito di consolidare l'influenza tedesca in Africa occidentale. Durante questa missione, Nachtigal stipul\u00f2 accordi con i regnanti locali della regione dell'odierno Togo, riuscendo a far annettere all'impero il Togoland e il Camerun. Mor\u00ec durante il viaggio di ritorno in Europa, al largo di Capo Palmas (oggi Liberia), il 20 aprile 1885, e fu sepolto a Grand-Bassam.\nEredit\u00e0.\nNachtigal fu uno dei principali esploratori tedeschi in Africa, secondo solo a Heinrich Barth (1821-1865). Il racconto dei suoi viaggi contiene molte informazioni etnografiche e di medicina tropicale. La visione dell'Africa rappresentata nei suoi scritti viene ricordata come particolarmente lontana dalla retorica coloniale; in numerosi passaggi Nachtigal esprime la propria ammirazione e la propria solidariet\u00e0 nei confronti delle popolazioni native. Al tempo stesso, egli fu un sostenitore del colonialismo, che riteneva potesse aiutare gli africani a liberarsi della piaga della tratta degli schiavi."}
{"id": "1122686", "revid": "2057934", "url": "https://it.wikipedia.org/wiki?curid=1122686", "title": "Giuliano di Roma", "text": "Giuliano di Roma (\"Gigli\u00e0n\u00eb\" in dialetto giulianese) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl centro storico \u00e8 posto alle falde del Monte Siserno (789 m), su una collina a 365 metri s.l.m. . Il territorio comunale si presenta per un terzo collinoso e per due terzi montagnoso. Tra le cime che si elevano, sono presenti il Colle Calvello e il Monte Ravola Scrima. Il terreno \u00e8 costituito in prevalenza da rocce calcaree e argille oltre a rocce magmatiche (chiamate localmente preta nera). Non ci sono corsi d'acqua in superficie a causa della natura carsica del terreno, sono presenti invece diversi corsi sotterranei che alimentano sorgenti che sgorgano in pi\u00f9 punti del territorio.\nLa fauna \u00e8 quella tipica di queste latitudini e quindi volpi, cinghiali, donnole, faine, ricci e tassi. Tra i rettili la vipera e la biscia, tra gli uccelli il biancone, il nibbio bruno, la civetta, il pettirosso, la ghiandaia, il fringuello, il merlo il piccione selvatico.\nLa popolazione, un tempo residente nel centro storico, per via delle nuove esigenze abitative \u00e8 ora distribuita tra il centro (circa un terzo) e la campagna.\nIl centro storico conserva ancora l'impianto medievale con strette viuzze sormontate da cavalcavia; tuttavia non sono presenti edifici risalenti a tale periodo, ad eccezione del campanile parrocchiale. Le modeste abitazioni del centro dotate di caratteristiche scalette esterne sono affiancate da palazzetti pi\u00f9 eleganti caratterizzati dai portali in pietra con gli stemmi di famiglia scolpiti.\nStoria.\nEt\u00e0 antica.\nNon esistono notizie chiare circa l'origine di Giuliano, ma si pu\u00f2 dire con certezza che il suo territorio, come tutto il Lazio, \u00e8 abitato fin dalla preistoria. Tracce di questa presenza sono date dai pochi reperti litici trovati sul territorio: punte di freccia e pietre lavorate, (tra l'altro di difficile datazione).\nIl suo territorio collinare e povero di corsi d'acqua, pi\u00f9 adatto alla pastorizia che all'agricoltura, non deve aver favorito la presenza di una comunit\u00e0 stabile, piuttosto \u00e8 sempre stato luogo di passaggio per le antiche popolazioni laziali che si spostavano dalla valle del Sacco verso gli antichi centri di Priverno e Terracina.\nStando alla leggenda tratta dall'XI libro dell'Eneide, Metabo re deposto di Priverno, dopo aver oltrepassato fortunosamente il fiume Amaseno con la piccola figlia Camilla: \u201cMen\u00f2 per monti solitari ed ermi e per grotte e per dumi e per orrende selve e tane di fere ebbe ricetto\u201d, cio\u00e8 pass\u00f2 la vita tra le montagne poste oltre il fiume Amaseno (rispetto a Priverno) verso i Monti Lepini e Ausoni e verso il territorio di Giuliano. L'Eneide pur essendo un poema epico sicuramente racchiude una parte di verit\u00e0 quando descrive il territorio oltre il fiume Amaseno privo di citt\u00e0 e selvaggio, abitato solo da pastori. Cos\u00ec dovette rimanere almeno fino al IV secolo a.C., epoca in cui possiamo considerare conclusa l'occupazione romana di questi territori. I romani infatti, dopo numerosi scontri e alleanze con i Volsci e gli Ernici, dopo l'ennesima ribellione, nel 329 a.C., occuparono e distrussero l'antica citt\u00e0 volsca di Priverno, insediandovi una loro colonia. Lo stesso processo di integrazione si ebbe per Fabrateria Vetus (odierna Ceccano).\nQueste due citt\u00e0 estesero la loro influenza ed i loro interessi economici sul territorio di Giuliano dove sorsero ville rustiche, cio\u00e8 delle grandi fattorie dove si allevavano animali e si coltiva la terra. Gli abitanti di queste ville generalmente erano schiavi ed i proprietari le abitavano solo stagionalmente. Per collegare Privernum con Fabrateria Vetus fu costruita la via Marittima, i cui resti erano visibili fino a qualche decennio fa nei pressi della fontana di Pietralata. Gli anni che seguirono la caduta dell'Impero romano d'Occidente, i cosiddetti \u201csecoli bui\u201d, lo sono ancora di pi\u00f9 per Giuliano, perch\u00e9 non abbiamo notizie di questo periodo. Nell'VIII secolo l'indebolimento del potere bizantino in Italia, lasci\u00f2 Roma ed il territorio dell'attuale Lazio esposti alle mire espansionistiche dei longobardi che quasi sicuramente raggiunsero anche il territorio di Giuliano.\nMedioevo.\nLasciando il terreno delle ipotesi, per trovare la prima notizia certa su Giuliano bisogna arrivare al 1125. Essa \u00e8 tratta dalla Cronaca di Fossanova (o Annales Ceccanenses) cio\u00e8 una cronologia di eventi composta tra il XII ed il XIII secolo da autore incerto, ma sicuramente vicino ai Conti de Ceccano.\nQuesti ultimi infatti dall'XI secolo furono i signori di Giuliano. Nella cronaca si legge che in quell'anno il papa Onorio II venne con il suo esercito a \u201cJulianum\u201d e lo incendi\u00f2 insieme ad altri paesi vicini. L'episodio si collega alle continue lotte che avvenivano in quel periodo tra Papato e Impero. Ufficialmente era terminata la lotta per le investiture cio\u00e8 la disputa tra Papa e Imperatore del Sacro Romano Impero, su chi avesse il potere di nominare vescovi e cardinali.\nEra stato firmato nel 1122 il Concordato di Worms, ma i Conti di Ceccano, signori di Giuliano, non avevano ancora deposto le armi, ed insieme alla famiglia romana dei Frangipane ed al conte di Tuscolo osteggiavano il Papa e sostenevano l'antipapa Maurizio. In seguito a questa spedizione i conti di Ceccano Goffredo, Landolfo e Rainaldo giurarono fedelt\u00e0 al Pontefice. Questa notizia, oltre a darci prova dell'esistenza dell'abitato, ci informa che esso gi\u00e0 allora si chiamava Giuliano (Julianum). Sono state avanzate varie ipotesi del perch\u00e9 del nome Giuliano, ma fino ad oggi nessuna \u00e8 parsa convincente.\nDalla Cronaca di Fossanova si hanno altre notizie riguardanti il XII secolo: Nel 1165 il paese fu saccheggiato due volte: prima dalle truppe di Federico Barbarossa che si opponeva al papa Alessandro III e poi dalle truppe papali che grazie all'aiuto di Guglielmo I re di Sicilia, ripresero il controllo del paese.\nNel 1187 Giuliano pass\u00f2 alle dirette dipendenze del papa e vi rimase fino all'elezione di Innocenzo III (1198), il quale era legato da rapporti di parentela con la famiglia Conti di Ceccano, ed in cambio del loro appoggio gli restitu\u00ec le terre. A testimonianza dei loro buoni rapporti c'\u00e8 la sosta che Innocenzo III fece a Giuliano nel 1208, mentre si recava nell'abbazia di Fossanova. Il conte Giovanni da Ceccano organizz\u00f2 per lui banchetti e tornei, dei quali la cronaca di Fossanova fornisce una precisa descrizione.\nI Conti di Ceccano restarono i signori di Giuliano per tutto il XIII e per buona parte del XIV secolo, finch\u00e9 non entrarono in contrasto con i Caetani che avevano accresciuto il loro potere nel XIV secolo grazie al pontificato di Bonifacio VIII (Benedetto Caetani). In seguito al trasferimento della Curia papale ad Avignone (1309-1377) ci fu una grande instabilit\u00e0 sia a Roma sia nelle province di campagna e marittima: i Caetani lottarono con i Conti di Ceccano ed i Colonna per il controllo dei feudi. Giuliano era un possedimento ambito perch\u00e9, situato in posizione strategica, permetteva il controllo della Via Marittima nel passaggio tra la Valle del Sacco e quella dell'Amaseno, che in quegli anni, a causa dell'impraticabilit\u00e0 della Appia, era un passaggio obbligatorio per chi da Roma voleva dirigersi a Terracina, Gaeta o nel Napoletano.\nI Caetani (o Caietani) strapparono pi\u00f9 di una volta Giuliano ai Conti (1353, 1363), i quali ne rientrarono in possesso, la prima volta con azioni belliche e la seconda volta grazie allo matrimonio di Nicola III di Ceccano con Miozia Caetani. Nella seconda met\u00e0 del XIV secolo Giuliano sub\u00ec i saccheggi di Francesco o \"Cecco\u201d da Ceccano, che si opponeva a suo zio Tommaso, ed era appoggiato da Niccol\u00f2 Caetani di Fondi. Fu in questo periodo funesto che furono distrutti ed abbandonati definitivamente i feudi di Cacume e Monte Acuto.\nNel 1420 Sveva Caetani spos\u00f2 Lorenzo Colonna portandogli in dote alcune terre tra cui Giuliano. Suo fratello, Francesco Caetani, attraverso un falso testamento tolse Giuliano a Sveva, la quale si rivolse alla Camera Apostolica e riusc\u00ec a riottenerlo. Nel 1501 Papa Alessandro VI in contrasto con i Colonna, diede Giuliano al fanciullo Rodrigo d'Aragona, figlio di Lucrezia Borgia (quindi suo nipote), ma alla morte del Papa (1503) ritorn\u00f2 a questi ultimi. Il loro governo dur\u00f2 ininterrottamente fino al 1816, con l'esclusione degli anni 1541-49 e 1556-57, quando fu loro confiscato rispettivamente da Paolo III e Paolo IV.\nEt\u00e0 moderna.\nL'ostilit\u00e0 di Paolo IV verso i Colonna, fece scoppiare una guerra tra la Spagna di Filippo II e lo Stato Pontificio. Giuliano cos\u00ec come molti altri feudi di Campagna sopport\u00f2 dei saccheggi dovuti a questa guerra.\nDopo il Trattato di Cave (1557) imposto dagli spagnoli, Giuliano torn\u00f2 a Marcantonio Colonna, il quale divent\u00f2 un fedele alleato dei successori di Paolo IV. Con la vittoria conseguita nella battaglia navale di Lepanto contro i turchi acquist\u00f2 per i suoi discendenti rispetto e autorit\u00e0 all'interno della Curia papale ed il solido possesso dei suoi feudi. Il XVII ed il XVIII secolo furono per Giuliano ed in generale per lo Stato Pontificio secoli di pace. La popolazione locale pur soggetta a duri ritmi di vita e ad una economia di sussistenza, seppur lentamente, aument\u00f2 di numero passando dai 1053 abitanti del 1662 ai 1486 del 1736. Furono pertanto necessarie delle modifiche al centro abitato che assunse in questi secoli l'aspetto che ha tuttora; il castello Colonna sul finire del 1700, con il venire meno delle esigenze difensive, fu ceduto alla comunit\u00e0 locale che lo demol\u00ec per costruire la chiesa parrocchiale, pi\u00f9 grande della precedente.\nSul finire del XVIII secolo Giuliano sub\u00ec, come tutto lo Stato Pontificio, l'occupazione francese e il 28 febbraio 1798 vi fu proclamata la Repubblica romana. (La Repubblica Romana aveva i suoi organi di potere a Roma per\u00f2 in ogni paese si tennero delle cerimonie di proclamazione).\nA partire da questi anni, si svilupp\u00f2 anche in questa parte della Campagna e Marittima il fenomeno del brigantaggio, alimentato dal subbuglio portato dalle truppe francesi, ed in particolare dal desiderio dei giovani di sfuggire alla coscrizione obbligatoria (servizio militare), il tutto aggravato dalle persistenti condizioni di miseria delle classi meno agiate che esercitarono in questo modo una sorta di protesta sociale. L'occupazione francese dur\u00f2 fino al 1814, quando Napoleone Bonaparte fu sconfitto a Lipsia, ma il brigantaggio dur\u00f2 per un altro decennio circa. Cos\u00ec il Papa Pio VII, dopo aver concesso un'amnistia a tutti i briganti accusati di delitti contro l'Impero napoleonico, si ritrov\u00f2 a combattere questo problema. Giuliano diede i natali ai capobanda Luigi Masocco e Giovanni Rita, che facevano parte della banda di Antonio Gasbaroni, ed a molti altri briganti. Ancora oggi la popolazione giulianese ricorda leggende legate ai briganti.\nEt\u00e0 contemporanea.\nNel 1816 furono aboliti i diritti feudali e Pio VII diede uniformit\u00e0 amministrativa allo Stato Pontificio ereditando in parte il modello dato dall'esperienza francese. Lo Stato fu ripartito in 17 delegazioni (analoghe ai circondari napoleonici e alle attuali province), rette ciascuna da un delegato, distribuite per importanza in tre classi. Giuliano rientr\u00f2 nella delegazione di 2\u00aa classe di Frosinone.\nI beni di casa Colonna furono acquistati dai membri delle famiglie pi\u00f9 abbienti, che ricoprivano gli incarichi pi\u00f9 importanti nella comunit\u00e0 locale.\nCon la presa di Roma del 1870, Giuliano entr\u00f2 a far parte del Regno d'Italia prendendo la denominazione di Giuliano di Roma, perch\u00e9 rientrante nella provincia di Roma.\nPer tutto il XIX secolo la popolazione di Giuliano continu\u00f2 ad avere una lenta, ma costante crescita, accentuata nell'ultimo ventennio del secolo XIX e nel primo decennio del Novecento. Questo fa pensare ad un miglioramento delle condizioni di vita, perch\u00e9 non ci furono in quegli anni immigrazioni tali da spiegare questo aumento. Con l'aumento della popolazione vennero a mancare gli spazi sufficienti per la pastorizia, che era l'attivit\u00e0 pi\u00f9 diffusa e per molti non rest\u00f2 che la strada dell'emigrazione. Le destinazioni verso le quali si rivolsero i giulianesi furono il Nord America ed il Sud America. Dal censimento della Popolazione del 1911 risulta che su 3174 abitanti ben 423 erano emigrati verso l'estero e 53 verso altri comuni italiani. A causa di questi spostamenti la popolazione, aumentata velocemente, altrettanto velocemente diminu\u00ec, e gi\u00e0 nel 1913 era scesa a 2708 abitanti. Il fenomeno emigratorio interess\u00f2 Giuliano fino agli anni sessanta.\nIl 13 gennaio 1915 il paese fu danneggiato dal terremoto della Marsica: croll\u00f2 il timpano della chiesa parrocchiale causando la morte di una donna e del suo bambino ed il momentaneo abbandono del centro abitato. Qualche mese pi\u00f9 tardi l'Italia entr\u00f2 nella prima guerra mondiale e dei molti giulianesi chiamati alle armi quarantatr\u00e9 non fecero pi\u00f9 ritorno. Nel 1927 Frosinone divent\u00f2 provincia e Giuliano ne entr\u00f2 a far parte pur conservando la specificazione \"di Roma\".\nNel 1940 scoppi\u00f2 la seconda guerra mondiale che port\u00f2 lutti e rovine tra la popolazione. A partire dal 6 novembre 1943, le truppe corazzate tedesche della Divisione Goering sostarono nel territorio di Giuliano ed operarono spietati rastrellamenti per fornire di manodopera il fronte di Cassino. Nel gennaio 1944 le truppe tedesche lasciarono momentaneamente Giuliano, allarmati dallo sbarco effettuato dagli alleati ad Anzio. Ma ai primi di febbraio essi tornarono numerosi. Il 23 maggio il paese sub\u00ec un bombardamento alleato che provoc\u00f2 la morte di un'intera famiglia e danni alle abitazioni. A fine maggio ci furono violenti scontri tra i soldati tedeschi e le truppe di colore del corpo di armata francese, le quali avanzando effettuarono saccheggi e violenze, soprattutto verso le donne.\nIl 29 maggio 1944 si ritirarono gli ultimi soldati tedeschi e fin\u00ec la guerra per i giulianesi. In tutto furono diciannove i civili deceduti, oltre a venti soldati morti nei vari fronti e diversi dispersi. Nel dopoguerra Giuliano ha iniziato una lenta ripresa; si \u00e8 verificata un'espansione urbanistica che ha interessato sia le zone attigue il centro storico sia le campagne. Sono state costruite molte opere pubbliche indispensabili alla popolazione come le scuole, l'acquedotto (1954), sono state asfaltate ed illuminate molte strade. Questi ed altri provvedimenti, uniti allo sviluppo economico dell'Italia ed in particolare della Provincia di Frosinone, hanno cambiato radicalmente la vita del paese, che \u00e8 passato da un'economia prettamente agricola e pastorale ad una basata sul settore terziario e l'industria.\nMonumenti e luoghi d'interesse.\nArchitetture religiose.\nChiesa Santa Maria Maggiore.\nLa primitiva chiesa \"urbana\" di Giuliano, dedicata a S. Maria, esisteva gi\u00e0 verso il 1000: era posta accanto al castello dei Colonna ed era pi\u00f9 piccola della chiesa attuale.\nNel 1766 si decise di demolire l'antica chiesa per edificarne una pi\u00f9 spaziosa e quindi pi\u00f9 adatta alle esigenze della popolazione in crescita. La costruzione fu terminata dopo 16 anni e la chiesa venne consacrata il 25 maggio del 1784. Nel corso degli anni ha subito diversi restauri e modifiche. Nel 1846 venne restaurata per la prima volta con l'aggiunte delle dorature e la ripulitura delle pareti.\nLa facciata della chiesa (specialmente il timpano) ed il campanile furono gravemente danneggiati dal terremoto della Marsica (13 gennaio 1915) e da un disastroso fulmine, che richiesero negli anni '30 del Novecento un nuovo restauro (Mons. Giuseppe Sperduti); altri lavori di riparazione, di doratura degli stucchi, di adattamento dell'interno alla riforma liturgica, di collocazione delle vetrate e dei portoni di bronzo sono stati eseguiti recentemente (don Alvaro Pietrantoni e padre Giovanni Foschi). Il restauro, eseguito tra il 2006 ed il 2008 ha comportato il rifacimento della pavimentazione e l'avanzamento dell'altare settecentesco con valorizzazione dei colori originali. Infine, nel 2010 sono state portate agli antichi colori la volta dell'abside e le due cappelle ai suoi lati.\nLa slanciata facciata si erge sulla piazza antistante e si articola su due registri, divisi da un forte cornicione e da potenti lesene, che scandiscono e alleggeriscono l'imponente fronte, creando con le nicchie, i portali, le finestre, le modanature una movimentata parete ricca di ombre e di luci. Le due volte della parte superiore raccordano armoniosamente lo slancio del timpano con la parte inferiore robusta e massiccia. Opera recente sono i tre portoni di bronzo della facciata. In quello centrale sono scolpite le scene dell'annunciazione della Madonna con le effigi di San Biagio (patrono di Giuliano), Sant'Ambrogio martire e di Santa Maria Salome (patroni della diocesi di Frosinone-Veroli-Ferentino).\nIl portone di sinistra \u00e8 dedicato alla Beata Caterina Troiani, fondatrice delle suore del Cuore Immacolato di Maria (gi\u00e0 Missionarie d'Egitto); quello di destra \u00e8 dedicato a Sant'Agostino. Tutta la costruzione realizza una splendida architettura barocco-neoclassica di evidente tradizione romanica.\nHa tre navate: quella centrale con il transetto forma un'armoniosa pianta a croce latina (41 m lunga; transetto 21 m; 17 m di altezza) con slanciata volta a botte e con leggera cupola a pennacchi culminante in un'agile lanterna. Le due navate laterali sono fiancheggiate da 6 cappelle con cornici curvilinee per le pale degli altari.\nIl coro ligneo \u00e8 formato da 22 stalli divisi da bracci con capitelli intarsiati in legno di noce. Fu realizzato nel 1784 da Fioravante Frattazzi di Guarcino.\nCampanile.\n\u00c8 uno dei simboli di Giuliano in quanto si erge possente sulle case del centro storico e domina tutta la vallata dal passo della Palombara all'Amaseno (fiume). Con i suoi circa trenta metri di altezza \u00e8 inoltre l'edificio pi\u00f9 alto del paese.\nAnticamente era il maschio della rocca dei Colonna, costruito presumibilmente intorno al XV secolo per volere della stessa famiglia che \u00e8 stata feudataria di Giuliano per circa quattro secoli. La rocca, oltre al maschio, era formata da un muro di cinta, ai cui angoli svettavano quattro torri cilindriche di circa undici metri. Al suo interno c'era un pozzo oggi scomparso e presumibilmente degli spazi abitabili. Complessivamente non era una rocca molto grande.\nNel 1766, quando si decise di demolire l'antica chiesa di Santa Maria Maggiore per edificarne una nuova dalle fondamenta, la famiglia Colonna cedette la rocca ormai diruta alla comunit\u00e0 locale che pot\u00e9 realizzare i lavori previsti. Le due torri poste sul lato opposto della chiesa furono invece demolite nel 1822 da Francesco Felici, che le acquist\u00f2 per ampliare la propria abitazione. Oggi dell'antica rocca resta soltanto il maschio, come gi\u00e0 detto, il muro di cinta che si affaccia su piazza Santa Maria Maggiore ed una parte della torre cilindrica del lato sud visibile sempre dalla piazza, le cui fondamenta sono state riportate alla luce nella chiesa Santa Maria Maggiore, vicino alla porta sinistra d'ingresso.\nSono quattro le campane collocate nell'antica torre di cui il campanone \u00e8 quella principale e viene fatta suonare, a mano, soltanto nelle grandi feste. Ha un peso di otto quintali ed un batocchio di 22 chili. Fu fatta rifondere, perch\u00e9 lesionata nel 1930, su iniziativa dell'Arciprete Sperduti e della locale associazione dei Mutilati ed invalidi di Guerra.\nSulla parete che guarda la piazza Santa Maria Maggiore \u00e8 stato collocato fin dal XVIII secolo un orologio funzionante inizialmente grazie ad un meccanismo a pendolo, cambiato e riparato varie volte nei secoli e infine sostituito da quello attuale alimentato ad energia elettrica.\nChiesa di San Rocco.\nLa chiesa di San Rocco, dedicata inizialmente a San Sebastiano, \u00e8 situata in Borgo Vittorio Emanuele, nel centro della vita civile di Giuliano, vicino alla Casa Comunale e circondata da abitazioni. La sua costruzione si fa risalire almeno al Basso Medioevo, periodo in cui, secondo la consuetudine si costruivano e dedicavano a San Sebastiano le chiese poste all'ingresso degli abitati, con lo scopo di tenere lontano le pestilenze. A partire dal \u2018400 si inizi\u00f2 ad attribuire questa funzione protettrice a San Rocco e per tale motivo alla piccola chiesa si associ\u00f2 anche il nome del santo francese. Dalla visita pastorale del 1585 sappiamo che la chiesa era pi\u00f9 piccola di quella che vediamo oggi. Aveva l'ingresso verso sud ed era lunga quanto ora \u00e8 larga. Nel \u2018600 fu ingrandita tanto a destra che a sinistra e chiuso l'ingresso antico, si apr\u00ec quello che tuttora si vede verso ovest. Sulla parete dov'era l'antica porta d'ingresso (visibile oggi dall'esterno), fu eretto l'altare di S. Sebastiano e di fronte ad esso l'altare dedicato a San Rocco, in cui fu posta la statua.\nNel 1840, la chiesa aveva bisogno di un urgente restauro: era venuta meno tutta l'intonacatura, mancava il presbiterio, il tetto era mal costruito, retto da un'intraviata a forbice che poi cadde. I muri mal costruiti, a causa delle intemperie, si erano talmente deteriorati da non poter pi\u00f9 essere usati se prima non fossero stati restaurati dalle fondamenta. Nel 1855 la popolazione di Giuliano fu colpita dall'epidemia del Colera morbus e si affid\u00f2 ai santi protettori Biagio, Rocco e Sebastiano. Terminata l'epidemia, in segno di ringraziamento, si decise di restaurare la chiesa: i muri laterali furono riedificati e fortificati con quattro colonne formate con grosse pietre scalpellate, sulle quali poggiano le due arcate di peperino lavorato che sostengono il tetto. La facciata fu riedificata, furono rifatte le porte e le finestre, fu rinnovato il pavimento della chiesa e della sacrestia, furono ricostruiti i tre altari, con l'aggiunta di altri due. Terminati i lavori nell'agosto 1863, la chiesa fu nuovamente consacrata.\nIn attuazione alle direttive del Concilio Vaticano II, negli anni '60 del Novecento furono demoliti gli altari laterali e staccato dalla parete quello principale.\nNel 2008 sono state ristrutturate le pareti esterne ed \u00e8 stata modificata la scalinata di accesso nell'ambito dei lavori di riqualificazione di Borgo Vittorio Emanuele.\nNella chiesa sono conservate le statue lignee dei santi Sebastiano e Rocco titolari della chiesa. Entrambe sono molto antiche e vengono citate gi\u00e0 nella visita pastorale del 1585. La statua di San Rocco lo vede raffigurato secondo l'iconografia tradizionale: il Santo, in abiti da pellegrino, scopre la coscia sinistra indicando la piaga dovuta alla peste, dalla quale fu colpito e dalla quale guar\u00ec, diventando cos\u00ec il protettore da questo male. Ai suoi piedi c'\u00e8 un cagnolino con una pagnotta di pane in bocca, perch\u00e9 secondo la tradizione fu questo animale che lo salv\u00f2 leccandogli le ferite e portandogli quotidianamente del pane. L'immagine sacra viene portata in processione per le vie del paese il 16 agosto. Dopo il rito, nella piazza antistante la chiesa, vengono benedetti i pani (panuncegli), preparati gratuitamente in segno di devozione da alcuni cittadini giulianesi, i quali, al termine della processione, li distribuiscono ai fedeli secondo una tradizione secolare.\nChiesa di San Biagio.\nPosta subito fuori dall'abitato, alle falde del monte Siserno, sorge la chiesa di San Biagio. La sua origine \u00e8 molto antica se, come si legge dalla targa posta sul portone d'ingresso, \u00e8 stata restaurata la prima volta nel 1091. Dalle visite pastorali sappiamo che sul finire del XVI secolo la chiesa dipendeva dai canonici di Santa Maria Maggiore. La sua custodia era affidata ad uno o pi\u00f9 eremiti nominati dal Vescovo, che hanno dimorato in un locale vicino alla chiesa fino al XVIII secolo. Sul finire del XVII secolo venne costruita la sacrestia e ristrutturati gli interni. Nel 1692 mons. Antonelli ordin\u00f2 di ornare con pitture gli interni: a questo periodo deve risalire l'affresco, unico ancora rimasto nella chiesa, raffigurante il martire San Sosio. Un altro restauro fu eseguito nel 1863, quando venne costruito anche il terrazzamento in pietra che si vede ancora oggi. L'ultimo restauro fu eseguito nel 1969 ed ha interessato il consolidamento e la ripulitura delle strutture murarie e la sistemazione delle finestre e dell'altare.\nLa chiesa \u00e8 ad una sola navata (15 x 6,20), l'interno \u00e8 assai semplice con copertura a travature lignee, sostenute da tre arconi in muratura, poggianti, tramite lineari cornici in pietra, su poderosi pilastri. Queste strutture assicurano solidit\u00e0 alle pareti della chiesa e nello stesso tempo assolvono una piacevole funzione estetica, poich\u00e9 interrompono la monotonia lineare dell'aula unica, scandendo lo spazio in quattro campate rettangolari, non perfettamente uguali tra loro.\nNella parete di fondo del presbiterio \u00e8 incassata a circa 2 metri dal pavimento, la nicchia che conteneva la statua lignea di San Biagio. Tale statua, come quella di San Rocco \u00e8 molto antica ed \u00e8 menzionata gi\u00e0 nella visita pastorale del 1581. Oggi \u00e8 conservata nella sacrestia della chiesa Santa Maria Maggiore e viene portata in processione dai fedeli giulianesi la sera dell'ultimo sabato di agosto, partendo proprio dall'antica chiesa che l'ha ospitata per secoli.\nFino a qualche decennio fa le mamme ammonivano i figli con la minaccia che se fossero andati alla chiesa di San Biagio gli sarebbe apparso il \u201cfraticello\u201d. Questa tradizione orale ricorda la presenza sul posto dei frati eremiti.\nSantuario della Madonna della Speranza.\nSituato sulla strada principale a circa 1.200 metri dal centro storico, il santuario della Madonna della Speranza \u00e8 santuario mariano costruito intorno al XVIII secolo.\nDentro la chiesa, di stile barocco, l'immagine della Madonna della Speranza, risalente al XVI secolo, rappresenta Maria con in braccio Ges\u00f9 Bambino che tiene in mano il mondo, In basso a sinistra \u00e8 dipinto S. Antonio da Padova e in basso a destra S. Nicola da Tolentino. \u00c8 stata consacrata al culto il 20 giugno 1762 da monsignore Tosi. \n\u00c8 dovuta a un fatto prodigioso, avvenuto sette anni prima, riconosciuto tale dalla chiesa la nomina a santuario. Molti sono i miracoli attribuiti alla Madonna della Speranza, l'ultimo durante il secondo conflitto mondiale.\nIl 23 maggio 1944 durante un bombardamento alleato, con la chiesa piena di fedeli impauriti che si rifugiavano una bomba d'aereo sfond\u00f2 il tetto, ma non esplose. Oggi \u00e8 conservata all'interno del presbiterio.\nTutti i fedeli rimasero incolumi. Il santuario sub\u00ec comunque un forte danneggiamento e solo tra la fine degli anni quaranta e l'inizio degli anni cinquanta fu riparato.\nMonumento ai caduti della \"Grande Guerra\".\nAlla fine di viale Guglielmo Marconi, davanti al lato destro dell'antica Chiesa di San Rocco vi \u00e8 il monumento ai caduti della prima guerra mondiale, edificato alla fine degli anni '60.\nLa statua rappresenta un fante di brigata che ha sulla mano un angelo che regge una corona di alloro, probabilmente il simbolo della vittoria. Dietro, sul lato sinistro c'\u00e8 una grande targa che riporta l'elenco dei cittadini Giulianesi caduti durante il conflitto. Nel 1994 \u00e8 stata posta sul lato destro un'altra grande targa con i nomi dei caduti durante la seconda guerra mondiale. Sempre ai due lati ci sono due pennoni portabandiera usati durante le commemorazioni.\nIl monumento \u00e8 stato restaurato nel 2009, e la base marmorea, in cattivo stato \u00e8 stata rimossa, sostituita da pietre laviche che contengono terra per una fioriera, mentre la statua \u00e8 stata ripulita e riportata all'antico splendore. Nel restauro sono stati rimosse le quattro carcasse di bombe che con una catena metallica saldata sulla punta recintavano il monumento.\nSociet\u00e0.\nDialetti.\nSimilmente agli altri del territorio centrale della provincia di Frosinone nel quale passa la linea che divide i dialetti mediani da quelli meridionali, il dialetto giulianese \u00e8 un dialetto di transizione tra i dialetti laziali centro-settentrionali ed i dialetti laziali meridionali.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 93 imprese operanti nel territorio comunale, che rappresentavano lo 0,28% del totale provinciale (33.605 imprese attive), hanno occupato 153 addetti, lo 0,14% del dato provinciale; in media, ogni impresa nel 2015 ha occupato un addetto (1,65).\nAmministrazione.\nNel 1872 \"Giuliano\" cambia denominazione in Giuliano di Roma.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Giuliano di Roma pass\u00f2 dalla provincia di Roma a quella di Frosinone."}
{"id": "1122690", "revid": "5585", "url": "https://it.wikipedia.org/wiki?curid=1122690", "title": "Sandomir", "text": ""}
{"id": "1122695", "revid": "599013", "url": "https://it.wikipedia.org/wiki?curid=1122695", "title": "Spettri dei Tumuli", "text": "Gli Spettri dei Tumuli sono personaggi di Arda, l'universo immaginario fantasy ideato dallo scrittore inglese John Ronald Reuel Tolkien. Essi sono esseri orrendi, originatisi a met\u00e0 della Terza Era, quando gli spettri di uomini malvagi (in maggioranza Dunedain del nord caduti sotto l'influenza del Re degli Stregoni di Angmar, capo dei Nazg\u00fbl e luogotenente di Sauron), si insediarono negli scheletri di principi della loro stessa razza, seppelliti nei Tumulilande dopo essere morti nelle guerre contro le forze oscure, oppure risalenti addirittura alla Prima Era.\nNe \"Il Signore degli Anelli\" Frodo Baggins e i suoi tre compagni rimangono imprigionati in un tumulo, a causa dell'incantesimo di uno spettro, e sono salvati da Tom Bombadil."}
{"id": "1122698", "revid": "36426", "url": "https://it.wikipedia.org/wiki?curid=1122698", "title": "Galleria del Palazzo degli Alberti", "text": ""}
{"id": "1122713", "revid": "120458883", "url": "https://it.wikipedia.org/wiki?curid=1122713", "title": "Carmagnola (canto)", "text": "La carmagnola (in francese La Carmagnole) \u00e8 un canto ed una danza che riscosse una grande popolarit\u00e0 durante la Rivoluzione francese. \nIl canto, di autore anonimo, fu composto nel 1792 in concomitanza con la creazione della Convenzione Nazionale, l'arresto di Luigi XVI e poco prima dell'avvento del Regime del Terrore. Il testo irride Luigi XVI e Maria Antonietta che vengono indicati con i soprannomi di \"Monsieur V\u00e9to\" e \"Madam' V\u00e9to\" (\"Signore e signora veto\").\nLa forma musicale di questo canto francese \u00e8 originaria del Piemonte: si ritiene che derivi da un'antica danza omonima probabilmente nata a Carmagnola. La canzone venne introdotta in Francia dalle truppe rivoluzionarie di ritorno dall'Italia, diffondendosi dapprima nella regione di Marsiglia e successivamente a Parigi dove \"La Carmagnole\" divenne l'inno dei sanculotti. Ebbe una grande popolarit\u00e0 anche in Italia: ne \u00e8 una prova indiretta il fatto che a Napoli i seguaci dei Borboni composero un canto dei sanfedisti come risposta polemica alla Carmagnola.\nQuesto canto popolare divenne un'icona del periodo rivoluzionario: viene eseguito dal coro nel terzo atto dell'opera lirica \"Andrea Ch\u00e9nier\" (1896) di Umberto Giordano ed \u00e8 menzionato in alcuni romanzi ambientati durante la rivoluzione francese come \"Racconto di due citt\u00e0\" (1859) di Charles Dickens e il quarto libro (\"La primula inafferrabile\", 1908) del ciclo \"La primula rossa\" di Emmuska Orczy.\nIn uno sceneggiato della Rai (\"Luisa Sanfelice\", 1966) sulla vita di Luisa Sanfelice - nella versione romanzata da Alexandre Dumas - fu curata una traduzione in italiano.\nEsecuzione della Carmagnola sanculotta.\nDopo che i partecipanti si sono disposti in cerchio attorno all'albero della libert\u00e0, mantenendo una distanza tra loro di circa un metro e alternandosi tra maschi e femmine, alle prime battute musicali uniscono le mani a formare un girotondo e si muovono con due passi laterali a sinistra e uno a destra, intercalati da due saltelli sul posto.\nAll'inizio della seconda strofa i partecipanti convergono insieme al centro, allo scopo di afferrare uno dei nastri che penzolano dal palo, quindi si riportano nella posizione primigenia del circolo ampio, tutti ad una stessa distanza, misurata dalla lunghezza del nastro.\nPer ogni strofa e ritornello \u00e8 prevista questa sequenza di movimenti, sempre tenendo in mano il nastro.\nAll'ultima strofa i partecipanti convergono al centro per rilasciare i nastri e tornano a formare un cerchio largo tenendosi per mano."}
{"id": "1122716", "revid": "36426", "url": "https://it.wikipedia.org/wiki?curid=1122716", "title": "Piero Dandini", "text": ""}
{"id": "1122720", "revid": "1305772", "url": "https://it.wikipedia.org/wiki?curid=1122720", "title": "Ferdinando Negri", "text": "Disegnatore Capo dell'Ufficio Studi Locomotive del servizio Materiale e Trazione delle Ferrovie dello Stato a Firenze, lavor\u00f2 allo sviluppo delle tecniche di trazione ferroviaria.\n\u00c8 noto per avere inventato la trasmissione a foglie libere.\nBiografia.\nStudi\u00f2 tra il 1938 ed il 1939 due tipi di trasmissioni per locomotive.\nIl primo tipo era con molle ad elica; sui raggi delle ruote erano presenti due perni sui quali insistevano delle leve. Le leve attraverso un appoggio snodato premevano su un \"bicchiere\" contenente la molla, che si comprimeva tra il bicchiere stesso e l'alloggiamento posto sul mozzo.\nSul lato pi\u00f9 lungo di ogni leva agiva un rullo fissato all'asse cavo; ogni ruota portava sei gruppi di questo tipo e lo sforzo veniva trasmesso da un rullo (a seconda del senso di rotazione) alla corrispondente leva, agendo contemporaneamente sulla molla ad elica.\nTale sistema era assai complesso e bisognoso di una capillare lubrificazione; venne provato su qualche sala di E.428, ma venne abbandonato quasi subito, a favore della trasmissione a foglie libere\nQuesto tipo di trasmissione, sempre sviluppato da Negri, fu provata su una unit\u00e0 E.428 di 2\u00aa serie per poi essere applicata a tutta la 4\u00aa serie\nLa trasmissione a foglie libere risultava pi\u00f9 semplice del tipo Bianchi: ogni pacco di molle lamellari era appoggiato su due alveoli portati dal mozzo e dalla corona della ruota motrice, i quali erano liberi di ruotare in modo da lasciar flettere le molle sotto lo sforzo trasmesso da due rulli portati dall'asse cavo.\nL'intercambiabilit\u00e0 delle sale con trasmissione Tipo Bianchi con quelle con trasmissione Tipo Negri fece s\u00ec che nel corso di revisioni qualche unit\u00e0 venisse riadattata con tipi diversi di trasmissione elastica, senza peraltro che si verificassero inconvenienti di sorta."}
{"id": "1122721", "revid": "1592920", "url": "https://it.wikipedia.org/wiki?curid=1122721", "title": "Ariel Toaff", "text": "Biografia.\nFiglio del rabbino capo di Roma Elio Toaff (1915-2015), Ariel Toaff \u00e8 professore emerito presso l'Universit\u00e0 Bar-Ilan di Ramat Gan (Tel Aviv) dove ha insegnato Storia del Medioevo e del Rinascimento.\nHa pubblicato numerosi saggi, tra i quali il discusso \"Pasque di sangue\", pubblicato dall'editore il Mulino, che ha visto due edizioni, la prima nel 2007 immediatamente ritirata, e la seconda, rivista, nel 2008.\nIl caso \"Pasque di sangue\".\nLa prima edizione.\nLa prima edizione di \"Pasque di sangue\" esce nel febbraio 2007.\nIl libro analizza l'ambiente storico e culturale, quello ashkenazita medievale della diaspora, dove si \u00e8 sviluppata l'accusa nei confronti degli ebrei di praticare omicidi di infanti cristiani nel periodo della Pasqua e di servirsi del loro sangue per compiere riti in funzione anticristiana. Contrariamente all'opinione comune della storiografia ufficiale che bolla la vicenda come una completa montatura delle autorit\u00e0 cristiane dominanti dell'epoca, Toaff, se da una parte ribadisce che gli omicidi rituali sono miti cristiani, dall'altra sostiene invece che se non vi sono prove che dimostrino l'uso magico e superstizioso del sangue a scopi rituali, non \u00e8 dimostrabile neppure il contrario e quindi \u00e8 possibile che vi siano stati singoli individui, magari anche appartenenti a frange estremiste di comunit\u00e0 ebraiche ashkenazite, che ne abbiano fatto tale uso. Toaff analizza anche brevemente alcuni dei momenti decisivi della separazione fra Ebrei cristianizzati ed Ebrei \u201ctradizionalisti\u201d, mostrando taluni fattori storici che \nIl libro \u00e8 ritirato per volont\u00e0 dell'autore stesso pochi giorni dopo la sua uscita a causa delle forti polemiche e decise critiche ricevute. Il ritiro del libro non fece che accrescere l'interesse per il caso Toaff.\nDopo una prima stampa limitata a 3.000 copie, nel giro di pochi giorni il libro \u00e8 andato quasi esaurito e \nLa seconda edizione.\nNel febbraio del 2008 \u00e8 uscita la seconda edizione di \"Pasque di sangue\" sempre edita da il Mulino. In questa l'autore ha apportato delle modifiche e aggiunte per chiarire e rendere pi\u00f9 esplicito il suo \"pensiero per non consentire equivoci di sorta\". \u00c8 presente anche una postfazione dove ribadisce le ipotesi di fondo avanzate nella prima edizione:\n1) \u00c8 errata la squalifica \"in toto\" dei documenti processuali. Vi \u00e8 ad esempio un chiaro riscontro fra i testi delle confessioni del processo di Trento e le fonti ebraiche sull'uso magico e simbolico del sangue in riti e liturgie particolari nell'ambito della celebrazione della Pasqua ebraica, caratterizzante gruppi estremisti ashkenaziti, in funzione anticristiana (il cosiddetto \"rituale della maledizione\"). Questo a conferma che dalle confessioni sotto tortura \u00e8 possibile ricavare elementi autentici della cultura perseguitata (paradigma indiziario). Inoltre, nelle confessioni del processo di Trento, compaiono frasi in ebraico ashkenazita (invettive anticristiane che trovano riscontro su altre fonti) trascritte in modo errato dai notai a prova del fatto che i giudici non erano a conoscenza n\u00e9 dell'ebraico n\u00e9 dello yiddish. Questo dimostra l'autenticit\u00e0 di quelle frasi.\n2) La geografia dei riti di sangue corrisponde a quella del mondo ebraico ashkenazita. Ebrei sefarditi ed orientali non conoscevano tali pratiche. Alfonso de Espina, confessore di Enrico IV di Castiglia e autore del trattato polemico antiebraico \"Fortalitium Fidei\", cita come episodi di omicidi rituali di cui \u00e8 venuto a conoscenza due casi avvenuti entrambi nel nord Italia (Pavia e Savona) e non in Spagna com'era lecito attendersi. \n3) Cristiani (ossessionati da presenze diaboliche) ed ebrei (accusati di stregoneria ed infanticidio) sono partecipi dello stesso orizzonte mentale. Magia, Medicina popolare, superstizione e alchimia hanno influito in queste comunit\u00e0 fino al punto di disattendere le norme pi\u00f9 severe della ritualistica ebraica (il divieto biblico di cibarsi del sangue \u00e8 assoluto).\nIn quest'ottica i rabbini si sentivano costretti a scendere a patti con questa realt\u00e0 che disapprovavano.\nToaff, sempre nella postfazione, risponde alle critiche metodologiche mossegli e ne avanza a sua volta ai suoi detrattori. Si chiede ad esempio, in relazione ai processi inquisitoriali iberici nei confronti dei Conversos (ebrei o supposti tali convertiti al cristianesimo), perch\u00e9 si accettino le accuse giudicate nobilitanti (quella di continuare a seguire in segreto l'Ebraismo) e si rifiutino a priori quelle aberranti legate all'uso superstizioso del sangue nelle pratiche religiose.\nIn conclusione, sebbene nel libro si affermi che l'omicidio rituale sia una creazione tutta cristiana, il ruolo svolto dagli ebrei non \u00e8 sempre e comunque quello della vittima perennemente passiva (\u201canche gli ebrei avevano voce. E non era sempre una voce sommessa e soffocata dalle lagrime\"). Inoltre Toaff risponde anche alle critiche dei rabbini, distinguendo il loro ruolo da quello dello storico: \"I principi dell'Ebraismo non coincidono sempre con i comportamenti reali degli Ebrei in carne e ossa\u201d; \u201cScrivere di storia degli Ebrei non equivale a comporre una predica sinagogale con apparato di note, n\u00e9 a celebrare in ogni caso e comunque i santi e i martiri del nostro popolo. Per questo il lavoro degli storici \u00e8 sempre difficile, talvolta doloroso e ingrato\u201d.\nIl dibattito su \"Pasque di Sangue\".\nIl rabbino capo emerito di Roma Elio Toaff (padre dell'autore), ha dichiarato: \"La cultura ebraica \u00e8 basata sulla pace e sul perdono. Si tratta di leggende che non hanno nessun fondamento.\"\nIl quotidiano cattolico Avvenire ha condiviso le posizioni espresse dalla comunit\u00e0 ebraica italiana.\nAnche Massimo Introvigne, autore di \"Cattolici, antisemitismo e sangue\" che Toaff definisce \"una voce enciclopedica sull'argomento\" nel suo libro, prende le distanze dal testo di Toaff.\nPer contro, l'Universit\u00e0 Bar-Ilan ha difeso le ricerche del proprio professore oltre che la sua libert\u00e0 accademica, pur esprimendo riserve sulla delicatezza del tema.\nSecondo lo storico Sergio Luzzatto, \u00ab La canea scatenata contro l'autore di \"Pasque di sangue\" ha rappresentato uno degli episodi pi\u00f9 gravi e obbrobriosi nella storia intellettuale dell'Italia contemporanea. Oltrech\u00e9 uno dei segnali pi\u00f9 avvilenti del conformismo che impronta, in tutto il mondo occidentale, qualunque discorso politicamente corretto in materia di ebraismo...\u00bb."}
{"id": "1122722", "revid": "3535", "url": "https://it.wikipedia.org/wiki?curid=1122722", "title": "Suffisso di derivazione", "text": ""}
{"id": "1122724", "revid": "574302", "url": "https://it.wikipedia.org/wiki?curid=1122724", "title": "David di Donatello per il miglior regista straniero", "text": "Il David di Donatello per il miglior regista straniero \u00e8 un premio cinematografico assegnato annualmente nell'ambito dei David di Donatello, a partire dall'edizione del 1966 fino a quella del 1990."}
{"id": "1122728", "revid": "2122884", "url": "https://it.wikipedia.org/wiki?curid=1122728", "title": "Patrizia Scianca", "text": "Biografia.\nLaureata in giurisprudenza e diplomata come istruttrice di nuoto, \u00e8 attiva nelle societ\u00e0 di doppiaggio di Milano ed \u00e8 socia dell'ADAP. \u00c8 particolarmente duttile, avendo doppiato nella sua carriera anche personaggi di et\u00e0 infantile sia femminili sia maschili, compresi Son Goku, Son Gohan e Son Goten da bambini nel corso delle serie e dei film di \"Dragon Ball\", Nico Robin in \"One Piece\" e Arale in \"What a mess Slump e Arale\". Ha anche avuto alcune esperienze come dialoghista."}
{"id": "1122731", "revid": "26630", "url": "https://it.wikipedia.org/wiki?curid=1122731", "title": "Truffaldino", "text": "Nella commedia \"Il servitore di due padroni\" di Carlo Goldoni, Truffaldino rappresenta il personaggio principale.\nCaratteristiche.\nAl centro della commedia, indispensabile fin dal titolo, c'\u00e8 Truffaldino, il servo povero e tormentato dalla fame e dall'ingordigia, che lotta per sopravvivere e il cui scopo \u00e8 servire per due per mangiare per quattro. Come dice lo stesso Goldoni nell'introduzione al lettore Truffaldino \u00e8 un servitore sciocco e astuto allo stesso tempo: sciocco quando opera senza pensare, come nel caso in cui lacera la cambiale di Beatrice per mostrare al locandiere Brighella come servire le vivande in tavola; astuto quando agisce con malizia, come nel caso in cui si trova a servire a tavola due padroni contemporaneamente. Truffaldino \u00e8 a met\u00e0 tra una maschera e un personaggio proprio perch\u00e9 la Commedia dell'Arte \u00e8 il nuovo teatro goldoniano. Conserva della Commedia dell'Arte la vitalit\u00e0, la riconoscibilit\u00e0, la simpatia della maschera di Arlecchino; perdendo invece l'aspetto volgare di quella tradizione. Il teatro funziona esclusivamente su questa figura, a met\u00e0 tra l'esagerazione del servo tradizionale e il fascino del galantuomo che evita di cadere nel grottesco.\nL'attore pi\u00f9 importante che indoss\u00f2 le vesti di questa maschera fu Antonio Sacco, il pi\u00f9 celebre secondo Zanni del XVIII secolo. Fu il Truffaldino delle prime commedie di Goldoni. Con la \"riforma goldoniana\" le maschere lentamente scomparvero. Truffaldino e la sua compagnia emigrarono da Carlo Gozzi, dove recitarono sin dalla sua prima commedia \"L'amore delle tre melarance\".\nTruffaldino moderno.\nUna delle pi\u00f9 importanti versioni moderne del \"Servitore\" fu quella di Max Reinhardt, con Hermann Thimig come Truffaldino.\nNella versione del \"Servitore\" di Giorgio Strehler il personaggio cambia nome in Arlecchino, che viene impropriamente citato anche nel titolo \"Arlecchino servitore di due padroni\". Questa commedia serv\u00ec per inaugurare il Piccolo Teatro di Milano nel 1947."}
{"id": "1122732", "revid": "122664784", "url": "https://it.wikipedia.org/wiki?curid=1122732", "title": "Riley (azienda)", "text": "La Riley \u00e8 stata una casa automobilistica inglese attiva dal 1898. Dopo la fusione nella British Leyland il marchio Riley cess\u00f2 di esistere nel 1969.\nStoria.\nGli inizi.\nLa Riley inizi\u00f2 come \"Bonnick Cycle Company\" a Coventry. Nel 1890 William Riley Jr. acquis\u00ec l'impresa e le cambi\u00f2 il nome in \"Riley Cycle Company\". Il figlio adolescente del proprietario, Percy, si interess\u00f2 alle automobili e costru\u00ec la sua prima vettura nel 1898, a 16 anni, di nascosto dal padre. Nel 1903 Percy Riley fond\u00f2 la \"Riley Engine Company\", la quale inizialmente forniva i motori per le motociclette Riley, ma dopo poco l'attivit\u00e0 si focalizz\u00f2 sulle auto. La \"Vee-Twin Tourer\" del 1905, rimasta un prototipo, pu\u00f2 essere considerate la prima vera Riley. Per la prima vettura di serie, la \"7\", bisogner\u00e0 attendere il 1907. In quell'anno cess\u00f2 la produzione delle motociclette, e nel 1911 anche quella delle biciclette.\nL'anno seguente la Riley Cycle Company cambi\u00f2 nome in \"Riley Limited\", in seguito al brevetto da parte di Percy Riley di un nuovo tipo di ruota a montaggio rapido, dal grandissimo successo (venne adottato da pi\u00f9 di 180 Case costruttrici), tantoch\u00e9 si pens\u00f2 di abbandonare la produzione automobilistica. Nel 1913 a Percy Riley si unirono tre dei suoi fratelli, fondando la \"Riley Motor Manufacturing Company\". Durante la Prima guerra mondiale la Riley produsse motori aeronautici, diventando un fornitore chiave per l'esercito inglese.\nIl Dopoguerra.\nDopo la guerra l'attivit\u00e0 ricominci\u00f2 con la \"Eleven\" (1919). Sulla \u201cEleven\u201d apparvero per la prima volta il radiatore a \u201cV\u201d arrotondata e il caratteristico marchio Riley, blu a rombo. La Casa crebbe rapidamente durante gli anni Venti e Trenta: le sue vetture erano equipaggiate con motori a 4, 6 o 8 cilindri, ed erano disponibili con una dozzina di carrozzerie diverse. Degne di nota, anche per i loro successi sportivi, la \"Nine\" (1926), equipaggiata con un \u201c1100\u201d 4 cilindri bialbero, e la \"Sprite\" (1936), vincitrice del Tourist Trophy e del Gran Premio di Francia del '36, nonch\u00e9 l'auto dei primi successi (dopo la guerra) di Mike Hawthorn.\nIntorno alla met\u00e0 degli anni Trenta la Riley incominci\u00f2 a soffrire difficolt\u00e0, dovute all'eccessiva variet\u00e0 di modelli proposti, allo scarso numero di parti comuni e alla concorrenza della Jaguar. Si pens\u00f2 di sfidare la Rolls-Royce con la \"Autovia\", una lussuosa berlina V8 di 2,2 litri. Nel 1937 la Riley tent\u00f2 di stipulare accordi con altre Case: tutti i tentativi fatti (con la BMW e con la Triumph Motor Company) fallirono, e nel febbraio 1938 la Riley entr\u00f2 in amministrazione controllata. Nel settembre di quell'anno la Riley fu rilevata dalla Morris, entrando nella Nuffield Organisation.\nSotto la gestione Nuffield la gamma Riley fu drasticamente ridotta all\ne 4 cilindri di 1,5 e 2,5 litri, cos\u00ec come le carrozzerie; molti componenti (al fine di raggiungere economie di scala) erano condivisi con modelli Morris.\nIl secondo Dopoguerra.\nDopo la Seconda guerra mondiale, la Riley ricominci\u00f2 con la serie \"RM\", ovvero i vecchi modelli \u201c1500\u201d e \u201c2500\u201d a quattro cilindri con nuove carrozzerie. Nel 1948 le linee di montaggio della Riley vennero trasferite presso la MG ad Abingdon-on-Thames.\nNel 1952 la Riley entr\u00f2 a far parte della British Motor Corporation: nella gerarchia del gruppo la Riley era piazzata tra la MG e la Wolseley e molti modelli Riley altro non erano che Austin o Morris riviste. In quel periodo la Riley riguadagn\u00f2 parte del prestigio di prima della guerra con la \"Pathfinder\", una quattro cilindri di 2443\u00a0cm\u00b3 e 110 CV lanciata nel 1953 per sostituire le \u201cRM\u201d e venduta anche come \"Wolseley 6/90\".\nNel 1957 la produzione Riley venne sospesa per circa otto mesi; quando riprese, le Riley altro non erano che delle Wolseley modificate, come la \"One-Point-Five\" del 1959, derivata dalla Morris Minor, o la \"4/68\", imparentata con le MG \u201cMagnette Mk III\u201d e le Wolseley \u201c15/60\u201d (cio\u00e8 le versioni pi\u00f9 sportiveggianti delle Austin Cambridge \u2013 Morris Oxford). Nel 1961 venne presentata la \"Elf\", una Mini a tre volumi. L'ultima Riley prodotta fu la \"Kestrel\" (1963), ovvero la Austin-Morris 1100.\nIl marchio Riley scomparve nel 1969, in seguito alla nascita della British Leyland. Attualmente il marchio \u00e8 di propriet\u00e0 della tedesca BMW: la casa di Monaco di Baviera lo trattenne nel 2000 alla cessione del Gruppo Rover, insieme al marchio Triumph. Nel 2002 la BMW pens\u00f2 di far rivivere il marchio Riley su una vettura derivata dalla Rover 75, ma l'idea non ebbe seguito."}
{"id": "1122735", "revid": "1563111", "url": "https://it.wikipedia.org/wiki?curid=1122735", "title": "Camerota", "text": "Camerota (\"Cammarota\" in dialetto cilentano) \u00e8 un comune italiano di abitanti della provincia di Salerno in Campania.\nCaratterizzato da un'impronta medioevale, il centro storico \u00e8 ben delineato e sono ancora visibili numerosi edifici risalenti a quell'epoca. Quest'ultimo \u00e8 altres\u00ec conosciuto informalmente come \"Camerota alta\", per distinguerlo dalla frazione balneare di Marina di Camerota.\nGeografia fisica.\nL'abitato di Camerota si trova nel Cilento meridionale e sorge in collina, lungo la strada provinciale che collega Marina di Camerota a Licusati per poi congiungersi alla SS 562 nei pressi di San Severino (frazione di Centola). \u00c8 il comune pi\u00f9 meridionale della Campania. Da Marina dista 5\u00a0km, da Licusati 4 e da Lentiscosa, vicina in linea d'aria e congiunta tramite sentiero, circa 9\u00a0km di strada carreggiabile. Sede di un eliporto, ha i rilievi pi\u00f9 vicini nei monti Timpa Pistillo (723 m, ad est), S. Antonio (507 m, a sud-ovest) e Croce del Calvario (643 m, a nord-ovest).\nRientra nel territorio del Parco Nazionale del Cilento e Vallo di Diano. La fascia costiera misura 32\u00a0km, lungo la quale ci sono molte insenature, grotte e spiagge.\nLa popolazione del comune si concentra soprattutto nella localit\u00e0 balneare di Camerota, ovvero l'abitato di Marina di Camerota. Seguono per popolazione la frazione di Licusati (1.815), Camerota (1.415) e infine la frazione di Lentiscosa (1.221).\nStoria.\nIl suo nome deriva molto probabilmente dal greco \u03ba\u03b1\u03bc\u03b1\u03c1\u03c9\u03c4\u03cc\u03c2 (traslitt. \"kamar\u014dt\u00f3s\", \"ricurvo\") o dal latino \"Camurus\" (\"incurvato\").In entrambi i casi si riferisce alle numerose grotte calcaree, in cui ad oggi \u00e8 possibile trovare reperti archeologi risalenti all'era Paleolitica. Infatti il territorio \u00e8 uno dei luoghi pi\u00f9 importanti in Italia per lo studio della cultura preistorica lungo la costa. Si trovano persino resti di ippopotami come preda della caccia.\nUna spada di bronzo \u00e8 stata trovata sul territorio, ma ci sono pochissime tracce di frequentazione durante il periodo della colonizzazione greca e dell'Impero Romano.\nDopo la caduta dell'Impero Romano d'Occidente nel V secolo, i pochi ritrovamenti attestano di un territorio scarsamente popolato. Solo a Policastro, vicino al territorio, si trova traccia di un tentativo di ricostruzione delle fortificazioni e della chiesa episcopale con il suo bell'abside trichoro bizantino del VI secolo. Nel secolo successivo le regioni dell'entroterra cadevano sotto la dominazione longobarda, mentre la dominazione navale dell'Impero Romano da Costantinopoli assicurava il minimo di vita urbana a posti fortificati lungo la costa, come a Policastro, Molpa e Agropoli. La lingua amministrativa, militare ed ecclesiastica nell'enclave imperiale era greca come gi\u00e0 a Costantinopoli. I monaci, che troviamo nei secoli successivi dalla Calabria settentrionale fino a gran parte del Cilento, erano di lingua greca, ma in genere erano italiani nativi del Mezzogiorno e di conseguenza sono denominati italo-greci.\nCon il diffondersi della cultura musulmana nel VII secolo, che acquist\u00f2 forza navale di Siria ed Egitto, la dominazione romana del mare venne penalizzata e l'intera geopolitica del Mediterraneo cambi\u00f2.\nNell'alto medioevo il territorio strategico di Camerota era una zona di confine fra il longobardo Principato di Salerno e l'imperiale thema di Calabria bizantino. La regione nell'alto medioevo, scarsamente popolata, ospitava eremiti italo-greci che occupavano le grotte come quella di San Biagio. Insediamenti rurali nascevano vicino alle badie italo-greche di San Cono(one) e di San Pietro a Licusati prima dell'inizio dell'XI secolo. Nella badia vicino a San Giovanni a Piro esisteva uno scriptorium gi\u00e0 noto dal 1020, dove si trascrivevano codici in greco bizantino. Non ci sono indizi che il territorio di Camerota fosse integrato nella notevole espansione economica e demografica del principato longobardo. Non si sa nemmeno se i longobardi a Camerota avevano creato una fortificazione con una guarnigione. Per\u00f2 si sa che con l'avvento dei normanni il territorio cominciava ad essere popolato e capace di produrre ricchezza.\nDopo la conquista di Salerno ad opera dei Normanni nel 1076, appare una famiglia signorile nel territorio, con consistente propriet\u00e0 nel Cilento. Florio di Camerota era un funzionario reale molto in vista nel Regno di Sicilia durante la seconda meta del XII secolo.\nEssendo un territorio strategico, Camerota ha sofferto molto durante la guerra dei Vespri Siciliani alla fine del XIII secolo, che termina con la divisione del Regno fra la parte di Napoli e quella di Sicilia.\nNel 1552 la cittadina \u00e8 devastata e saccheggiata dai Turchi del ra\u00ecs Dragut. Nel 1647 la citt\u00e0, cavalcando la sommossa di Masaniello, si solleva contro il proprio signore e nel 1828 aderisce ai moti cilentani soffocati dai Borboni. Conseguentemente vengono fatte edificare dal vicer\u00e9 di Napoli le Torri di vedetta, che sono tuttora visibili.\nDal 1811 al 1860 \u00e8 stato capoluogo dell'omonimo circondario appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Vallo della Lucania.\nSimboli.\nLo stemma e il gonfalone del Comune di Camerota sono stati concessi con decreto del presidente della Repubblica del 15 settembre 1988.\nMonumenti e luoghi d'interesse.\nChiesa di Santa Maria delle Grazie.\nLa chiesa di Santa Maria delle Grazie a Camerota risale al XVI secolo (la chiesa di San Daniele Profeta risale alla seconda met\u00e0 dell'XI secolo e la chiesa di San Nicola di Bari al 1458). All'interno vi sono tele, rappresentanti la vita di Ges\u00f9, dipinte nel 1989 dall'artista camerotano Rosalbo Bortone. All'interno sono presenti molte statue, tra cui quella della Santa Vergine Maria e quella del Santo Patrono San Vincenzo Ferreri.\nCastello medioevale.\nMancano saggi di scavi archeologici per lo studio storico del castello. Il maschio principale apparterrebbe al periodo normanno (tardo secolo XI - inizio secolo XII). Insieme con la Chiesa italo-greca di San Daniele Profeta, formava l'asse originale del pi\u00f9 antico rione del paese (si veda la tesi di laurea dell'architetto Innocenzo Bortone). Oggi rimangono solo le mura di cinta con il fossato, le torri e i resti della cappella all'interno. Durante il saccheggio del 1552 fu dato alle fiamme. Il castello, baronale prima e marchesale dal XVI secolo, dimora delle diverse famiglie feudatarie che si sono succedute, \u00e8 attualmente visitabile.\nDurante i lavori di riqualificazione della piazza a cui si affaccia, sono state rinvenute camere con al loro interno delle ossa, le prime stime si attestano intorno al 1700, attualmente sono incorso gli scavi archeologici.\nCappella rupestre.\nNel rione San Vito, nella zona adiacente al seicentesco Convento dei Cappuccini con la chiesa di san Francesco, vi \u00e8 una serie di grotte a forma cubica risalente presumibilmente al 700 d.C. Le varie grotte sono distribuite in circa 10-20 metri e sono apparentemente connesse fra di loro tramite piccoli tunnel di cui ancora non si conosce l'uso.\nTeatro Kamaraton.\nL\u2019anfiteatro Kamaraton, in localit\u00e0 Traforo sottostante il castello medioevale, viene edificato nel 1997 ed \u00e8 utilizzato per concerti e spettacoli teatrali. Unico nel Cilento se non in tutta Italia per via della sua peculiarit\u00e0, ovvero il teatro \u00e8 interamente costruito con fossili di selce.\nMuseo Civico di Camerota.\nSi tratta di un Museo della Civilt\u00e0 Contadina e dell'Artigianato, la cui visita \u00e8 gratuita. All'interno vi \u00e8 raccontata tutta la storia di Camerota attraverso foto e oggetti dall'Unit\u00e0 d'Italia fino ad oggi. Il sito del museo, dal XVI alla met\u00e0 del XX secolo, ha ospitato il Carcere del Comune.\nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti a Camerota con regolare permesso di soggiorno erano , pari a circa il 5,6% della popolazione. Le nazionalit\u00e0 pi\u00f9 rappresentate erano::\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; il comune appartiene all'omonima forania della diocesi di Teggiano-Policastro, comprendente tre parrocchie:\nL'altra confessione cristiana presente \u00e8 quella Evangelica con una comunit\u00e0:\nGeografia antropica.\nFrazioni.\nMarina di Camerota.\nMarina di Camerota \u00e8 la frazione camerotana pi\u00f9 popolosa, con circa 3.500 abitanti. Situata ad 8\u00a0km da Palinuro, \u00e8 una localit\u00e0 balneare rinomata e in pi\u00f9 occasioni premiata anche col riconoscimento \"Bandiera Blu\". La fascia costiera del comune di Camerota si estende dalla \"Grotta del Ciclope\" (non lontana da Palinuro) alla spiaggia delle Lentiscelle. La frazione \u00e8 inoltre dotata di un porto, frequentato da pescherecci e aliscafi, in continua evoluzione strutturale nonch\u00e9 uno dei pi\u00f9 grandi nel Cilento e nella provincia di Salerno. Di particolare interesse turistico sono le grotte paleontologiche e il MUVIP - Museo Virtuale del Paleolitico.\nLentiscosa.\nLentiscosa \u00e8 una frazione del Comune di Camerota citata gi\u00e0 in documenti dell'anno mille; la toponomastica \u00e8 in larga misura longobarda.\nCon circa 400 abitanti\nIl suo territorio si estende dal Porto degli Infreschi (un porto naturale caratterizzato da grotte e piccole spiagge) a sud-ovest, toccando a nord la localit\u00e0 Chiano (oltre 400 metri dal livello del mare, confinante con una valle scoscesa verdeggiante) fino ad arrivare alla Spiaggia delle Lentiscelle a sud-est.\nDi particolare importanza \u00e8 la chiesa parrocchiale di Santa Maria delle Grazie. Ampliata nel 1493, \u00e8 giunta fino ai giorni nostri attraverso continui restauri. La cupola \u00e8 stata recentemente ricoperta con maioliche bicolore seicentesche riprendendo quelle preesistenti.\nPi\u00f9 recente (1656) \u00e8 la chiesa di Santa Rosalia, patrona del centro, eretta sulla collina omonima. Qui ogni anno si svolge una celebrazione in suo onore in quattro giorni, dal 1\u00ba al 4 settembre. All'interno dell'antico borgo \u00e8 situata la piccola chiesa di Santa Maria dei Martiri con dipinti di sapore basiliano. Nel paese ci sono le cappelle dedicate a Santa Sofia, a Sant'Antonio, alla Madonna di Piedigrotta e infine a San Lazzaro, gi\u00e0 Santa Maria di Porto Salvo. Interessanti alcuni portali nel centro storico.\nNell'agosto del 2013 la spiaggia di Cala Bianca, nel territorio di Lentiscosa, \u00e8 stata insignita della qualifica di Spiaggia pi\u00f9 bella d'Italia, arrivando prima nella classifica di Legambiente.\nLicusati.\nLicusati (gi\u00e0 comune) \u00e8 una frazione collinare, situata a circa 4\u00a0km da Camerota e 9,5 dalla \"Marina\", sulla strada provinciale che da Marina di Camerota porta al ricongiungimento con la strada statale 562 dir., a 2\u00a0km da San Severino (frazione di Centola, sede della sua stazione ferroviaria).\nL'abitato, di circa 2.500 abitanti, sorge a 260 m s.l.m., ai piedi del monte Croce del Calvario (643 m), e si estende in una vallata dove sorgono migliaia di piante di olivo (detto Pisciottano). A meno di 2\u00a0km da Licusati si trova il santuario della Santissima Annunziata che si festeggia il 18 maggio e l'8 settembre.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "1122737", "revid": "287204", "url": "https://it.wikipedia.org/wiki?curid=1122737", "title": "Astyanax jordani", "text": "Astyanax jordani, conosciuto comunemente come Caracide cieco delle caverne \u00e8 un piccolo pesce d'acqua dolce appartenente alla famiglia \"Characidae\".\nDistribuzione e habitat.\nQuesto pesce \u00e8 diffuso nelle acque sotterranee delle grotte del Messico.\nDescrizione.\nIl caracide cieco ha un corpo allungato, leggermente compresso ai fianchi, con dorso e ventre dal profilo leggermente convesso; le pinne sono allungate. &lt;br&gt;\nLa caratteristica fisica pi\u00f9 evidente \u00e8 la mancanza degli occhi, atrofizzati fino a scomparire, poich\u00e9 questa specie abita le grotte oscure e totalmente prive di luce. La linea laterale e l'olfatto sono oltremodo sviluppati, rendendo i movimenti del pesce identici a quelli delle specie di superficie. &lt;br&gt;\nLa pelle e le scaglie sono trasparenti e lasciano vedere vasi sanguigni, muscoli e organi interni: da qui la colorazione bianco-rosata del caracide cieco. &lt;br&gt;\nRaggiunge una lunghezza di 9 cm.\nEvoluzione.\nQuesta specie \u00e8 un'evoluzione piuttosto recente di \"Astyanax mexicanus\", della quale era considerata sottospecie fino a pochi anni fa.\nRiproduzione.\nLa fecondazione \u00e8 esterna, le uova fecondate cadono verso il fondo, inserendosi in anfratti o rotolando sul substrato, evitando di essere predate da altri animali o dagli stessi genitori.\nAcquariofilia.\nSpecie protetta, \u00e8 facilmente reperibile in commercio ed allevato su scala industriale soprattutto in itticolture asiatiche."}
{"id": "1122739", "revid": "6923", "url": "https://it.wikipedia.org/wiki?curid=1122739", "title": "Febronianesimo", "text": "Il febronianesimo (o \"febronianismo\") \u00e8 un sistema politico-ecclesiastico che ebbe una grande influenza nella seconda met\u00e0 del XVIII secolo. Suo rappresentante principale fu Johann Nikolaus von Hontheim (conosciuto col nome di Febronio), vescovo ausiliare di Treviri, nell'attuale Germania, che nel 1763 scrisse la sua opera fondamentale, dal titolo: \"De statu ecclesiae et legittima potestate romani pontificis liber singularis ad reuniendos dissidentes in religione christianos compositus\". Partendo dai principi del Gallicanesimo, che aveva appreso a Lovanio seguendo le lezioni del canonista Van Espen, Hontheim prosegue sulla medesima via, ma raggiungendo un radicalismo acceso che lasciava alle spalle il Gallicanesimo tradizionale per sviluppare una teoria sulla organizzazione ecclesiastica fondata sulla negazione della costituzione monarchica della Chiesa. Il suo intento era di riconciliare le posizioni della Chiesa protestante con quella cattolica, diminuendo il potere e l'autorit\u00e0 del papa. Si tratta di una forma di Conciliarismo.\nIdee principali.\nSecondo Febronio, Ges\u00f9 Cristo ha affidato il potere delle due chiavi non solo al papa, ma a tutta la Chiesa, in tutte le sue singole realt\u00e0. Il papa ha s\u00ec un certo primato, che resta comunque subordinato alla Chiesa universale. Egli, in quanto simbolo dell'unit\u00e0 della Chiesa, capo e difensore delle sue leggi, ha s\u00ec il diritto di proporre leggi e di inviare legati o ambasciatori nello svolgimento delle sue funzioni primaziali, ma solo in forza del suo \"principatus\", non perch\u00e9 abbia un reale potere di giurisdizione sulle Chiese locali.\nIl fondamento della Chiesa infatti sta nell'episcopato intero, e il papa \u00e8 solo un \"primus inter pares\" (uno fra eguali).\nNe consegue che il papa \u00e8 sottomesso al Concilio, convocato dall'episcopato intero; e i vescovi sono veri e propri collaboratori, e non semplicemente dei consiglieri. I decreti conciliari non hanno bisogno di essere confermati dal papa, che nemmeno li pu\u00f2 modificare. Anzi, in caso di divergenze, in campo morale o disciplinare, ci si pu\u00f2 appellare contro le decisioni papali direttamente ad un Concilio.\nInoltre il papa, non avendo pi\u00f9 giurisdizione universale, non pu\u00f2 nominare o destituire i vescovi: questo compito spetta ai sinodi provinciali o locali, i cui poteri sono stati usurpati nel corso della storia, dai diversi papi regnanti.\nBisogna, secondo il Febronio, ritornare alla Chiesa delle origini e restituire ai vescovi il loro potere legittimo. Ostacolo principale non \u00e8 il papa in s\u00e9, ma la Curia romana, che bisogna ad ogni costo combattere con tutti i mezzi legittimi e propri, tra cui i sinodi episcopali nazionali o provinciali. Se il papa non accetta questo nuovo stato di cose, spetta ai principi e soprattutto all'imperatore, in cooperazione con i vescovi, costringerlo ad accettare, fino ad arrivare a rifiutargli l'obbedienza dovuta in quei campi in cui il papa ha usurpato la giurisdizione dei vescovi.\nGli studiosi attribuiscono a Febronio anche l'idea della tolleranza. In realt\u00e0, come confermato da autorevole dottrina (Balbi R.), dall'opera del vescovo di Treviri non emerge in alcun modo un'idea di tolleranza religiosa (l'autore, infatti, parlava piuttosto di dialogo con gli eretici per convertirli alla vera fede della \"Chiesa Appostolica\"). \u00c8 il movimento che \u00e8 nato negli anni successivi (Febronianesimo) prendendo ispirazione dal \"De statu Ecclesia\", che si \u00e8 fatto portavoce di un vero ed autentico messaggio di tolleranza religiosa.\nRicezione delle idee di Febronio.\nBench\u00e9 i principi di Febronio non fossero originali (vedi il Concilio di Costanza e Basilea del XV secolo), la forza e la profondit\u00e0 dei suoi studi fecero s\u00ec che essi venissero accettati e largamente diffusi, soprattutto in Germania.\nIl libro di Febronio venne condannato dal papa il 5 febbraio 1764, e con un Breve del 21 maggio Clemente XIII ordin\u00f2 la distruzione di tutti gli esemplari dell'opera. L'ordine papale per\u00f2 ebbe un'accoglienza diversa: in alcune diocesi infatti l'ordine di distruggere il libro venne completamente ignorato; in altre diocesi, si volle dapprima aspettare il giudizio emesso da speciali e neutrali commissioni; in altre diocesi infine (se ne contano 9), l'opera venne distrutta.\nMalgrado questo, le idee di Febronio trovarono viva accoglienza presso i principi tedeschi e soprattutto presso i vescovi, che nella maggioranza dei casi erano principi-vescovi, gi\u00e0 indipendenti dall'imperatore sul piano politico, e che ora aspiravano anche ad una indipendenza ecclesiastica: consideravano infatti come ingiustificabili le ingerenze della curia romana nelle loro prerogative sovrane e volevano stabilire con fermezza la loro indipendenza dal papa stesso.\nI principi (soprattutto in Austria, in Toscana, a Napoli, in Portogallo), nelle loro riforme \u201cilluminate\u201d, fecero energici sforzi per riformare la Chiesa, a partire dalla idee di Febronio.\nIn Italia si possono ricordare soprattutto il Sinodo di Pistoia e il vescovo riformatore Scipione de' Ricci. In Germania occorre menzionare i 23 articoli redatti dai tre principi \nelettori, i vescovi di Magonza, Colonia e Treviri, che nel 1786 stillarono un elenco di lamentele contro la curia romana, che si ispiravano alle idee di Febronio (bench\u00e9 questi non avesse avuto parte diretta nella loro stesura), e che invocavano l'aiuto dell'Imperatore per la loro attuazione. La rivoluzione francese mise fine a questo tentativo di indipendenza della chiesa tedesca."}
{"id": "1122740", "revid": "1610933", "url": "https://it.wikipedia.org/wiki?curid=1122740", "title": "Opossum Comune", "text": ""}
{"id": "1122741", "revid": "599013", "url": "https://it.wikipedia.org/wiki?curid=1122741", "title": "Strada statale 6 Via Casilina", "text": "La strada statale 6 Via Casilina (SS 6), dal bivio con la ex strada statale 6 dir Casilina nel comune di San Pietro Infine al comune di Pastorano, o strada regionale 6 Via Casilina (SR 6), nel Lazio, \u00e8 un'importante strada regionale e statale italiana di collegamento interregionale.\nPercorso.\nSeguendo pressappoco il tragitto della vecchia via consolare romana Via Casilina, inizia a Roma, attraversando una parte della citt\u00e0, continua poi attraverso il frusinate e il casertano e termina nel comune di Pastorano, dove si immette sulla strada statale 7 Via Appia.\nStoria.\nIn seguito al decreto legislativo n. 112 del 1998, dal 2001, la gestione del tratto Roma - San Pietro Infine, \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Roma e alla Provincia di Frosinone."}
{"id": "1122744", "revid": "1880704", "url": "https://it.wikipedia.org/wiki?curid=1122744", "title": "Vigilanza", "text": ""}
{"id": "1122745", "revid": "287204", "url": "https://it.wikipedia.org/wiki?curid=1122745", "title": "Dono Doni", "text": "Biografia.\nDono Doni fu allievo di Giovanni Spagna. Successivamente sub\u00ec l'influsso della maniera di Giulio Romano, diffusa in Umbria da Jacopo Siculo e Raffaellino del Colle.\nNel 1543 decor\u00f2, insieme a Raffaellino del Colle, la cappella della Rocca Paolina a Perugia, andata distrutta. Allo stesso anno risale la \"Nativit\u00e0\", conservata nella Pinacoteca civica di Bettona, dove l'influsso di Giulio Romano si somma conoscenza della coeva maniera fiorentina. \nLa produzione matura coincide con una piena adesione allo stile artistico di Michelangelo\nTra le altre opere principali si ricordano \"Il Calvario\" nel refettorio della Basilica di Santa Maria degli Angeli del 1561, una \"Piet\u00e0\" presente nel Duomo di Gubbio, la \"Crocifissione\" (1583) e \"Deposizione\" (1583) per la Cattedrale di San Rufino ad Assisi. \nFu maestro ed ispiratore di Ascensidonio Spacca, pi\u00f9 noto come il \"Fantino\", e del figlio Lorenzo Doni."}
{"id": "1122755", "revid": "98720", "url": "https://it.wikipedia.org/wiki?curid=1122755", "title": "Metropolitana di londra", "text": ""}
{"id": "1122756", "revid": "24989", "url": "https://it.wikipedia.org/wiki?curid=1122756", "title": "Autostrada A1 (Slovenia)", "text": "Lautostrada A1 (\"avtocesta A1\", \"Primorska in \u0160tajerska avtocesta\") \u00e8 la pi\u00f9 importante autostrada slovena. Collega \u0160entilj, localit\u00e0 nei pressi del confine con l'Austria a Capodistria posta sulla costa adriatica. Taglia da Nord-Est a Sud-Ovest tutto il territorio sloveno toccando le principali citt\u00e0 della nazione. Da essa si dipartono tutte le altre primarie arterie del Paese, che la connettono con gli stati vicini.\nIl tratto tra Vrhnika e Postumia (\"Postojna\"), aperto il 29 dicembre 1972, fu il primo tratto autostradale aperto nel paese, allora parte integrante della Jugoslavia. La connessione con Capodistria fu aperta il 28 novembre 2004. L'ultimo tratto, da Trojane a Blagovica, fu aperto il 12 agosto 2005.\nIl 14 agosto 2009 \u00e8 stato aperto l'ultimo tratto della tangenziale est di Maribor, tra Pesnica e Slivnica; i lavori per la costruzione di questi 10,5\u00a0km, iniziati nel 2002, si sono protratti per oltre 7 anni. Il costo previsto dell'investimento ammonta a 272 milioni di euro.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta)."}
{"id": "1122757", "revid": "141388", "url": "https://it.wikipedia.org/wiki?curid=1122757", "title": "Mullah Dadullah", "text": ""}
{"id": "1122764", "revid": "110157", "url": "https://it.wikipedia.org/wiki?curid=1122764", "title": "Serie A1 2006-2007 (pallavolo femminile)", "text": "La Serie A1 italiana di pallavolo femminile 2006-2007 si \u00e8 svolta dal 25 novembre 2006 al 13 giugno 2007: al torneo hanno partecipato dodici squadre di club italiane e la vittoria finale \u00e8 andata per la prima volta alla Pallavolo Sirio Perugia.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nAl campionato di Serie A1 2006-07 hanno partecipato dodici squadre: quelle neopromosse dalla Serie A2 sono state il River Volley, vincitrice del campionato, e il Jogging Volley Altamura, vincitrice dei play-off promozione."}
{"id": "1122765", "revid": "124527358", "url": "https://it.wikipedia.org/wiki?curid=1122765", "title": "Il servitore di due padroni", "text": "Il servitore di due padroni (anche nota come Arlecchino servitore di due padroni da una messa in scena di Giorgio Strehler), \u00e8 una celebre commedia di Carlo Goldoni, scritta dall'autore veneto nel 1745.\nIn piena sintonia con la tradizione della Commedia dell'arte, Goldoni scrisse l'opera in forma di canovaccio in funzione di Antonio Sacco, il quale, secondo l'usanza del tempo, recitava improvvisando. Con successive riscritture, l'opera si dot\u00f2 di un copione steso per intero, cos\u00ec come voleva la graduale riforma del suo autore.\nTrama.\nAl centro della commedia troviamo Truffaldino, servo di due padroni, che, per non svelare il suo inganno e per perseguire il suo unico intento, ovvero mangiare a saziet\u00e0, intreccia la storia all'inverosimile, creando solo equivoci e guai.\nLa commedia si apre a Venezia in casa di Pantalone de' Bisognosi, anziano mercante che sta assistendo alla promessa di matrimonio tra sua figlia, Clarice, e Silvio, figlio del Dottore Lombardi. I due sono innamorati ed \u00e8 una fortuna che possano promettersi, dato che Federigo Rasponi, agiato torinese cui Clarice era destinata, \u00e8 morto in una lite a causa della sorella di lui, Beatrice.\nAlla promessa assistono Smeraldina, giovane serva di Clarice a casa di Pantalone e Brighella, locandiere veneziano che fa da testimone. Inaspettatamente, nella scena irrompe Truffaldino, il giovane servo venuto per annunciare il suo padrone; si tratta proprio di Federigo Rasponi, venuto in Venezia per incontrare la sua futura sposa e per chiarire gli affari sulla dote della ragazza. In realt\u00e0, colui che si presenta in casa degli allibiti personaggi \u00e8 Beatrice Rasponi, sorella del defunto in vesti da uomo, per poter andare in cerca di Florindo Aretusi, suo amante fuggito a Venezia in seguito al colpo mortale inferto di sua mano proprio a Federigo e che lei sta inseguendo.\nBrighella riconosce Beatrice ma non svela l'inganno dinanzi ai presenti e, anzi, sta al gioco facendosi da garante per assicurare tutti che lo sconosciuto che si trovavano di fronte fosse proprio Federigo Rasponi. Neanche Truffaldino, incontrato da Beatrice nel Bergamasco, sa nulla della vera identit\u00e0 del suo padrone. Il suo unico obiettivo \u00e8 riempire la pancia, essendo perennemente tormentato dalla fame e dall'ingordigia. Non soddisfatto del trattamento di Beatrice, che trascura gli orari del pranzo e lo lascia spesso da solo, per uno scherzo del destino si trova a servire un altro padrone, che si rivela essere Florindo Aretusi sotto il falso nome di Orazio Ardenti.\nBeatrice e Florindo sono vittime delle bugie, dell'ingordigia e della scaltrezza dell'abile servitore e si ritrovano alloggiati nella locanda di Brighella in cerca l'uno dell'altro. Per svincolarsi da situazioni critiche, Truffaldino non fa altro che creare guai su guai. Per non farsi scoprire, addossa tutte le responsabilit\u00e0 sul fantomatico Pasquale, servo che in realt\u00e0 non esiste. Anche quando Beatrice e Florindo si rincontreranno, Florindo creder\u00e0 che il servitore di Beatrice sia Pasquale e viceversa. Truffaldino soffre la fame, mente, corteggia, ama, finge di saper leggere, serve acrobaticamente due padroni in stanze diverse, pasticcia la trama e la risolve, tutto ci\u00f2 mentre lo pseudo-Federigo Rasponi complica la vita dei due amanti Silvio e Clarice e delle rispettive famiglie.\nLa finzione di Truffaldino porta al culmine dell'imbarazzo nel momento in cui egli scambia il contenuto di due bauli, uno di Beatrice e l'altro di Florindo. Il servitore deve giustificare a Beatrice come mai sia entrato in possesso di lettere che appartengono a Florindo. A quest'ultimo, viceversa, Truffaldino viene invece obbligato a spiegare perch\u00e9 ha con s\u00e9 un ritratto di propriet\u00e0 di Beatrice. La scusa che Truffaldino racconta ad entrambi \u00e8 quella di avere ereditato questi oggetti da un precedente padrone defunto.\nQuando la situazione sembra irrimediabile, e Beatrice e Florindo minacciano di suicidarsi convinti che i rispettivi amanti siano morti, Truffaldino riesce a risolvere ogni cosa. I due padroni innamorati si ritrovano per caso e sono condotti a nozze, Clarice e Silvio con le rispettive famiglie si riappacificano, non appena viene svelato l'inganno di Beatrice, Truffaldino e Smeraldina ottengono il permesso di sposarsi. Il servo scaltro si svela solo per amore della servetta. \"Ho fatto una gran fadiga, ho fatto anca dei mancamenti, ma spero che, per rason della stravaganza, tutti si siori me perdoner\u00e0\" e vissero tutti felici e contenti.\nContesto culturale.\nIl ceto sociale predominante ne \"Il servitore di due padroni\" \u00e8 la borghesia, classe emergente nell'epoca settecentesca. Pantalone \u00e8 infatti un anziano mercante che si \u00e8 arricchito facendo svariati affari; Brighella \u00e8 un locandiere e la sua attivit\u00e0 \u00e8 fruttuosa: tanti sono i clienti e i camerieri che lavorano alla sua locanda. Florindo intrattiene affari con diversi mercanti durante il suo alloggio a Venezia, e Beatrice orchestra l'inganno ai danni di Pantalone per i soldi della dote. Truffaldino e Smeraldina sono i due servi, ma vengono comunque esaltati dall'autore per la loro prontezza e scaltrezza, per la loro capacit\u00e0 di adattarsi e di sopravvivere.\nEmerge anche la distanza tra i giovani e vecchi. Si pu\u00f2 notare osservando Pantalone e Clarice: il primo vorrebbe che la figlia sposasse Federigo Rasponi per l'impegno preso, per il nome e l'onore della famiglia e per gli affari gi\u00e0 intavolati in merito alla dote, mentre Clarice si vorrebbe ribellare alle decisioni del padre, perch\u00e9 il suo desiderio \u00e8 sposare Silvio di cui \u00e8 innamorata. Stesso discorso vale per il dottore Lombardi e Silvio: il primo \u00e8 in collera con Pantalone per lo sgarbo subito al nome di Clarice. La loro rabbia ha la stessa direzione ma per motivi opposti.\nUno degli intenti dell'autore \u00e8 mettere in risalto la figura femminile e la sua emancipazione. Beatrice, ad esempio, \u00e8 una donna intraprendente e indipendente: si vestiva gi\u00e0 da uomo per andare a cavallo quando abitava con il fratello a Torino; dopo la morte di quest'ultimo, scappa di casa travestita da uomo per cercare il suo amore, ottenendo cos\u00ec rispetto da una comunit\u00e0 che ancora non d\u00e0 libert\u00e0 a quello che \u00e8 considerato il \"sesso debole\", come possiamo riscontrare nella figura di Clarice sottomessa al padre. Clarice stessa si ribella alle ingiuste decisioni di Pantalone che va a toccare una sfera intima dell'essere umano. Smeraldina, la servetta di Clarice, si fa invece portavoce delle donne, ribadendone l'importanza e denunciando i soprusi degli uomini. Quando l'inganno di Beatrice viene svelato, nessuno la critica o la condanna. Goldoni ha quindi una visione perspicace e anche illuminista della donna, in un secolo di grandi cambiamenti come il Settecento.\nIl discorso non \u00e8 poi cos\u00ec dissonante all'interno della vitale cittadina veneziana. L'autore veneto esalta anche la nascente borghesia, ma anche le capacit\u00e0 di adattarsi e la scaltrezza di chi riesce sempre a cavarsela (Truffaldino).\nUn'altra idea al centro dell'opera \u00e8 senza dubbio l'amore e come questo viene visto dai personaggi della commedia. Goldoni non \u00e8 un romantico: l'idea dell'amore \u00e8 collegata all'utile, al denaro (la dote di Clarice) e all'onore (ad esempio per la famiglia Lombardi). D'altra parte vediamo come Clarice e Silvio, Beatrice e Florindo, Truffaldino e Smeraldina siano realmente innamorati. Se l'utile ed il sentimento non si ostacolano, che ben venga. Altrimenti sar\u00e0 sempre l'utile a prevalere (come possiamo notare dalla decisione di Pantalone di far sposare Clarice con Federigo Rasponi).\nFunzione complessiva.\n\"Il servitore di due padroni\" \u00e8 un'opera di intrattenimento, comica e divertente. L'unico personaggio ironico \u00e8 Smeraldina, che con i suoi \"a parte\" sottili fa ridere il pubblico. Solo Beatrice ha uno spessore psicologico: \u00e8 intraprendente, soffre per amore, \u00e8 coraggiosa.\nL'opera \u00e8 ancora fortemente legata alla Commedia dell'Arte; molti personaggi rappresentano delle maschere, che parlano in dialetto e possono essere di secondaria importanza. Truffaldino stesso (cio\u00e8 Arlecchino) \u00e8 a met\u00e0 tra una maschera (caricatura) ed un personaggio.\nL\"Arlecchino servitore di due padroni\" di Strehler.\nIl personaggio di Truffaldino deriva dalla maschera della Commedia dell'Arte chiamata Arlecchino, che il regista Giorgio Strehler decise di recuperare. Il 24 luglio 1947 cos\u00ec debutt\u00f2 al Piccolo Teatro di Milano \"Arlecchino servitore di due padroni\". Il cambio del titolo venne fatto da Strehler in funzione della \"tourn\u00e9e\" internazionale che lo spettacolo di l\u00ec a poco avrebbe intrapreso sapendo che il nome di Arlecchino, data la sua notoriet\u00e0, avrebbe richiamato pi\u00f9 pubblico che non con il titolo originario di Goldoni.\nLo spettacolo venne pensato a chiusura della stagione, mai immaginando che avrebbe avuto una vita pi\u00f9 longeva di quella del suo regista creatore.\nLe diverse edizioni dello spettacolo cadenzarono per 50 anni le stagioni del Piccolo Teatro di Milano, tuttora \u00e8 lo spettacolo che pi\u00f9 di ogni altro porta nel mondo i gesti del Teatro Italiano.\nTra le varie edizioni si ricordano:\nIl ruolo di Arlecchino venne affidato a Marcello Moretti, che lo lascer\u00e0, alla morte, a Ferruccio Soleri. Lo spettacolo ebbe ed ha tuttora un enorme successo, tanto da andare in tourn\u00e9e in tutto il mondo, dall'America latina alla Cina, ed essere presentato, nel corso degli anni, ad importanti manifestazioni culturali come il Festival di Edimburgo. Dal 1947 ad oggi lo spettacolo conta 2200 repliche ed \u00e8 arrivato alla XIII edizione (sebbene la X edizione fu l'ultima ad avere la firma di Strehler). Nel 2019 il ruolo \u00e8 passato ad Enrico Bonavera, che lo aveva interpretato periodicamente fino dal 2002.\nL'Arlecchino strehleriano \u00e8 sorprendentemente agile, buffonesco, incastonato in un palco metateatrale intorno e dentro al quale agiscono i vari personaggi. Sul proscenio, una fila di candele che vengono accese all'inizio della rappresentazione e spente al suo termine fanno da filo conduttore tra il teatro moderno e la perduta tradizione della commedia dell'arte, cui i diversi allestimenti di Strehler guardano con nostalgica e sempre rinnovata passione.\nDal 2000 circa, con alcune variazioni, la compagnia \u00e8 cos\u00ec composta:\nArlecchino-Ferruccio Soleri \nPantalone-Giorgio Bongiovanni\nClarice- Annamaria Rossano\nDottor Lombardi-Tommaso Minniti\nSilvio-Stefano Onofri\nFlorindo-Sergio Leone\nBeatrice-Giorgia Senesi \nSmeraldina- Alessandra Gigli\nBrighella-Enrico Bonavera \nSuggeritore-Alighiero Scala\nPrimo cameriere-Francesco Cordella"}
{"id": "1122766", "revid": "1318658", "url": "https://it.wikipedia.org/wiki?curid=1122766", "title": "Parco nazionale dei Monti Rwenzori", "text": "Il parco nazionale del Ruwenzori \u00e8 un parco nazionale dell'Uganda, patrimonio dell'umanit\u00e0 dell'UNESCO, situato sul massiccio del Ruwenzori. Copre una superficie di quasi 1000 km\u00b2 e vi si trovano la terza vetta pi\u00f9 alta dell'Africa e numerose cascate, laghi e ghiacciai. \u00c8 particolarmente noto per le forme di vita vegetale.\nStoria.\nIl parco nazionale del Ruwenzori venne istituito nel 1991 e nel 1994 venne dichiarato patrimonio dell'umanit\u00e0 dell'UNESCO per la spettacolarit\u00e0 del paesaggio. Sfortunatamente, tra il 1997 e il giugno 2001, esso venne occupato da milizie ribelli, tanto che dal 1999 al 2004 figur\u00f2 sulla lista dei patrimoni dell'umanit\u00e0 in pericolo a causa dell'insicurezza e della mancanza di risorse.\nGeografia.\nIl parco nazionale del Ruwenzori si trova nell'Uganda sud-occidentale, sul versante orientale del ramo occidentale della Rift Valley (il cosiddetto Rift Albertino). \u00c8 situato lungo il confine con la Repubblica Democratica del Congo e confina con il parco nazionale dei Virunga, anch'esso patrimonio dell'umanit\u00e0, per un tratto di 50 km. Si trova a cavallo dei distretti di Bundibugyo, Kabarole e Kasese, a 25 km dalla citt\u00e0 di Kasese. Copre una superficie di 996 km\u00b2 e il 70% di esso si trova a un'altitudine superiore ai 2500 m. Il parco si estende per 120 km di lunghezza e 48 di larghezza.\nIl parco ricopre la maggior parte della zona centrale e orientale del massiccio del Ruwenzori, una catena montuosa che si innalza al di sopra delle aride pianure appena a nord dell'equatore. Queste montagne sono pi\u00f9 alte delle Alpi e sono ammantate di neve. Entro i confini del parco si trova il monte Stanley: la Cima Margherita, una delle cime gemelle di questo monte, \u00e8 la terza vetta pi\u00f9 alta dell'Africa (5109 m). Anche la quarta e quinta vetta pi\u00f9 alte dell'Africa (il monte Speke e il monte Baker) si trovano nel parco. Il parco ospita ghiacciai, nevai, cascate e laghi ed \u00e8 uno dei paesaggi montani pi\u00f9 spettacolari dell'Africa.\nFlora e fauna.\nIl parco ospita molte specie endemiche del Rift Albertino, diverse delle quali in pericolo di estinzione. Particolarmente elevata \u00e8 la diversit\u00e0 di piante e alberi. Il parco \u00e8 celebre per la sua flora, che \u00e8 stata descritta come una delle pi\u00f9 straordinarie del mondo. Nel parco vi sono cinque distinte zone di vegetazione, a seconda dell'altitudine. Qui vivono 89 specie di uccelli, 15 di farfalle e quattro di primati. La fauna, che cambia anch'essa a seconda dell'altitudine, comprende elefanti di foresta, scimpanz\u00e9, procavie, guereza, cercopitechi barbuti, cefalofi e turachi del Ruwenzori.\nTurismo.\nIl territorio del parco \u00e8 di propriet\u00e0 del governo ugandese, che lo gestisce attraverso l'Uganda National Parks. Pur trattandosi di una zona protetta, il prelievo delle risorse pu\u00f2 essere autorizzato da un consiglio di amministrazione. Kasese, che sorge 437 km ad ovest della capitale Kampala, \u00e8 la porta d'accesso del parco. Nella citt\u00e0 vi sono alberghi e lodge, mentre il parco dispone di campeggi, di una buona rete di sentieri e rifugi per gli escursionisti. Vi sono vari percorsi di trekking e arrampicata, molti dei quali attraversano scenari spettacolari. Il sentiero da trekking pi\u00f9 popolare \u00e8 un circuito del parco della durata di sette giorni."}
{"id": "1122769", "revid": "1610933", "url": "https://it.wikipedia.org/wiki?curid=1122769", "title": "Airone del sole", "text": ""}
{"id": "1122771", "revid": "46291", "url": "https://it.wikipedia.org/wiki?curid=1122771", "title": "Eurypyga", "text": ""}
{"id": "1122775", "revid": "287204", "url": "https://it.wikipedia.org/wiki?curid=1122775", "title": "Macellum", "text": ""}
{"id": "1122786", "revid": "181699", "url": "https://it.wikipedia.org/wiki?curid=1122786", "title": "Sostituto processuale", "text": "Il sostituto processuale si ha nel momento in cui un soggetto non ha la capacit\u00e0 di agire o non la utilizza ed un terzo agisce in nome proprio ma per conto altrui nell'esercizio della stessa. Si differenzia dalla Rappresentanza in quanto il soggetto agisce in nome proprio, mentre nella rappresentanza il soggetto agisce in nome altrui e per conto altrui.\nUn esempio ne \u00e8 l'azione surrogatoria.\nLa sostituzione processuale \u00e8 disciplinata dall'articolo 81 cpc (\"fuori dei casi espressamente previsti dalla legge \"nessuno\" pu\u00f2 far valere nel processo in nome proprio un diritto altrui\").\nIl sostituto processuale \u00e8 un soggetto che agisce nel processo in nome proprio nei casi \"tassativamente\" indicati dalla legge ma per far valere un diritto altrui: \u00e8 quindi \"parte\" ma non \"titolare\" del diritto fatto valere. Gli atti che pone in essere hanno effetto anche per il titolare del diritto e gli effetti del giudicato si producono nei confronti del sostituto (che \u00e8 il titolare del diritto su cui la sentenza ha pronunciato).\nSi differenzia dalla rappresentanza in quanto il rappresentante agisce in nome altrui e non proprio e in quanto gli effetti del provvedimento finale colpiscono sia il sostituto che il sostituito."}
{"id": "1122789", "revid": "775372", "url": "https://it.wikipedia.org/wiki?curid=1122789", "title": "Tron 2.0", "text": "Tron 2.0 \u00e8 uno sparatutto in prima persona ispirato al film \"Tron\", proponendosi come sequel dello stesso. \u00c8 infatti ambientato 20 anni dopo gli eventi di \"Tron\", e si vestono i panni di Jet, un talentuoso programmatore che entrer\u00e0 nel mondo virtuale per fermare un potente virus.\nMultiplayer.\nNella modalit\u00e0 multiplayer, i giocatori si possono sfidare ad una gara con le peculiari \"Light Cycle\", delle futuristiche moto.\nVoci.\nI doppiatori del gioco includono Bruce Boxleitner e Cindy Morgan, due degli attori protagonisti del film originale (il primo nello stesso personaggio del film, Alan Bradley, la seconda con un nuovo personaggio), e Rebecca Romijn."}
{"id": "1122790", "revid": "33689", "url": "https://it.wikipedia.org/wiki?curid=1122790", "title": "Popolazione non attiva", "text": ""}
{"id": "1122791", "revid": "124123", "url": "https://it.wikipedia.org/wiki?curid=1122791", "title": "Tallasio", "text": "Biografia.\nQuando l'imperatore romano Costanzo II si trov\u00f2 a dover affrontare la ribellione di Magnenzio in occidente, decise di elevare al rango di \"caesar\" dell'Oriente il cugino Costanzo Gallo, uno dei pochi membri della dinastia costantiniana sopravvissuti alle purghe del 337. Per controllare meglio il cugino, decise di affiancargli degli uomini di propria fiducia: Tallasio, che aveva combattuto contro Magnenzio, venne nominato prefetto del pretorio d'Oriente (351), dunque comandante in capo dell'esercito, mentre Monzio Magno divenne capo della gerarchia civile. Il prefetto inviava regolarmente rapporti sull'operato del cesare all'imperatore.\nIn una occasione accadde che Gallo ordinasse la condanna a morte di un certo Clemazio di Alessandria d'Egitto, condanna eseguita dal \"comes orientis\" Onorato, il quale, per\u00f2, and\u00f2 poi a rapporto da Tallasio: il prefetto del pretorio protest\u00f2 per l'ingerenza di Gallo in questioni che non lo riguardavano (il comminare una condanna a morte), sia con Gallo che direttamente con Costanzo. Poich\u00e9 Costantina, la moglie di Gallo, aveva ottenuto la condanna di Clemazio in quanto pagata dalla suocera dell'alessandrino, molti membri del concilio cittadino di Antiochia accusarono loro colleghi con i quali erano in contrasto: Gallo li condann\u00f2 a morte con l'accusa di aver speculato sul prezzo del grano, e solo l'intervento di Tallasio fece s\u00ec che questi esponenti del concilio cittadino fossero salvati, ribadendo la propria giurisdizione.\nTallasio mor\u00ec di morte naturale nel 353, succeduto da Domiziano. Ebbe un figlio omonimo, anche lui nemico di Gallo e perci\u00f2 odiato da Giuliano, il quale, per\u00f2, lo perdon\u00f2."}
{"id": "1122792", "revid": "5245", "url": "https://it.wikipedia.org/wiki?curid=1122792", "title": "Accordatura aperta", "text": ""}
{"id": "1122800", "revid": "767487", "url": "https://it.wikipedia.org/wiki?curid=1122800", "title": "Days of Being Wild", "text": "Days of Being Wild (\"A Fei zheng chuan\", ) \u00e8 un film del 1991 scritto e diretto da Wong Kar-wai.\nTrama.\nNel 1960, in un centro cinematografico per giovani, il giovane carismatico e \"spaccacuori\" Yuddy, vive con una ex-prostituta la quale lo informa di essere stata la sua madre adottiva, ma non gli rivela l'identit\u00e0 di quella naturale. Questa scoperta distrugge Yuddy, il quale diviene vittima delle emozioni non controllandole. Yuddy nel contempo conosce due donne innamorate di lui, Su Lizhen e Mimi. Una serie di eventi lo porteranno in un mondo prima sconosciuto, sino a quando scoprir\u00e0 che la madre vive nelle Filippine e la raggiunge di conseguenza.\nDistribuzione.\nIl film \u00e8 stato presentato in anteprima mondiale all'edizione del Festival di Berlino il 23 febbraio 1991. La pellicola ha fatto la seconda apparizione il 13 marzo 1991 a New York (Stati Uniti). Poi ancora al Toronto Film Festival il 9 settembre 1991; al CineManila Film Festival nelle Filippine il 10 agosto 2003, al Milwaukee Film Festival egli Stati Uniti il 27 ottobre 2004;\nIl film \u00e8 stato distributio in Giappone il 28 marzo 1992, in Francia il 6 marzo 1996, in Germania il 4 giugno 1998, in Austria 13 novembre 1998, in Ungheria il 27 aprile 2006, in Finlandia il 4 agosto 2006, in Isvezia il 4 agosto 2006\nIl film \u00e8 conosciuto anche con i titoli \"Die Biografie des Rowdys Afei\" (Germania), \"Days of Being Wild\" (Stati Uniti, Finlandia, Svezia), \"The True Story of Ah Fei\" (Canada), \"A Fei zheng chuan\" (Giappone), \"Nos ann\u00e9es sauvages\" (Francia), \"Ah Fei's Story\" (Austria, Filippine, Ungheria).\nAccoglienza.\nLa pellicola ha incassato HK $ nel circuito cinematografico di Hong Kong. Il film \u00e8 riuscito a ottenere una tale notoriet\u00e0 nel cinema tanto da essere parodiato col lungometraggio \"Days of Being Dumb\", il film \u00e8 considerato dalla critica orientale una delle migliori pellicole mai prodotte dall'industria cinematografica di Hong Kong.\nRiconoscimenti.\nIn totale, il film ha vinto 5 premi su 11 candidature totali."}
{"id": "1122819", "revid": "15756", "url": "https://it.wikipedia.org/wiki?curid=1122819", "title": "Tormenti di un ambasciatore. L'anno conclusivo di Washington 1954", "text": "Tormenti di un ambasciatore - L'anno conclusivo a Washington, 1954 \u00e8 un'opera di Alberto Tarchiani\nTrama.\nQuesta cronaca quotidiana dell'ultimo anno di permanenza a Washington di Alberto Tarchiani \u00e8 documento utile per comprendere alcuni fondamentali passaggi della politica internazionale di quel periodo, caratterizzata dalla divisione in due blocchi contrapposti, e per i vividi ritratti di personalit\u00e0 politiche italiane e straniere. La Comunit\u00e0 Europea di Difesa (CED), la guerra in Indocina, la conclusione della vicenda di Trieste e il Patto Balcanico sono i principali temi che impegnano le diplomazie mondiali nel 1954. L'amministrazione repubblicana di Dwight D. Eisenhower opera nel crescente clima di tensione della guerra fredda, con problematiche per molti aspetti nuove e Tarchiani, pur ben riconoscendo i limiti di incertezza e scarsa capacit\u00e0 di seguire una linea coerente dell'azione statunitense, non ha alcuna esitazione nell'individuare in una stabile alleanza tra Roma e Washington l'unica possibilit\u00e0 per l'Italia di avere un ruolo internazionale e nel mondo occidentale, che ha come primaria preoccupazione il contenimento dell'influenza e dell'espansionismo sovietico.\nTarchiani ha ben chiare le debolezze e le incoerenze dell'amministrazione Eisenhower, soprattutto per l'atteggiamento dei settori pi\u00f9 conservatoridel partito repubblicano che, peraltro, determineranno la vittoria dei democratici alla Camera e al Senato nelle elezioni di met\u00e0 mandato che si svolgeranno nel novembre di quell'anno, ma in modo altrettanto chiaro sa quale deve essere la collocazione dell'Italia in un mondo bipolare e quali sono le necessit\u00e0 per farla proseguire nello sviluppo economico che si sta consolidando. La sconfitta francese a Dien Bien Phu, in Indocina, costringe la Francia di Pierre Mend\u00e8s-France a raggiungere a Ginevra, in luglio, un armistizio con i russo-cinesi che ha pi\u00f9 il sapore di una resa, ma che \u00e8 anche determinato dalle incertezze e divisioni sul come e sul se intervenire da parte degli americani e degli inglesi. Ginevra avr\u00e0 due conseguenze. La prima, a breve termine, sar\u00e0 la mancata ratifica da parte francese della CED, che Tarchiani, ma non solo lui, giudica un favore fatto all'URSS che, ovviamente, non vedeva favorevolmente la creazione di una forza di opposizione europea della quale facesse parte a pieno titolo la Germania dell'Ovest. Si pensi, ad esempio, che le truppe russe occupavano ancora l'Austria. In prospettiva, la seconda conseguenza si avr\u00e0 con il successivo impegno americano in Vietnam.\nPer quanto riguarda pi\u00f9 direttamente l'Italia, il punto nodale restava la questione di Trieste e la definizione dei confini delle zone di occupazione A e B. Da Belgrado, Tito aveva buon gioco nel procrastinare ogni decisione dopo che il suo distacco dall'URSS lo aveva reso utile pedina per gli americani che, a ridosso dell'area di diretta influenza russa, patrocinavano la creazione di un Patto Balcanico composto da Jugoslavia, Grecia e Turchia. L'azione congiunta di USA e Inghilterra, ma soprattutto dei primi i cui aiuti economici erano indispensabili alla Jugoslavia, la questione triestina si chiude in modo \u00abonorevole\u00bb - cos\u00ec lo definisce Tarchiani - dopo nove anni di estenuanti trattative. Il 5 ottobre viene dato l'annuncio ufficiale e Trieste ritorna a pieno titolo ad essere italiana.\nNel suo ultimo viaggio in Italia come ambasciatore, tra novembre e dicembre, Tarchiani incontra i maggiori esponenti politici e istituzionali e dai sintetici resoconti traspare come la maggiore preoccupazione di politica interna fosse l'atteggiamento del partito comunista e la possibilit\u00e0 di una sua presa del potere. Ne parla lo stesso Presidente della Repubblica, Luigi Einaudi, ed \u00e8 di fatto il tema centrale di tutti gli incontri. Curioso quanto riferisce di Giuseppe Saragat, vice presidente del Consiglio, che giudica Pietro Nenni, leader del PSI, pi\u00f9 pericoloso dello stesso Palmiro Togliatti ed esprime la convinzione che il caso Wilma Montesi, che aveva occupato le cronache dell'anno prima vedendo coinvolto Piero Piccioni, il figlio dell'allora vicepresidente del Consiglio, una montatura dei comunisti con la complicit\u00e0 di una \u201ccellula\u201d della magistratura (pag. 310 - Gioved\u00ec, 21 ottobre). Tarchiani ha un lungo colloquio anche con monsignor Giovan Battista Montini, futuro Paolo VI, che di l\u00ec a pochi giorni lascer\u00e0 la Segreteria di Stato Vaticana per essere stato nominato arcivescovo di Milano. Per raggiunti limiti di et\u00e0, Alberto Tarchiani, lascer\u00e0 il suo incarico a Washington alla fine dell'anno per rientrare definitivamente in Italia. Al suo posto come ambasciatore viene nominato Manlio Brosio."}
{"id": "1122823", "revid": "226458", "url": "https://it.wikipedia.org/wiki?curid=1122823", "title": "Monzio Magno", "text": "Biografia.\nProbabilmente proconsole a Costantinopoli, Monzio venne scelto dall'imperatore romano Costanzo II come \"quaestor sacri palatii\" del cugino Costanzo Gallo, eletto nel 350 \"caesar\" d'Oriente; contestualmente venne probabilmente nominato \"patricius\".\nMonzio mor\u00ec nel 353, in circostanze controverse. Il nuovo prefetto del pretorio, Domiziano, era stato inviato da Costanzo dal cugino, ad Antiochia, per intimargli di recarsi alla corte imperiale, a Milano, in quanto Costanzo era venuto a conoscenza dei problemi che stava creando in Oriente il governo di Gallo. Gallo ordin\u00f2 l'arresto di Domiziano, il quale venne difeso da Monzio: il \"quaestor\" si rivolse ai comandanti delle \"scholae\" (le guardie personali dell'imperatore), avvertendoli che un tale atto sarebbe stato tradimento, ma entrambi gli uomini furono picchiati e uccisi, dietro ordine di Gallo e istigazione del \"curator urbis\" Luscus, dai soldati della truppa. Una seconda versione dei fatti vuole Costanzo geloso dei successi di Gallo contro i Sasanidi, Domiziano inviato ad impedire che Gallo celebrasse un trionfo ad Antiochia, Monzio ricevere l'ordine di arrestare l'inviato di Costanzo e rifiutarsi sulla base della limitazione di potere di Gallo, e Costantina, moglie di Gallo e sorella di Costanzo, prendere Monzio dalla sedia e gettarlo ai soldati che l'uccisero.\nPrima di morire, Monzio aveva fatto i nomi di Epigono di Cilicia, un filosofo, e di Eusebio di Emesa, un oratore, che furono arrestati e processati. Secondo una testimonianza di Ammiano Marcellino, l'agire di Domiziano e di Monzio potrebbe essere stato legato ad un tentativo di colpo di Stato organizzato ai danni di Gallo: infatti i due arrestati erano \"tribuni fabricarum\" e, in quanto responsabili delle fabbriche di armi, avevano dato la loro disponibilit\u00e0 a rifornire di armi una eventuale sommossa contro Gallo. La reazione del cesare fu quella di organizzare una serie di processi per tradimento che non fecero altro che far precipitare la situazione fino alla sua destituzione, arresto ed esecuzione (354)."}
{"id": "1122825", "revid": "88740", "url": "https://it.wikipedia.org/wiki?curid=1122825", "title": "Faure Gnassingb\u00e9", "text": "Biografia.\nPrimi anni.\nFaure Essozimna Gnassingb\u00e9 nacque nella cittadina togolese di Afagnan il 6 giugno 1966. Studi\u00f2 a Parigi, alla Dauphine, dove ha studiato economia e relazioni internazionali. Ha inoltre conseguito un master in Business Administration presso la George Washington University. di Washington, rientrando in Togo, venne coinvolto nella gestione degli affari commerciali della sua famiglia, in qualit\u00e0 di consulente finanziario di suo padre. Nel giugno del 2002 Gnassingb\u00e9 si \u00e8 candidato al parlamento come un membro del Raggruppamento del Popolo Togolese (RPT) e ha vinto un seggio della citt\u00e0 di Blitta. Pi\u00f9 tardi il padre lo ha nominato coordinatore della commissione sulle privatizzazioni, ministro delle telecomunicazioni e delle miniere (dal 2003 al 2005).\n\u00c8 il solo dei tanti figli di Eyadema ad entrare in politica, Gnassingb\u00e9 \u00e8 stato considerato come un leader moderato considerato attendibile da parte dei militari. Nel 2003 la gestione delle elezioni presidenziali \u00e8 stata trasferita ad una commissione indipendente del Ministero degli Interni. Durante il governo del padre Gnassingb\u00e9 Eyad\u00e9ma, Faure Essozimna Gnassingb\u00e9 fu spesso indicato come probabile successore alla carica. Nel dicembre del 2002, per esempio, Gnassingb\u00e9 Eyad\u00e9ma si ammal\u00f2 gravemente; per consentire un eventuale passaggio di consegne al figlio, fece modificare la costituzione abbassando l'et\u00e0 minima richiesta per l'eleggibilit\u00e0 da 45 a 35 anni.\nArrivo al potere.\nLa morte di Gnassingb\u00e9 Eyad\u00e9ma nel 2005 fu inaspettata. In tale circostanza, la Costituzione del Togo prevedeva che divenisse presidente \"ad interim\" il presidente del parlamento, carica in quel momento ricoperta da Fambar\u00e9 Ouattara Natchaba. Sfruttando il fatto che Natchaba in quel momento si trovava all'estero, Faure Gnassingb\u00e9, con l'appoggio dell'esercito, fu nominato presidente al posto di Natchaba. Inoltre, lo stesso parlamento ricevette istruzioni per destituire Natchaba dal suo incarico sostituendolo con il nuovo presidente, in modo da legalizzare la situazione creatasi. Un'ulteriore modifica della Costituzione elimin\u00f2 il vincolo secondo cui la carica del sostituto, eletto ad interim in caso di decesso del presidente, doveva durare un massimo di 60 giorni. In questo modo, il termine del mandato di Faure Gnassingb\u00e9 fu fissato al 2008.\nLa manovra con cui Gnassingb\u00e9 aveva acceduto alla presidenza fu criticata apertamente dall'Unione Africana, che la defin\u00ec un colpo di Stato militare. In seguito alle pressioni internazionali, e in particolare a quelle della Nigeria, nello stesso febbraio Gnassingb\u00e9 annunci\u00f2 che avrebbe indetto le elezioni entro 60 giorni ritirandosi dalla carica di presidente e lasciando il posto a Bonfoh Abbass, un ex allenatore sportivo fedele alla famiglia di Eyad\u00e9ma e all'esercito.\nIn occasione delle elezioni presidenziali del 2005, Gnassingb\u00e9, una volta ottenuto l'appoggio dell'RPT, affront\u00f2 il settantaquattrenne Emmanuel Bob-Akitani, esponente dell'Unione delle Forze per il Cambiamento (UFC). Secondo i risultati ufficiali, Gnassingb\u00e9 ottenne il 60% dei voti; non era stata tuttavia autorizzata la sorveglianza ai seggi durante le fasi di scrutinio delle schede, tanto che l'Unione Europea ha ritenuto le elezioni fraudolente. Le proteste di massa da parte della coalizione dei partiti di opposizione ha portato all'uccisione di oltre 811 cittadini da parte delle forze dell'ordine, mentre 10.000 persone sono fuggite nel vicino Benin e Ghana, venendo peraltro in gran parte rimpatriati. Nonostante le accuse di brogli e i disordini nel paese, Gnassingb\u00e9 divenne comunque presidente il 4 maggio.\nPresidenza.\nDopo aver prestato giuramento di ufficio, Gnassingb\u00e9 si \u00e8 impegnato a lavorare per \"sviluppare il bene comune, la pace e l'unit\u00e0 nazionale\" in Togo. Il suo sforzo iniziale di formare un governo di coalizione con il partito di opposizione principale del paese non \u00e8 riuscito nel mese di giugno, anche se Gnassingb\u00e9 poi ha cercato di riaprire i colloqui. Dopo mesi di trattative, nel mese di agosto 2006 ha firmato un accordo con i gruppi di opposizione che prevedono la loro inclusione in un nuovo governo. Gnassingb\u00e9 ha anche cercato rinforzare le relazioni con l'Unione Europea nella speranza di ripristinare gli aiuti occidentali che si erano ridotti nel 1993 a causa delle preoccupazioni riguardanti le violazioni dei diritti dell'uomo in Togo. Nel novembre 2007, l'Unione Europea ha deciso di riprendere la piena cooperazione economica con il paese.\nNel 2009 Gnassingb\u00e9 \u00e8 stato presumibilmente vittima di un colpo di stato orchestrato in parte dal suo fratellastro ed ex ministro della Difesa, Kpatcha, e da un altro fratellastro, Essolizam, insieme ad alti funzionari militari e altri. Nel 2011 Kpatcha \u00e8 stato riconosciuto colpevole e condannato a 20 anni di carcere, mentre Essolizam \u00e8 stato assolto.\nGnassingb\u00e9, \u00e8 stato rieletto con un ampio margine nelle elezioni presidenziali del 2010. Gli osservatori internazionali, pur rilevando alcuni problemi procedurali, hanno considerato che le elezioni siano avvenute in maniera in gran parte libera ed equa, anche se il principale gruppo di opposizione, l'UFC, ha contestato il risultato. In maggio l'RPT ha raggiunto un accordo aprendo la compagine di governo ad esponenti del'UFC, ma tale decisione non \u00e8 stata unanimemente accettata all'interno dell'UFC; si \u00e8 determinata cos\u00ec una scissione che ha portato alla nascita di un nuovo soggetto politico, l'Alleanza Nazionale per il Cambiamento (ANC).\nNel 2012, a seguito dello scioglimento dell'RPT, Gnassingb\u00e9 ha dato vita ad una nuova formazione, l'Unione per la Repubblica (UNIR). Molti membri del RPT sono entrati a far parte dell'UNIR, il quale ha sostituito l'RPT come partito di governo. L'UNIR ha ottenuto la maggioranza dei seggi all'Assemblea Nazionale nelle elezioni parlamentari del 2013; il parlamento ha cos\u00ec bocciato la proposta di legge diretta a introdurre il limite dei due mandati consecutivi per la carica della Presidenza della Repubblica.\nAlle elezioni presidenziali del 2015 Gnassingb\u00e9, candidato dell'UNIR, \u00e8 stato rieletto con quasi il 59 per cento dei voti. Il 29 aprile 2015, il giorno dopo la pubblicazione dei risultati delle elezioni da parte della commissione elettorale nazionale, Jean-Pierre Fabre, leader dell'ANC, ha denunciato irregolarit\u00e0, sostenendo la necessit\u00e0 di invalidare i risultati relativi ai seggi elettorali presenti nel nord del Paese. Respingendo i risultati ufficiali delle elezioni si \u00e8 \"autoproclamato\" presidente eletto, affermando di aver vinto con 641.765 voti contro i 539.764 di Gnassingb\u00e9. Questi risultati rappresentavano circa il 60% dei seggi elettorali. Il restante 40% dei seggi elettorali sono stati in gran parte raccolti nella parte settentrionale del paese, considerata roccaforte della famiglia Gnassingb\u00e9."}
{"id": "1122826", "revid": "729019", "url": "https://it.wikipedia.org/wiki?curid=1122826", "title": "Beniamino di Rohan-Soubise", "text": "Biografia.\nBeniamino era il secondo figlio di Renato II, visconte di Rohan (1550 \u2013 1586), e di Caterina di Parthenay (1554 \u2013 1631), figlia ed erede del generale ugonotto Jean de l'Arch\u00e9v\u00eaque, signore di Soubise. Fu pari di Francia.\nCombatt\u00e9 sotto Maurizio d'Orange nella campagna di Olanda e si un\u00ec al Principe di Cond\u00e9, contro Maria de' Medici. Durante le guerre di religione, che ripresero nel 1621 sotto il regno di Luigi XIII, guid\u00f2 le truppe ugonotte nelle province del Poitou, della Bretagna e dell'Angi\u00f2 con avvedutezza e dimostr\u00f2 particolare valore nella difesa di Saint-Jean-d'Ang\u00e9ly, ma dovette indietreggiare nel 1622 fino a La Rochelle a causa della superiorit\u00e0 nemica.All'inizio del 1625 si impossess\u00f2 delle Isole di R\u00e9 e di Ol\u00e9ron e nel porto sul Blavet, sulla costa bretone, di una flotta reale consistente in 15 navi, ma la sua spedizione nel M\u00e9doc fu un fallimento. Il 15 settembre 1625 fu sconfitto in una battaglia navale al largo de La Rochelle dall'ammiraglio del re Enrico II di Montmorency, che gli strapp\u00f2 anche il possesso dell'isola di Ol\u00e9ron.Rohan-Soubise intraprese un secondo viaggio in Inghilterra, dove convinse il re Carlo I ad inviare tre flotte, una dietro l'altra, in soccorso della citt\u00e0 assediata di La Rochelle, tuttavia questo baluardo ugonotto cadde nell'autunno del 1628.Sebbene incluso nell'atto di grazia di Al\u00e8s del 27 giugno 1629, il Soubise prefer\u00ec rimanere in Inghilterra per promuovere di l\u00e0 il sostegno agli ugonotti francesi, ove mor\u00ec senza aver avuto figli. I suoi beni ed il titolo furono ereditati da uno dei suoi parenti in linea collaterale, Francesco di Rohan (1630\u20131712), il cui discendente pi\u00f9 famoso fu Carlo di Rohan-Soubise (1715\u20131787), Pari e Maresciallo di Francia."}
{"id": "1122827", "revid": "36426", "url": "https://it.wikipedia.org/wiki?curid=1122827", "title": "Nature morte", "text": ""}
{"id": "1122828", "revid": "1718925", "url": "https://it.wikipedia.org/wiki?curid=1122828", "title": "La guerra (Henri Rousseau)", "text": "La guerra \u00e8 un dipinto ad olio su tela di cm 114 x 195 realizzato nel 1894 dal pittore francese Henri Rousseau e conservato al Mus\u00e9e d\u2019Orsay di Parigi.\nLa tela \u00e8 stata esposta al Salon des Ind\u00e9pendants nel 1894.\nDescrizione.\nIl cavallo \u00e8 totalmente opposto al puledro bianco rappresentato ne \"Il calesse di pap\u00e0 Junier\": nero, selvaggio e col pelo irto, porta su di s\u00e9 una donna armata, brutta e selvaggia: ci\u00f2 significa che la guerra porta primitivit\u00e0. Il cavallo rappresenta la forza bruta della guerra. Nella parte inferiore del dipinto sono rappresentati gli effetti della guerra, con cadaveri umani e corvi che se ne cibano. Gli alberi spogli ed i rami spezzati creano un panorama di desolazione ed alludono alla morte anche se l'uso del colore rosa per le nuvole e l'azzurro sgargiante del cielo non ci permettono di percepire la drammaticit\u00e0 dell'evento. La composizione \u00e8 piramidale; alla base ci sono i cadaveri, mentre la donna \u00e8 sul vertice.\nUna possibile fonte di ispirazione \u00e8 il \"Trionfo della morte\" di Palermo. \n "}
{"id": "1122830", "revid": "125797273", "url": "https://it.wikipedia.org/wiki?curid=1122830", "title": "Campanilismo", "text": "Per campanilismo si intende l'attaccamento alla propria citt\u00e0 o paese, ai suoi usi e alle sue tradizioni. La difesa di tali valori pu\u00f2 talvolta determinare uno spirito di rivalit\u00e0 anche molto acceso con i centri vicini. Tra i campanilismi contemporanei, anch'essi spesso non privi di radici storiche, rientrano le rivalit\u00e0 tra citt\u00e0 \u2014 vicine e non \u2014 soprattutto legate a competizioni sportive quali ad esempio i derby calcistici.\nIl campanilismo pu\u00f2 assumere un'asserzione positiva qualora lo si ritenga sinonimo di \"difesa delle tradizioni locali\"; in questo caso \u00e8 comune l'espressione \"sano campanilismo\". Generalmente per\u00f2, il campanilismo si manifesta nell'odiare o invidiare gli usi e i costumi dei \"vicini di casa\", peraltro simili tra loro. Il termine deriva dalla parola campanile, e ha un significato importante, in quanto \u00e8 proprio il campanile stesso a determinare la divisione tra paesi. Pertanto il campanilismo, pur avendo esempi su ampia scala, caratterizza soprattutto le divisioni culturali, sociali e sportive tra piccoli paesi e province. All'interno della stessa citt\u00e0 si verifica anche tra quartieri.\nCampanilismi storici in Italia.\nQuesto termine deriverebbe da un episodio aneddotico della rivalit\u00e0 fra due comuni limitrofi dell'hinterland napoletano: San Gennaro Vesuviano e Palma Campania. Il quadrante del campanile di San Gennaro Vesuviano che volgeva a levante (cio\u00e8 verso Palma Campania) fu volutamente senza orologio, proprio perch\u00e9 i cittadini di Palma Campania non avrebbero dovuto leggere l'orario.\nEsempi di campanilismi utilizzati nella letteratura sono esistiti tra famiglie o tra casate, e spesso sono sfociati in guerre e faide. Di importanza storica quello all'interno della citt\u00e0 di Firenze tra guelfi e ghibellini, e quello altrettanto acceso tra due fazioni dei guelfi, i guelfi Bianchi e Neri, che si trasform\u00f2 in una vera e propria guerra civile, costringendo un personaggio storico come Dante Alighieri (guelfo bianco) all'esilio."}
{"id": "1122833", "revid": "1776051", "url": "https://it.wikipedia.org/wiki?curid=1122833", "title": "Saturnino (vescovo di Alatri)", "text": "Saturnino \u00e8 il secondo vescovo noto di Alatri, vissuto nel VII secolo. Di lui si sa solo che prese parte al concilio romano indetto il 27 marzo 680 da papa Agatone nel monastero di San Martino, presso San Pietro in Vaticano e dove, alla presenza di 125 vescovi, fu nuovamente confermata la condanna dell'eresia monotelita."}
{"id": "1122835", "revid": "97701", "url": "https://it.wikipedia.org/wiki?curid=1122835", "title": "Frutto complesso", "text": ""}
{"id": "1122843", "revid": "1573940", "url": "https://it.wikipedia.org/wiki?curid=1122843", "title": "Pietro (vescovo di Alatri)", "text": "Fu uno dei principali vescovi della diocesi di Alatri, in quanto durante il suo vescovato, l'11 gennaio 1132 vennero trasferite le spoglie di San Sisto, originalmente collocate in San Pietro in Vaticano, nella Cattedrale di San Paolo ad Alatri."}
{"id": "1122848", "revid": "1140629", "url": "https://it.wikipedia.org/wiki?curid=1122848", "title": "Maria T\u0103nase", "text": "Biografia.\nNata come terza figlia di un fioraio Ion Coand\u0103 T\u0103nase e di Ana Munteanu i quali trasmetteranno alla figlia l'amore per la musica popolare. Frequenta la scuola primaria n\u00b0 11, T\u0103b\u0103cari, poi il liceo \"Ion Heliade R\u0103dulescu\". Appare la prima volta sul palco del teatro di rivista di Costantin T\u0103nase in \"C\u0103r\u0103bu\u015f-Express\" con lo pseudonimo di Mary Atanasiu.\nNel 1938 per la Societ\u00e0 Romena Radiofonica compie la sua prima registrazione e da l\u00ec incomincia il suo successo che la porter\u00e0 ad essere una delle cantanti pi\u00f9 amate dai rumeni e conosciute nel mondo della Romania tanto che nel 1938 rappresent\u00f2 la Romania, assieme ad altri artisti come Constantin Br\u00e2ncu\u0219i, all'Esposizione Mondiale di Parigi. Le sue prime opere di questi anni verranno distrutte nel 1940 dalla Guardia di Ferro col pretesto che storpiavano l'autentica musica popolare romena. In realt\u00e0 il motivo vero che mosse questi legionari antisemiti sembrerebbe essere stato che nel circolo di amici che frequentava la cantante c'erano anche degli ebrei come l'etnologista Harry Brauner, fratello del pittore Victor Brauner, ed il giornalista \u015etefan Roll.\nNel 1955 vinse il \"Premio di Stato\" e nel 1957 il titolo di \"Artista emerita\".\nMor\u00ec di cancro nel 1963 ed \u00e8 stata sepolta nel cimitero di Bellu.\nNel 2005 un altro noto artista rumeno, il violinista e compositore Alexander B\u0103l\u0103nescu, assieme al suo quartetto le tributa un disco dal titolo \"Maria T\" con ritmi e canzoni che vengono ripresi anche dal suo repertorio."}
{"id": "1122849", "revid": "125027447", "url": "https://it.wikipedia.org/wiki?curid=1122849", "title": "Tiberiade", "text": "Tiberiade (: ; ebraico: \u05d8\u05d1\u05e8\u05d9\u05d4, \"Tverya\"; , \"\") \u00e8 una citt\u00e0 di 39.900 abitanti sulla riva occidentale del lago di Tiberiade, in Israele.\nStoria.\nTiberiade venne costruita attorno all'anno 20 da Erode Antipa, figlio di Erode il Grande, sul sito del villaggio di Rakkat, con lo scopo di farne la capitale del regno di Galilea. Il nome \"Tiberiade\" venne scelto per onorare l'imperatore romano Tiberio Giulio Cesare Augusto : la forma greca \"\u03a4\u03b9\u03b2\u03b5\u03c1\u03b9\u03ac\u03c2\" (\"Tiberi\u00e1s\") derivava dalla forma semitica, preservandone il genere femminile.\nAll'inizio, gli ebrei non vollero popolare la citt\u00e0, in quanto la presenza di un cimitero la rendeva impura: Erode, allora, obblig\u00f2 a trasferirvisi le popolazioni rurali della Galilea. Anche il sinedrio venne trasferito a Tiberiade. Dopo l'espulsione degli Ebrei da Gerusalemme in seguito alla terza guerra giudaica, nel 135, Tiberiade e la vicina Sefforis divennero i maggiori centri di cultura ebraica: la Mishnah, che divenne poi il Talmud di Gerusalemme, potrebbe essere stata iniziata qui.\nNel 351-352 Tiberiade fu uno dei centri della rivolta ebraica contro Gallo, volta a rovesciare il dominio romano: la ribellione fu per\u00f2 soppressa nel sangue e Tiberiade dovette subire una devastazione.\nNel 613 fu a Tiberiade che scoppi\u00f2 la rivolta ebraica contro Eraclio, in sostegno degli invasori sasanidi. Sotto l'impero bizantino e il dominio degli arabi, la citt\u00e0 declin\u00f2, devastata dalle guerre e dai terremoti. Malgrado ci\u00f2, una comunit\u00e0 masoretica fior\u00ec a Tiberiade dall'inizio dell'VIII alla fine del X secolo: questi eruditi crearono una forma scritta delle vocalizzazioni dell'antico ebraico, ancora oggi utilizzata nel giudaismo e nota come ebraico tiberiense, raffinata da Aaron ben Moses ben Asher.\nA seguito delle Crociate, Tiberiade divenne la citt\u00e0 principale del principato di Galilea, compreso nel regno di Gerusalemme, tanto che si parla anche di \"Principato di Tiberiade\". Saladino assedi\u00f2 la citt\u00e0 durante la sua invasione del Regno, nel 1187 e nel luglio dello stesso anno sconfisse l'esercito crociato nella Battaglia di Hattin, appena fuori dalla citt\u00e0. Fu dopo questo episodio che la citt\u00e0 fu abbandonata e l'insediamento spostato pi\u00f9 a nord, nell'area della citt\u00e0 moderna.\nNel 1558 Grazia Nasi, gi\u00e0 marrana, affitt\u00f2 il sito da Solimano il Magnifico: restaur\u00f2 le mura cittadine, costru\u00ec una yeshiva e incoraggi\u00f2 gli ebrei europei che fuggivano all'Inquisizione ad abitare la citt\u00e0. Tiberiade fior\u00ec per i seguenti cento anni, fu devastata ancora, ma ancora ripopolata, da giudei Chassidim.\nNel XVIII e XIX secolo Tiberiade assistette ad una notevole immigrazione di rabbini, che resero la citt\u00e0 un centro di studi ebraici, una delle quattro Citt\u00e0 Sante, assieme a Gerusalemme, Hebron e Safad.\nTiberiade moderna.\nOggi Tiberiade \u00e8 la meta vacanziera preferita in Israele settentrionale.\nNell'ottobre del 2004, un gruppo di rabbini che affermavano di rappresentare diverse comunit\u00e0 israeliane celebr\u00f2 un rituale a Tiberiade, affermando di aver ricostituito il Sinedrio.\nLa Tomba di Maimonide a Tiberiade \u00e8 uno dei pi\u00f9 importanti siti ebraici di pellegrinaggio in Israele e una delle attrazioni turistiche pi\u00f9 visitate della citt\u00e0. Il luogo della tomba di Maimonide \u00e8 anche il luogo di sepoltura dei Rabbini Isaiah Horowitz e Yochanan ben Zakai."}
{"id": "1122850", "revid": "117775019", "url": "https://it.wikipedia.org/wiki?curid=1122850", "title": "Potatura alfa-beta", "text": "La potatura alfa-beta \u00e8 un algoritmo di ricerca che riduce drasticamente il numero di nodi da valutare nell'albero di ricerca dell'algoritmo minimax. Viene comunemente usata nei programmi di gioco automatico per computer, per giochi a turni a due o pi\u00f9 giocatori (Tris, Go, Scacchi ecc.), e consiste nel terminare la valutazione di una possibile mossa non appena viene dimostrato che \u00e8 comunque peggiore di una gi\u00e0 valutata in precedenza: \u00e8 una ottimizzazione sicura, che non modifica il risultato finale dell'algoritmo a cui viene applicata.\nFunzionamento dell'algoritmo.\nLa potatura alfa-beta si basa su due valori, detti appunto alfa e beta che rappresentano, in ogni punto dell'albero, la posizione migliore e peggiore che \u00e8 possibile raggiungere. Pi\u00f9 precisamente, se A \u00e8 il \"giocatore massimizzante\" e B il \"giocatore minimizzante\":\nLa ricerca procede come una normale ricerca minimax, in cui per\u00f2 i valori di \u03b1 e \u03b2 per ogni nodo vengono aggiornati man mano che la ricerca si approfondisce. Se durante la ricerca, per un dato nodo \u03b1 diventa maggiore di \u03b2, la ricerca al di sotto di quel nodo cessa e il programma passa ad un altro sottoalbero, perch\u00e9 la posizione di quel nodo non pu\u00f2 essere raggiunta durante il gioco normale (cio\u00e8 da quella posizione in poi, A perderebbe inevitabilmente anche se giocasse per vincere, il che in un gioco competitivo \u00e8 assurdo, e certamente non \u00e8 il risultato che vogliamo). Si dice che il sottoalbero corrispondente al nodo con \u03b1 e \u03b2 \"invertiti\" viene \"potato\", da cui il nome dell'algoritmo stesso.\nMiglioramenti rispetto al semplice minimax.\nIl beneficio fondamentale della potatura alfa-beta \u00e8 l'eliminazione di interi rami dell'albero di ricerca; questo permette di limitare la ricerca alle mosse pi\u00f9 promettenti, approfondendo ulteriormente la loro valutazione nel tempo dato. Come i suoi predecessori, anche la potatura alfa-beta \u00e8 un algoritmo di tipo branch and bound.\nDato un fattore di diramazione (medio o costante) \"b\" e una profondit\u00e0 di ricerca di \"d\" mosse, il numero massimo di mosse valutate (quando l'ordinamento dell'albero \u00e8 pessimo) \u00e8 \"O\"(\"b\"*\"b\"*...*\"b\") = \"O\"(\"b\"\"d\") \u2013 lo stesso di una semplice ricerca minimax. Se invece l'ordinamento \u00e8 perfetto (le mosse migliori sono sempre valutate per prime), il numero di posizioni ricercate diventa \"O\"(\"b\"*1*\"b\"*1*...*\"b\") per profondit\u00e0 \"d\" pari e \"O\"(\"b\"*1*\"b\"*1*...*1) per \"d\" dispari, cio\u00e8\nformula_1.\nQuindi, nel caso migliore il fattore di diramazione efficace \u00e8 ridotto alla sua radice quadrata, ovvero la ricerca pu\u00f2 raggiungere una profondit\u00e0 doppia con lo stesso numero di calcoli. Il motivo di \"b\"*1*\"b\"*1*... \u00e8 che per il giocatore A devono essere valutate tutte le mosse possibili per trovare la migliore, mentre basta conoscere la miglior mossa di B per scartare tutte le mosse di A meno la migliore; il principio alfa-beta garantisce che non \u00e8 necessario considerare nessun'altra mossa di B. Nel caso degli scacchi, dove il fattore di diramazione \u00e8 circa 40, e considerando una profondit\u00e0 di ricerca di 12 turni, il rapporto fra caso migliore e caso peggiore \u00e8 circa 406, cio\u00e8 una ricerca alfa-beta ottimale per gli scacchi \u00e8 4 miliardi di volte pi\u00f9 rapida del semplice minimax.\nPerci\u00f2, poich\u00e9 il numero di posizioni da valutare diminuisce esponenzialmente col diminuire della profondit\u00e0, vale la pena compiere sforzi anche grandi per tenere quanto pi\u00f9 possibile ordinato l'albero di ricerca: un ordinamento anche solo parziale pu\u00f2 migliorare le prestazioni di milioni di volte. Nella pratica quindi, prima della ricerca vera e propria si effettua una prima \"pre-ricerca\" molto superficiale per ottenere un primo albero gi\u00e0 parzialmente ordinato, che la ricerca vera e propria si occuper\u00e0 di approfondire e completare fino alla profondit\u00e0 stabilita.\nNei programmi di gioco per i computer questa pre-ricerca non \u00e8, generalmente, necessaria: viene infatti adottata una procedura di raffinamento successivo, per cui ad ogni nuova mossa il calcolo riparte approfondendo il sottoalbero scelto dal giocatore di turno, gi\u00e0 parzialmente ordinato dalle ricerche precedenti\nNormalmente, nel corso dell'algoritmo, i sottoalberi sono temporaneamente dominati dal vantaggio di uno dei due giocatori; questo accade tipicamente quando un giocatore pu\u00f2 fare molte buone mosse e ad ogni iterazione le prime mosse controllate sono gi\u00e0 buone, mentre tutte le mosse dell'altro richiedono una analisi pi\u00f9 approfondita per poter essere giudicate). Pu\u00f2 anche accadere che questo vantaggio apparente passi spesso dall'uno all'altro giocatore, nel caso l'albero di ricerca del gioco sia poco ordinato.\nMiglioramenti euristici.\nSi possono migliorare le prestazioni senza sacrificare l'accuratezza dei risultati usando euristiche di ordinamento per ricercare subito le parti dell'albero che pi\u00f9 probabilmente forzeranno subito dei tagli alfa-beta: per esempio negli scacchi si esaminano per prime le mosse che prendono dei pezzi, o che hanno raggiunto dei punteggi molto alti nella prima ricerca superficiale. Un'altra ottimizzazione euristica molto comune ed economica \u00e8 l'euristica killer, per cui l'ultima mossa che ha provocato un taglio beta allo stesso livello nell'albero viene sempre ricercata per prima; questa ottimizzazione si pu\u00f2 generalizzare in un insieme di tabelle di confutazione.\nLa ricerca alfa-beta pu\u00f2 essere ulteriormente accelerata considerando una finestra di ricerca (la differenza \u03b1 - \u03b2) molto stretta, di solito con un valore ipotizzato in base all'esperienza; questa tecnica \u00e8 nota come \"aspiration search\". Nel caso estremo, si compie la ricerca con \u03b1 = \u03b2, ottenendo la tecnica nota come \"zero-window search\", \"null-window search\", o \"scout search\". Questa tecnica \u00e8 particolarmente efficace nei finali di partita, quando si cerca lo scaccomatto. Se una aspiration search fallisce, \u00e8 immediato sapere se l'intervallo scelto era troppo alto o troppo basso, ottenendo una nuova ipotesi di intervallo alfa-beta per una eventuale nuova ricerca sulla stessa posizione.\nAltri algoritmi di ricerca.\nSono noti in letteratura algoritmi di ricerca simili pi\u00f9 veloci e avanzati, altrettanto capaci di calcolare il valore minimo esatto, come il Negascout e l'MTD-f. Poich\u00e9 l'algoritmo minimax e le sue varianti sono intrinsecamente a ricerca di profondit\u00e0, insieme alla potatura alfa-beta viene di solito adottata una strategia ad approfondimento iterativo, che permette alla ricerca di fornire una mossa ragionevolmente buona anche se la ricerca viene interrotta prima del termine. Un altro vantaggio dell'approfondimento iterativo \u00e8 che permette di ordinare parzialmente l'albero di ricerca, il che permette di potare pi\u00f9 in fretta i rami inutili, risparmiando tempo.\nD'altra parte esistono anche algoritmi come l'SSS*, che invece analizzano l'albero delle mosse possibili a partire dalle migliori. Questo pu\u00f2 renderli computazionalmente pi\u00f9 efficienti, ma ha un costo molto pesante in termini di spazio di memoria occupato.\nPseudocodice.\nEcco una forma in Pseudocodice dell'algoritmo di potatura alfa-beta. Viene chiamato dalla funzione \"minimax\" come esempio.\n 01 FUNZIONE alfa_beta(nodo, profondit\u00e0, \u03b1, \u03b2, massimizza)\n 02 SE profondit\u00e0 = 0 O nodo \u00e8 terminale\n 03 RESTITUISCI valore euristico del nodo\n 04 SE massimizza\n 05 v := -\u221e\n 06 PER OGNI figlio del nodo\n 07 v := max(v, alfa_beta(figlio, profondit\u00e0 - 1, \u03b1, \u03b2, FALSO))\n 08 \u03b1 := max(\u03b1, v)\n 09 SE \u03b2 \u2264 \u03b1\n 10 INTERROMPI IL CICLO \"(* taglio secondo \u03b2 *)\"\n 11 RESTITUISCI v\n 12 ALTRIMENTI\n 13 v := +\u221e\n 14 PER OGNI figlio del nodo\n 15 v := min(v, alfa_beta(figlio, profondit\u00e0 - 1, \u03b1, \u03b2, VERO))\n 16 \u03b2 := min(\u03b2, v)\n 17 SE \u03b2 \u2264 \u03b1\n 18 INTERROMPI IL CICLO \"(* taglio secondo \u03b1 *)\"\n 19 RESTITUISCI v\n (* richiamo iniziale *)\n alfa_beta(origine, profondit\u00e0, -\u221e, +\u221e, VERO)"}
{"id": "1122851", "revid": "1318658", "url": "https://it.wikipedia.org/wiki?curid=1122851", "title": "Pietro Porcinai", "text": "Ha progettato sistemazioni paesaggistiche nelle scale pi\u00f9 diverse: dal giardino al parco urbano, dall'area industriale al villaggio turistico, dall'autostrada all'area agricola. Tra i suoi oltre 1.100 progetti, realizzati in vari paesi del mondo, vi sono anche giardini-paesaggio, cio\u00e8 giardini nei quali l'uomo sembra non aver fatto nulla.\nBiografia.\nConseguito il diploma di perito agrario, progett\u00f2 il suo primo giardino (1928) a Lecce (Villa Reale), quindi lavor\u00f2 in Belgio e in Germania (1928-1929).\nTornato a Firenze, dopo un'esperienza di lavoro presso l'Istituto di Agraria di Firenze (1932), lavor\u00f2 con il vivaista pistoiese Martino Bianchi.\nRitornato in Germania, conobbe i pi\u00f9 importanti architetti europei del giardino (Fritz Enchke, Karl Foerster, Gustav Luttge, Russel Page, Geoffrey Jellicoe, Ren\u00e9 Pech\u00e8re, Gerda Gollwitzer), ne apprezz\u00f2 le opere ed ebbe la possibilit\u00e0 di confrontarsi con il loro metodo di lavoro, le loro tecniche colturali, le loro soluzioni formali.\nNel 1937 inizi\u00f2 la sua collaborazione, seppure saltuaria, per la rivista di architettura \u201cDomus\u201d diretta da Gio Ponti. Nel 1940, a soli 30 anni, e gi\u00e0 noto professionista, fond\u00f2 a Firenze con Nello Baroni e Maurizio Tempestini uno studio che divent\u00f2 presto un vivace punto di riferimento della vita culturale fiorentina, entrando in contatto con le famiglie importanti dell'imprenditoria che diventeranno suoi committenti fino al concludersi della sua attivit\u00e0. Sempre nel 1938 conobbe a Berlino il noto architetto paesaggista tedesco Alwin Seifert durante il Congresso Internazionale di Ortoflorofrutticoltura. Nel 1947, insieme a Tempestini e Baroni, fond\u00f2 la OP \u201cOrganizzazione professionisti per la sintesi nel lavoro\u201d nuovo studio associato, collegato con altri professionisti in varie zone d'Italia che verr\u00e0 sciolta nel 1954.\nNel 1948, al Jesus College di Cambridge, fu tra i soci fondatori dell'IFLA (International Federation Landscape Architecture) insieme ad un gruppo internazionale di paesaggisti: scopo dell'associazione \u00e8 diffondere la cultura paesaggistica nei vari paesi e dare maggiori riconoscimenti alla professione per migliorare la qualit\u00e0 della vita della societ\u00e0.\nDopo il 1949, consolidata la clientela privata, insieme ad incarichi pubblici di rilievo, ebbe l'opportunit\u00e0 di fare grandi esperienze internazionali: il progetto delle aree verdi al quartiere Hansaviertel di Berlino (1956); la consulenza per Abu Simbel (1963); il progetto per la sistemazione esterna del Centro Pompidou (1973); il progetto dei parchi delle citt\u00e0 dell'Arabia Saudita (1975\u20131976); il concorso per Abidjan (1979) ed il concorso per il Parco de La Villette (1982). In tutte queste occasioni Porcinai si dimostr\u00f2 ormai nel pieno della sua maturit\u00e0.\nCollabor\u00f2 con Ludovico Belgioioso ed Ernesto Nathan Rogers, Vittoriano Vigan\u00f2, Marco Zanuso e Pietro Consagra, Riccardo Morandi, Oscar Niemeyer, Renzo Piano e Richard Rogers, Carlo Scarpa, Franco Albini e Franca Helg, ideando parchi e giardini che hanno acquistato il valore di un modello nel nostro tempo.\nDifensore del patrimonio naturale e del paesaggio si \u00e8 battuto a lungo per l'insegnamento del verde, del paesaggio e del giardino in Italia dove era costretto a registrare il massimo disinteresse delle scuole di ogni ordine e grado e persino delle universit\u00e0.\nConservazione, promozione e divulgazione.\nNel 1950 stimol\u00f2 la fondazione della sezione italiana dell'IFLA con pochi altri pionieri che dettero vita all'AIAP (Associazione Italiana Architetti del Giardino e del Paesaggio) di cui Porcinai fu per molti anni segretario e, a partire dal 1979, Presidente onorario.\nAttorno agli anni sessanta decise di organizzare un centro educativo a Villa Rondinelli, lo studio che aveva acquistato da poco a San Domenico di Fiesole che ristruttur\u00f2 e restaur\u00f2: la villa avrebbe dovuto diventare un centro educativo e di incontro internazionale \"\u201cun modo per scambiarsi idee, esperienze ed opinioni come accadeva, un tempo, nei vicini giardini rinascimentali\u201d\"; gli mancarono gli aiuti necessari e la sua amarezza, negli anni successivi venne in parte alleviata dalle notizie che la sua battaglia non era stata combattuta invano e che a Genova nonch\u00e9 in altre universit\u00e0 italiane, le generazioni pi\u00f9 giovani avrebbero potuto impegnarsi in corsi di perfezionamento in architettura del paesaggio.\nImpegnato a favore della professione, partecip\u00f2 attivamente a vari congressi internazionali; nel 1971 intervenne a Fontainebleau, al Primo colloquio internazionale sulla conservazione ed il restauro dei giardini storici indetto dall'ICOMOS (International Council of Monuments and Sites) dove fu promotore di una commissione comune ICOMOS\u2013IFLA, tuttora operante, che nel dicembre 1982 a Firenze, redasse la Carta italiana dei giardini storici, una sorta di decalogo per tutti gli interventi sul verde storico.\nFu sepolto a Firenze, nel cimitero di Settignano.\nPremi e riconoscimenti.\nOttenne vari riconoscimenti ufficiali come il premio In-Arch 1960 e l'Award of Merit della School of Environmental Design dell'Universit\u00e0 della Georgia e l'8 giugno 1979, venne insignito di un'onorificenza tedesca, l'anello di Friedrich Ludwig von Sckell conferitogli dall'Accademia Bavarese delle Belle Arti, primo italiano e primo non tedesco ad aver ricevuto tale premio.\nPer la sua vasta competenza professionale, \u00e8 entrato di diritto nel gotha degli architetti europei del giardino: nel 1986, unico italiano vivente, poteva vantare una scheda biografica nel volume \"The Oxford Companion to Gardens\" di Sir Geoffrey e Susan Jellicoe.\nScritti di Pietro Porcinai.\nIl suo saggio pi\u00f9 famoso, scritto in collaborazione del filosofo Attilio Mordini \u00e8 \" Giardini d'occidente e d'oriente\", F.lli Fabbri Ed., Milano\nInsieme ai numerosi progetti, Porcinai ha lasciato molti testi che sono preziosi per comprendere la sua cultura, il suo metodo di lavoro e le sue scelte progettuali. Oltre ai suoi articoli pubblicati per la rubrica sul verde ed il giardino nella rivista \u201cDomus\u201d a partire dagli anni trenta, i suoi saggi sono stati pubblicati su varie riviste italiane e straniere:\nI suoi interventi pi\u00f9 importanti come difensore del verde, del paesaggio e del giardino sono i seguenti:"}
{"id": "1122853", "revid": "287204", "url": "https://it.wikipedia.org/wiki?curid=1122853", "title": "Allegoria della Fede cattolica", "text": "L'Allegoria della Fede cattolica \u00e8 un dipinto a olio su tela (114,3x88,9\u00a0cm) di Jan Vermeer, databile al 1671-1674 circa e conservato nel Metropolitan Museum of Art di New York.\nStoria.\nL'opera fu in asta ad Amsterdam il 22 aprile 1669 tra la collezione del protestante defunto Herman Stoffeltz. van Swoll, dove raggiunge il prezzo vertiginoso di 400 fiorini. Per confronto, all'asta di gran parte delle opere di Vermeer del 1696, l'opera oggetto della maggiore offerta fu la \"Veduta di Delft\" per 200 fiorini. L\"Allegoria\" pass\u00f2 per le mani di vari collezionisti privati, finch\u00e9 non fu donata al museo americano da Michael Friedsam.\nStilisticamente l'opera \u00e8 collocata nella maturit\u00e0 avanzata del pittore. Non si hanno notizie dell'ipotetico committente cattolico per cui dovette essere dipinta. Una certa predominanza del tema legato all'eucaristia ha fatto pensare a una possibile destinazione gesuitica dell'opera.\nDescrizione.\nLa scena si svolge in una stanza del tutto simile a quella rappresentata nell\"Allegoria della Pittura\", con una tenda istoriata a motivi zoomorfi e vegetali sulla sinistra. La Fede, una donna seduta a ridosso di un altare con indosso un abito bianco e blu (simboli di luce e di cielo), porta una mano al petto in segno di ispirata e viva devozione e rivolge un intenso sguardo in alto, dove sta una sfera di cristallo, in cui si specchiano magistralmente alcuni oggetti della stanza: si tratta di un simbolo di difficile scioglimento, forse derivato da un libro del 1636 del gesuita Willem Hesius, in cui la sfera di vetro, che riflette parzialmente quello che la sta attorno, \u00e8 usata come simbolo della mente umana che pu\u00f2 contenere solo fino a un certo punto il mistero divino del creato.\nA destra si vede un crocifisso, posto accanto a un calice per l'eucaristia e a un libro aperto delle Sacre Scritture. Sta su una base rialzata di un gradino, coperto da un pesante tappeto, e poggia un piede su un mappamondo (nello specifico si riconosce la fattura di Hendrick Hondius), a simbolo della sua universalit\u00e0. Veste un abito bianco e blu, colori simbolo, rispettivamente, di purezza e di aspirazione al Paradiso; indossa inoltre una collana di perle, altro simbolo di verginit\u00e0. Lo sfondo \u00e8 poi occupato da una vigorosa rappresentazione della \"Crocifissione tra i dolenti\" in penombra (opera realmente riconosciuta come quella di Jacob Jordaens al Mus\u00e9e des Beaux-Arts di Rennes) e un pannello decorato finemente (forse in bronzo, o forse un ricamo dorato). Infine sul pavimento a riquadri in marmo bianchi e neri si vedono una mela e un serpente schiacciato da una pietra, evidenti richiami al peccato originale e all'estirpazione della tentazione.\nMolti di questi elementi sono ripresi dall\"Iconologia\", libro di emblemi di Cesare Ripa, noto nei Paesi Bassi nella traduzione di Dirk Pietersz. Pers del 1644; sono reinterpretati per\u00f2 liberamente e corredati di altri, nuovi. Analogie si riscontrano anche con alcuni passi degli \"Esercizi spirituali\" di sant'Ignazio di Loyola.\nStile.\nSecondo alcuni critici la composizione rivelerebbe un certo impaccio dovuto alla minore dimestichezza con temi allegorici, rispetto al consueto stile razionale dell'artista, fedele indagatore del reale. Nonostante ci\u00f2 \u00e8 innegabile la raffinatissima rappresentazione dei dettagli e la straordinaria resa luminosa, in grado di gareggiare con la nuova \"pittura fine\" in voga ad Amsterdam e Leida. Si tratta di una parziale adesione dell'artista allo stile \"classico\" olandese, che confermerebbe una datazione ai primi anni settanta del Seicento."}
{"id": "1122854", "revid": "949200", "url": "https://it.wikipedia.org/wiki?curid=1122854", "title": "Giobbe (Chagall)", "text": "Giobbe \u00e8 un dipinto a olio su tela (170x121 cm) realizzato nel 1975 dal pittore Marc Chagall. Fa parte di una collezione privata.\nChagall raffigura Giobbe dolorante, praticamente nudo e con la mano destra sul petto."}
{"id": "1122858", "revid": "1345932", "url": "https://it.wikipedia.org/wiki?curid=1122858", "title": "Madonna della Seggiola", "text": "La Madonna della Seggiola \u00e8 un dipinto a olio su tavola (diametro 71\u00a0cm) di Raffaello Sanzio, databile al 1513-1514 circa e conservato nella Galleria Palatina di Palazzo Pitti a Firenze.\nStoria.\nL'opera si trova nelle collezioni medicee fin dalla prima met\u00e0 del Cinquecento ed era sicuramente nata per una collocazione privata, a giudicare dal formato della tavola. La presenza della \"sedia camerale\", la complessit\u00e0 compositiva e altri dettagli hanno fatto ipotizzare che l'opera fosse nata su commissione di papa Leone X, e da lui inviata ai suoi parenti a Firenze. Gi\u00e0 agli Uffizi, venne destinata al palazzo reale dall'inizio Settecento. Negli inventari del 1723 e del 1761 \u00e8 infatti ricordata nella camera da letto del Gran Principe Ferdinando de' Medici, mentre in seguito fu collocata nella Sala di Pietro da Cortona e, dopo il riordino leopoldino della quadreria, nella Sala di Giove (1771) e poi in quella di Marte (1793). Rastrellata durante le spoliazioni napoleoniche, fu a Parigi dal 1799 al 1815. Tornata a Firenze, dal 1882 \u00e8 nella Sala di Saturno insieme con le altre opere di Raffaello del museo.\nLa datazione intorno al 1514 si basa su elementi stilistici poich\u00e9 l'opera viene in genere considerata successiva agli affreschi della Stanza di Eliodoro. Evidenti sono le citazioni michelangiolesche, nella plasticit\u00e0 prorompente e fisica di alcuni dettagli, come il gomito del Bambino, tuttavia stemperati dal dolce stile raffaellesco. Vicina da un punto di vista stilistico e formale \u00e8 la \"Madonna della Tenda\", che propone gli stessi soggetti in una posa leggermente variata e su un formato rettangolare.\nUna tradizione popolare vuole che l'ispirazione per quest'opera venne all'artista mentre transitava per Velletri, dove vide una contadina del luogo che cullava il proprio figlio in grembo e volle subito ritrarli sul coperchio di una botte l\u00ec presente.\nDescrizione.\nL'opera prende il nome dalla sedia camerale su cui \u00e8 seduta Maria con in braccio il Bambino: entrambi si voltano verso lo spettatore, ma mentre Maria rivolge lo sguardo dritta davanti a s\u00e9, il Bambino sembra traguardare verso un punto pi\u00f9 lontano. Assiste alla scena san Giovannino, a destra, che affiora dallo sfondo scuro e rivolge un gesto di preghiera a Maria.\nPer tenere in braccio il Bambino, la Madonna solleva una delle due gambe, coperte da un drappo azzurro, scivolando quasi in avanti: in questo modo il corpo di Maria assume una posizione tale da generare un ritmo visivo circolare che sembra suggerire il dondolio del cullare. Essa china il capo verso il figlio, facendo toccare le due teste, e creando una situazione di intima dolcezza familiare. Dietro la bellezza formale vi \u00e8 uno schema compositivo geometrico molto complesso, basato su curve e controcurve in rapporto fra loro e con la circolarit\u00e0 del supporto.\nEstremamente curati sono i dettagli, che ne fanno un'opera di grande ricercatezza formale. Dal brillare delle frange dorate sullo schienale della sedia, ai ricami sullo scialle verde orientale della Vergine, fino allo studiato accostamento di colori caldi nel centro del dipinto e freddi sui bordi. La sua grande ricchezza visiva fanno dell'opera \u00abindubbiamente uno dei maggiori capolavori dell'arte rinascimentale\u00bb."}
{"id": "1122859", "revid": "97916915", "url": "https://it.wikipedia.org/wiki?curid=1122859", "title": "Dietro la casa", "text": "Dietro la casa \u00e8 un dipinto a olio su cartone (60,6x46 cm) realizzato nel 1917 dal pittore Marc Chagall.\n\u00c8 conservato nel National Art Gallery of Armenia di Erevan.\nRaffigura il giardino della casa di Chagall e la moglie Bella"}
{"id": "1122860", "revid": "1543377", "url": "https://it.wikipedia.org/wiki?curid=1122860", "title": "Il ponte della ferrovia ad Argenteuil", "text": "Il ponte della ferrovia ad Argenteuil \u00e8 un dipinto a olio su tela (55x72\u00a0cm) realizzato tra il 1873 ed il 1874 dal pittore francese Claude Monet.\n\u00c8 conservato nel Mus\u00e9e d'Orsay di Parigi."}
{"id": "1122862", "revid": "2187", "url": "https://it.wikipedia.org/wiki?curid=1122862", "title": "Improvvisazione 11", "text": "Improvvisazione 11 \u00e8 un dipinto a olio su tela (97,5x106,5\u00a0cm) realizzato nel 1910 dal pittore Vasily Kandinsky.\n\u00c8 conservato nel Museo di Stato Russo di San Pietroburgo.\nIl dipinto descrive la partenza di una barca a vela sul mare agitato."}
{"id": "1122864", "revid": "742538", "url": "https://it.wikipedia.org/wiki?curid=1122864", "title": "Predica di santo Stefano e disputa nel Sinedrio", "text": "Predica di santo Stefano e disputa nel Sinedrio \u00e8 un affresco (322x412 cm) della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa la lunetta della parete centrale e ritrae il terzo e quarto episodio delle \"Storie di santo Stefano\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa lunette del registro superiore sono divise in due episodi tramite l'espediente di un muro di separazione verticale al centro, ma l'ambientazione generale \u00e8 la medesima. In questa doppia scena ad esempio una fila continua di torri e case \u00e8 il medesimo sfondo nella parte superiore. \nLa prima scena della \"Predica di santo Stefano\" si svolge in una piazza con edifici arditamente scorciati. A destra (il centro della lunetta) si trova santo Stefano su di un gradino, che spiega con tanto di gesti la parola di Cristo, riferendosi forse, nelle dita che indicano il numero 2, al duplice comandamento dell'amore a Dio e al prossimo (). Davanti a lui siede una folla di donne sedute (una con il bambino), mentre alcuni uomini stanno in piedi sullo sfondo. Originale \u00e8 l'uso di tutta la profondit\u00e0 dell'affresco per la disposizione dei personaggi.\nIl lato destro mostra invece la \"Disputa nel Sinedrio\", ambientata in una stanza, descritta esteriormente da un pilastro scanalato (con l'originale motivo del fiore rampicante scolpito sopra, un'invenzione dell'Angelico presente anche in altri episodi del ciclo, che non ha riscontri nell'architettura reale) che regge un architrave, mentre all'interno un pavimento con lastre di marmo in prospettiva (il punto di fuga) porta al centro della lunetta) conduce l'occhio dello spettatore verso il seggio del Sommo Sacerdote, posto davanti a una parete coperta da un ricco drappo dorato. La sala bassa e scura contrasta fortemente con la scena profonda e aperta della met\u00e0 sinistra. Santo Stefano sta spiegando, alla presenza di altri sacerdoti, la sua difesa dalle accuse di blasfemia e fomentazione di disordini, tramite un lungo discorso riportato negli Atti degli apostoli (At, 7). La sua figura si staglia monumentale grazie all'uso della luce e del chiaroscuro, che la fanno apparire rotonda e plastica come una statua dipinta. Il gesto della sua mano destra alzata \u00e8 rafforzato dalle linee parallele del pavimento.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. "}
{"id": "1122867", "revid": "373510", "url": "https://it.wikipedia.org/wiki?curid=1122867", "title": "Omaggio a Puvis de Chavannes", "text": "Omaggio a Puvis de Chavannes (Paysage avec \"Le Pauvre P\u00eacheur\" de Puvis de Chavannes) \u00e8 un dipinto a olio su tavola (17,5x26,5\u00a0cm) realizzato nel 1881 dal pittore Georges-Pierre Seurat. \u00c8 conservato nel Mus\u00e9e d'Orsay di Parigi.\nSeurat prese spunto da \"Il povero pescatore\" un dipinto di Pierre Puvis de Chavannes. Il dipinto fu realizzato sul retro di un altro quadro \"Paesaggio a Saint Ouen\", esposto al Metropolitan Museum di New York; le due tavole furono separate il 9 maggio 1950 per essere vendute."}
{"id": "1122868", "revid": "1305772", "url": "https://it.wikipedia.org/wiki?curid=1122868", "title": "Ovale rosso", "text": "Ovale rosso \u00e8 un dipinto a olio su tela (71,5x71,5\u00a0cm) realizzato nel 1920 dal pittore Vasilij Kandinskij.\n\u00c8 conservato nel Guggenheim Museum di New York.\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1122897", "revid": "287204", "url": "https://it.wikipedia.org/wiki?curid=1122897", "title": "Misano di Gera d\u2019Adda", "text": ""}
{"id": "1122900", "revid": "767487", "url": "https://it.wikipedia.org/wiki?curid=1122900", "title": "Deron Williams", "text": "Carriera.\nCollege.\nDeron Williams ha vestito la maglia dell'Universit\u00e0 dell'Illinois a partire della stagione 2002-03. Nel suo anno da \"freshman\" ha giocato tutte le 32 partite della stagione, partendo in quintetto 31 volte. La stagione successiva Williams ha migliorato il suo rendimento offensivo passando da 6,3 punti a 17,0 punti di media, ed \u00e8 diventato, con 6,77 assist il miglior passatore della squadra.\nLa stagione 2004-2005 \u00e8 quella della consacrazione: oltre a ricevere tanti riconoscimenti individuali, porta la sua squadra fino alla finale NCAA, che per\u00f2 perder\u00e0 contro la North Carolina University.\nNBA (2005-).\nUtah Jazz (2005-2011).\nDeron si dichiar\u00f2 eleggibile per il draft NBA 2005. Gli Utah Jazz della stagione precedente avevano dimenticato del tutto gli sfarzi di vent'anni con Stockton e Malone. Nonostante l'acquisto nell'estate del 2004 del talento emergente Carlos Boozer dai Cleveland Cavaliers, i Jazz toccarono uno dei punti pi\u00f9 bassi della loro storia, con un record di 26-56. Questo diede modo alla franchigia di Salt Lake City di presentarsi al Draft con la terza scelta assoluta. Deron, molto affermato a livello di college per le sue capacit\u00e0 di playmaker, fu quindi scelto come uomo della rinascita della squadra, nonch\u00e9 come playmaker con il compito di non far rimpiangere il ritiro di John Stockton. \u00c8 da notare che Deron fu il primo playmaker ad essere scelto in questo Draft. Le prime due scelte furono Andrew Bogut (centro) e Marvin Williams (ala). I Jazz, alla ricerca di un playmaker, optarono per Deron, lasciando ai New Orleans Hornets, che avevano la quarta scelta, il diritto di scegliere Chris Paul, che sarebbe diventato il suo grande rivale.\nNella sua prima stagione da professionista, gioca 80 delle 82 partite della stagione, partendo spesso dalla panchina, finisce con 10,8 punti e 4,5 assist a gara. La sua presenza tuttavia \u00e8 determinante per far passare i Jazz da 26-56 dell'anno prima, a 41-41. Nella stagione 2006-07 i Jazz registrano la miglior partenza della loro storia, 12 vittorie su 13 partite. Questo grazie al miglioramento di Williams e alla maggiore fiducia che l'allenatore Jerry Sloan ripone in lui. Come ai tempi del college, Deron dimostra anche in NBA le sue straordinarie qualit\u00e0 di playmaker. Nella striscia vincente di Utah, registra cinque doppie-doppie, con due partite consecutive da 27/15 e 26/14 (punti/assist). Ai play-off dello stesso anno (a cui i Jazz mancavano dal ritiro di Stockton e di Malone del 2002), Deron spinge i Jazz fino ad un'insperata finale di Conference, sconfitti solo dagli Spurs, poi vincitori.\nNella stagione 2007-08, conferma quanto di buono visto negli anni precedenti, incrementando le statistiche, sia in termini di punti (quasi 20 a partita) che in assist (oltre 10). Nell'All star game 2008 si aggiudica la gara dello Skills Challenge, sconfiggendo nell'ordine Jason Kidd, Dwyane Wade e il rivale Chris Paul. Nella stessa stagione, Deron Williams insieme a Carlos Boozer e Mehmet Okur, porta i Jazz fino alla quarta piazza della combattutissima Western Conference. Nel primo turno i Jazz affrontano ancora gli Houston Rockets orfani di Yao Ming infortunato. La serie si protrae fino a gara-6 e nonostante i 40 punti di Tracy McGrady alla fine sono proprio i Jazz a trionfare con un 113-91, grazie soprattutto ai 25 punti e 9 assist di Williams. Nella seconda fase la franchigia di Salt Lake City affronta i Los Angeles Lakers e Deron Williams si mette subito in mostra: in gara-1 nonostante la sconfitta dei suoi Jazz sfiora la tripla doppia (14 punti, 9 assist e 9 rimbalzi). Alla fine i Jazz devono arrendersi in gara-6, quando i Lakers, che poi saranno campioni della Conference, espugnano l'EnergySolutions Arena (solo 4 squadre ci erano riuscite durante la regular season e Houston in gara-5) con un 108-105: Deron Williams disputa comunque una serie molto convincente (5 doppie doppie e 4 volte oltre i 20 punti). La stagione 2008-09 lo vide ancora protagonista in quanto lui chiuse la regular season con 18 punti e 10 assist di media. Trascin\u00f2 i Jazz all'ottavo e ultimo posto dei play-off, in cui I Jazz affrontano i Lakers, futuri campioni NBA che li eliminano in 5 gare. Nonostante la sconfitta Deron gioca bene ed \u00e8 protagonista di gara-3, dove segna il tiro della vittoria.\nNew Jersey/Brooklyn Nets (2011-2015).\nIl 23 febbraio 2011 passa ai New Jersey Nets nell'ambito di un trade che porta a Salt Lake City Derrick Favors, Devin Harris e due prime scelte future.\nDurante il lockout dell'NBA nel 2011, Williams ha firmato un contratto di un anno da 5 milioni di dollari per il Be\u015fikta\u015f, squadra del Campionato turco di basket che aveva gi\u00e0 ingaggiato Allen Iverson nel 2010.\nConcluso il lockout del 2011 torna ai New Jersey Nets sperando di condurre la squadra ai play off. Purtroppo, a causa soprattutto degli infortuni che hanno interessato la maggior parte della squadra compreso anche D-Will, il team non riesce a qualificarsi per il postseason ottenendo un record di 22-44. Nonostante questo Williams ha dimostrato di essere uno dei playmaker pi\u00f9 forti della lega grazie alle sue singole prestazioni alcune delle quali molto entusiasmanti. Tra cui i 38 punti contro i New York Knicks di Jeremy Lin ottenendo uno straordinario 8/10 da tre e 10/10 ai liberi. Per questo primato entra nella storia dell'NBA. Le sue medie sono state di 21,0 punti e 8,7 assist a partita. \nUna curiosa statistica \u00e8 che detiene il season high in NBA per punti (57) e assist (20 al pari con Rajon Rondo). Venne inoltre convocato (tra le riserve) per l'All-Star Game 2012 tenutosi ad Orlando dimostrandosi ancora una volta uno dei playmaker pi\u00f9 forti della Lega e confermandosi come uno dei giocatori pi\u00f9 completi. Il suo \"career high\" attuale in NBA, nonch\u00e9 record per la franchigia dei Nets, \u00e8 di 57 punti (16/29 dal campo, 4/11 da tre, 21/21 dalla lunetta) fatto registrare il 5 marzo 2012, durante la partita in cui ha trascinato alla vittoria i suoi Brooklyn Nets contro i Charlotte Bobcats aggiungendo anche 7 assist e 6 rimbalzi.\nDurante l'estate 2012 esce dal proprio contratto con i Nets, per sondare il mercato dei free agents. Viene conteso dagli stessi Nets e dai Dallas Mavericks ma decide di firmare un quinquennale con la franchigia di Brooklyn complice l'acquisto della guardia All Star Joe Johnson e della riconferma di Gerald Wallace e Brook Lopez e un contratto pi\u00f9 corposo.\nIl 3 novembre 2012, nella prima gara al Barclays Center, a causa dello spostamento della franchigia a Brooklyn, mette a segno 19 punti e 9 assist contro i Toronto Raptors. Inoltre \u00e8 il primo giocatore in assoluto a segnare al Barclays Center. Riesce insieme ai compagni di squadra a portare i Nets ai play-off con la 4 piazza della Eastern Conference, alle spalle degli Indiana Pacers, New York Knicks e i Miami Heat. Al primo turno Brooklyn incontra i Chicago Bulls di Nate Robinson, Joakim Noah e Marco Belinelli; la serie, molto combattuta, viene alla fine vinta dai Bulls in 7 gare.\nDallas Mavericks (2015-2017).\nIl 14 luglio 2015 si accorda con i Nets per una buonuscita di 27,5 milioni di dollari a fronte dei 43 garantiti dal contratto quinquennale firmato nel 2012 e divent\u00f2 cos\u00ec free agent. Pochi giorni dopo firm\u00f2 un biennale da 10 milioni con i Dallas Mavericks. Tuttavia il 23 Febbraio 2017 venne svincolato via \"buyout\" dai Mavericks.\nCleveland Cavaliers (2017).\nIl 25 febbraio 2017 firm\u00f2 con i Cleveland Cavaliers, tornando dopo anni a fare la riserva in carriera in quanto la franchigia dell'Ohio era alla ricerca di un playmaker che potesse sostituire Kyrie Irving. \nNazionale.\nHa fatto parte del Team USA vincitore dei Giochi olimpici di Pechino del 2008. Nei Giochi della XXX Olimpiade partecipa ancora con gli Stati Uniti d'America e vince per la seconda volta la medaglia d'oro. Entra nella storia delle Olimpiadi mettendo a referto una doppia doppia da 13 punti e 11 assist nella vittoria contro la Nigeria. Fu il primo Net nella storia a vincere una medaglia d'oro, e l'ottavo giocatore statunitense in assoluto a vincerne due consecutivamente.\nStatistiche in NBA.\n\"GP= Partite giocate, GS= Partite iniziate, MPG= Minuti per partita, SPG= Palle rubate per partita, BPG= Stoppate per partita, RPG= Rimbalzi per partita, APG= Assist per partita, PPG= Punti per partita, FG%= Percentuale al tiro, 3P%= Percentuale al tiro da 3 punti, FT%= Percentuale ai tiri liberi, TO= Turnover\"\nRegular season.\n\"Aggiornate al 19 aprile 2012\"\nRecord personali.\nIl 5 marzo 2012 diventa il giocatore con pi\u00f9 punti segnati in una singola partita nella storia dei New Jersey Nets: 57.\nVita privata.\n\u00c8 sposato con la sua fidanzata del liceo e ha 4 figli, due femmine e due maschi. Uno di questi, Deron Jr., \u00e8 stato adottato da neonato dalla famiglia Williams e nell'estate 2011 gli fu diagnosticato l'autismo. Nonostante giochi da diversi anni a New York, la sua casa rimane sempre in Utah dove risiede la sua famiglia.\nLa fondazione Point of Hope.\nDeron Williams \u00e8 fondatore e promotore dal 2007 di una fondazione a scopo sociale e beneficenza senza scopo di lucro chiamata \"The Point of Hope\" (\"Punto di Speranza\").\nLa fondazione ha lo scopo di aiutare economicamente e psicologicamente malati di cancro ed in particolare giovani pazienti e bambini. Dal 2012 Williams ha iniziato una partnership anche con Autism Speaks, diventandone ambasciatore e ospitando diversi eventi per raccogliere fondi a beneficio di bambini e delle famiglie affette da autismo.\nMolto impegnato nel sociale, \u00e8 frequente donatore di fondi presso strutture per la cura dei malati, ed organizzatore di conferenze e convention per la sensibilizzazione sul problema del cancro."}
{"id": "1122902", "revid": "124654557", "url": "https://it.wikipedia.org/wiki?curid=1122902", "title": "Davide Cova", "text": "Nella sua vita, orientata verso la difesa dei diritti umani, le sue scelte, la sua azione politica, l'esercizio stesso della sua professione d'ingegnere, rivolti sia alla salvaguardia sia al progresso, furono ampiamente dedicati al sostegno e allo sviluppo della Sardegna.\nBiografia.\nDavide Cova nacque a Cagliari, il 27 giugno 1891, fu ingegnere, giornalista e uomo politico. Trascorse l'infanzia, l'adolescenza e parte della giovinezza nella sua citt\u00e0 natale. Viaggi\u00f2 in varie parti d'Italia e all'estero. Dopo la morte del padre, fu incoraggiato dalla madre a continuare gli studi alla Regia Facolt\u00e0 di Matematica di Cagliari, dov'era apprezzato dai suoi insegnanti, scienziati di fama come Domenico Lovisato di mineralogia, e Antonio Fais di calcolo infinitesimale.\nContinu\u00f2 gli studi a Milano, al Regio Istituto Tecnico o Politecnico, laureandosi in ingegneria industriale nel 1914, consegu\u00ec il diploma in architettura e vari titoli di specializzazione. Ideologo e fondatore, nel primo periodo del XX secolo, del Movimento per la rinascita della Sardegna, definito anche \"Rinascimento sardo\", sorto per favorire il superamento dello stato di disagio del popolo sardo da secoli oppresso, fond\u00f2 a Cagliari il giornale \"Sardegna\" con Attilio Deffenu. \nPartecip\u00f2 a Milano a movimenti per i diritti umani. Dopo la prima guerra mondiale fond\u00f2 a Cagliari i giornali \"Il Popolo Sardo\" e \"Il Solco\". Nella piazza Martiri apr\u00ec uno studio d'ingegnere in societ\u00e0 con un altro, realizzando progetti per privati a Cagliari e altrove. Collabor\u00f2 alla risistemazione dell'Orto Botanico di Cagliari. Partecip\u00f2 ad alcune iniziative della Societ\u00e0 Ginnastica \"Amsicora\" di Cagliari; prima come atleta e successivamente istruttore tecnico di nuoto e atletica. Dopo la laurea in ingegneria realizz\u00f2 strutture per la pratica sportiva e progett\u00f2 lo Stadio Amsicora, a Cagliari, nei terreni dell'ex colonia penale di San Bartolomeo. Realizz\u00f2 la fiera di maggio del 1921 collaborando col cavalier Guido Costa (Fiera della Sardegna) e nel luglio dello stesso anno, col pittore Felice Melis Marini, la prima mostra d'arte sarda a Cagliari. Ideatore di un partito di sostegno alla Sardegna, sostenitore dell'autonomia e della valorizzazione e diffusione della cultura si batt\u00e9 durante tutta la sua vita per la causa di un riscatto della Sardegna. Nel 1920 insegn\u00f2 calcolo infinitesimale alla Facolt\u00e0 di matematica di Cagliari. Nell'aprile del 1921 fond\u00f2 a Oristano il Partito Sardo d'Azione con Emilio Lussu, Camillo Bellieni e altri compagni.\nNell'ottobre del 1921 fu aggredito da squadracce, fu accusato ingiustamente, la sede de \"Il Solco\" fu distrutta e il giornale bruciato in piazza. Ferito, riusc\u00ec a fuggire e a imbarcarsi su un cargo, unico mezzo in partenza, alla Darsena di Cagliari. Si ritrov\u00f2 in Tunisia. Dopo mesi, rientrato in Italia part\u00ec per Milano dove visse, sotto il falso nome di Francesco Floris, lavorando in un'officina. Accusato ingiustamente fu assolto. \nRientr\u00f2 nel 1923 e partecip\u00f2 a un concorso per l'incarico di ingegnere-capo dell'Ufficio tecnico del Municipio di Oristano. Si stabil\u00ec a Oristano dove realizz\u00f2 varie opere importanti per la citt\u00e0 .\nProgett\u00f2 edifici, trasformazioni fondiarie agrarie in varie parti dell'isola e bonifiche nel Campidano di Oristano. Nel 1925 fu inaugurata la Scuola d'arte applicata di Oristano che aveva contribuito a fondare con gli artisti Francesco Ciusa e Carmelo Floris. Nel 1928 si spos\u00f2 con un'insegnante, Maria Rosa Fara ed ebbe sei figli. Per non aver ritirato la tessera del Partito Nazionale Fascista fu privato del posto di lavoro nel 1929. La scuola d'arte fu chiusa e lui fu considerato come persona da sorvegliare.\nDopo la caduta del fascismo fu sindaco di Oristano lavorando incessantemente per il benessere della popolazione in quegli anni di guerra. I bombardamenti a Cagliari distrussero gran parte della citt\u00e0 compreso il negozio di ottica materno. A Oristano non fecero particolari danni, ma la vita non era facile. Riprese l'attivit\u00e0 nel PSd'Az, organizz\u00f2 il primo congresso e collabor\u00f2 alla stesura dello statuto regionale. Mor\u00ec a Oristano, sul treno per Cagliari il 9 maggio 1947.\nL'azione politica e sociale.\nAncora giovanissimo Davide Cova si occup\u00f2 della \"Questione Sarda\" con un gruppo di amici e studiosi riuniti a Cagliari per analizzare i grandi problemi della Sardegna sorti nei lunghi secoli in cui l'Isola fu luogo di pena o da depredare che continuavano irrisolti a mantenere la Regione in stato di miseria, mancanza di scuole, di strade, di industrie e leggi adeguate. La presenza dello Stato nella Sardegna, fin verso la fine dell'Ottocento, era stata soprattutto per gli avventi fiscali: anche gli studi condotti sulla societ\u00e0 e sull'economia avevano avuto, ancora agli inizi del nuovo secolo, questo principale scopo.\nIl malessere generale contribuiva ad alimentare ancor pi\u00f9 conflitti e faide all'interno delle comunit\u00e0, specialmente nello zone che restavano maggiormente isolate per la scarsa viabilit\u00e0.\nDavide Cova desiderando una societ\u00e0 pi\u00f9 giusta fond\u00f2 tra il 1909-1910 un movimento politico, in parte d'ispirazione mazziniana, il \"Movimento Sardo\" definito \"rinascimento sardo\" che iniziava la sua azione col promuovere nei sardi la consapevolezza dell'identit\u00e0, il senso del valore della propria cultura, l'amore per la propria terra devastata anche dal disboscamento, voluto prima dal Cavour e ancora attivo per la carbonizzazione dei restanti boschi.\nNello stesso periodo, sempre a Cagliari, fond\u00f2 con Attilio Deffenu il giornale \"Sardegna\" illustrato dal pittore Mario Delitala, che intendeva portare avanti gli ideali del Movimento Sardo, in particolare: liberare la Sardegna dal protezionismo che favoriva le fabbriche del Nord e impediva qualsiasi attivit\u00e0 all'imprenditoria locale sarda, promuovere l'arte e l'espressione nelle sue varie forme, quali mezzi importanti per comunicare, educare, produrre, sviluppare una maggior coscienza politica tra i sardi. Davide Cova buss\u00f2 alle porte di ministri e uomini di potere per far conoscere la situazione della Sardegna.\nSi rec\u00f2 anche dal ministro Giovanni Giolitti al quale present\u00f2 una dettagliata relazione sui problemi isolani; dal Ministro ebbe in risposta la promessa del suo intervento a sostegno della Sardegna \"purch\u00e9 s'approntassero progetti di una certa entit\u00e0 di cui il territorio abbisognava e per i quali sarebbero occorsi capitali pubblici e privati\". Nel 1911 in Sardegna iniziarono i lavori per la costruzione delle centrali elettriche sul fiume Tirso e sul Coghinas. \nDavide Cova ader\u00ec a movimenti culturali e per le conquiste dei diritti umani; collabor\u00f2 al \"Movimento per il suffragio universale\" e per i Diritti dei Lavoratori, fu impegnato per il Mezzogiorno e diede sostegno al nascente \"Movimento per la Liberazione della Donna\" specialmente dopo la legge elettorale sul suffragio universale, approvata nel 1913, che escluse totalmente le donne dal diritto di voto.\nIn conseguenza della lentezza di risposte da parte del Ministero, si rec\u00f2 a Roma con altri esponenti del Movimento Sardo, tra cui Deffenu e Sanna, per protestare contro le inadempienze e la noncuranza nei confronti dell'isola. Ricevuti da rappresentanti del Ministero, i delegati ottennero alcune promesse, vanificate negli anni successivi. Dovunque a Milano erano scontri e tafferugli, tra interventisti e non interventisti, comizi che sfociavano in risse e finivano con l'intervento della polizia.\nDavide Cova non era favorevole all'intervento, ritenendo pi\u00f9 saggia la soluzione diplomatica, pensando alle future conseguenze che avrebbero portato a interrompere il nuovo discorso da portare avanti, in Sardegna e nel resto d'Italia, le nuove idee in molti campi, sia sociali sia economici. Non dello stesso avviso Deffenu il quale fu tra coloro che si lasciarono affascinare dall'idea interventista e nonostante avesse problemi di salute, dichiar\u00f2 di volersi arruolare volontario e mise la sua firma in un proclama. Ai primi di luglio del 1915 i coscritti partivano per combattere: era scoppiata la prima guerra mondiale.\nVerso la fine del 1918 Davide Cova fondava a Cagliari, con alcuni studiosi, Egidio Pilia, Filiberto Farci e Caddeo, il giornale \"Il Popolo Sardo\" per continuare a promuovere la valorizzazione del patrimonio culturale, la diffusione della cultura, lo sviluppo dell'agricoltura e la conquista dell'autonomia isolana. La guerra aveva portato alla Sardegna nuovi problemi; molti giovani erano morti in combattimento, tra cui Attilio Deffenu e dodici atleti della \"Societ\u00e0 Ginnastica Amsicora\" di Cagliari che si era distinta riportando con Loi nel 1912 l'oro alle Olimpiadi.\nLa nascita del Partito Sardo d'Azione.\nNel 1919, cessata la pubblicazione a Cagliari de \"Il Popolo Sardo\", Davide Cova fondava il periodico \"Il Solco\" dove venivano ancora riespressi i motivi della necessit\u00e0 di un'amministrazione autonoma tenendo conto dei problemi derivati dalla situazione geografica isolana,distaccata e poco collegata col resto d'Italia. L'intento era pure quello di rafforzare e promuovere l'azione dei sardi nei vari campi della cultura, del lavoro, dell'arte e di fondare un vero e proprio partito di sostegno alla causa sarda. In tutta la Sardegna si unirono numerosi sostenitori, in particolare i reduci della prima guerra mondiale,del Partito Nazionale Combattenti, che rivendicavano assistenza e riconoscimenti mai corrisposti, essendo demoralizzati, dopo l'esperienza della guerra,e ritrovandosi, molti di loro, senza lavoro, rattristati dalla perdita dei compagni. Anche Davide aveva perso dodici amici, atleti dell'Amsicora e il suo compagno Attilio Deffenu, sindacalista a Milano nello stesso periodo in cui lui era studente al Politecnico.Tra il 1920 e il 1921si concretizza la nascita del Partito Sardo d'Azione con Davide Cova, Camillo Bellieni, Emilio Lussu e altri compagni . Le date del convegno e della registrazione furono stabilite per i giorni 17 e 18 Aprile 1921, il luogo prescelto fu la citt\u00e0 di Oristano, per la sua importanza simbolica in quanto patria della Giudicessa Eleonora, colei che tent\u00f2 di unificare la Sardegna e che fece dei combattimenti contro gli Aragonesi per renderla indipendente; la sede della registrazione fu il tribunale di Oristano.\nL'amicizia di Davide Cova con Lussu risale ad anni prima della guerra, poi consolidatasi quando dal 1919 Lussu con Pietro Mastino, entrambi giovani avvocati, andarono ad abitare a Cagliari nella piazza Costituzione, a poca distanza dal suo studio professionale d'ingegnere, sito nella vicina piazza Martiri. \nLe nuove idee del Movimento sardo diffuse dai giornali \"Il Popolo Sardo\" e Il Solco\" che promuovevano un nuovo modo di affrontare i problemi atavici dell'Isola attirarono l'attenzione degli intellettuali sardi nella Cagliari, da sempre, luogo d'afflusso di studenti e professionisti isolani, divenuta in questo periodo punto d'incontro di molti. Alle elezioni del 1920 il successo si ebbe con quattro parlamentari sardi in Parlamento e dovunque nell'Isola si osserv\u00f2 una rinata fiducia. Nei congressi di quegli anni Davide Cova definiva la Sardegna: \"Cuore del Mediterraneo\" per la sua centralit\u00e0 geografica nel mare e sosteneva la necessit\u00e0 di creare infrastrutture strade e porti per rendere pi\u00f9 facili i collegamenti. \nA Oristano nel 1920 defin\u00ec la citt\u00e0 \"Cuore dell'Isola\", per la sua posizione di quasi equidistanza dagli altri centri, e per la sua funzione simbolica in quanto patria della giudice Eleonora D'Arborea, la promulgatrice del primo codice di leggi sardo. Preparato lo Statuto, l'anno dopo, a Oristano, nel congresso del 17, 18 aprile del 1921 il Partito Sardo d'Azione nacque ufficialmente. Quindi sulle linee fondamentali del programma tracciate in precedenza, continuando l'opera pedagogica e divulgativa dell'idea autonomista, il Partito andava a organizzarsi con diverse sezioni nell'Isola, registrando tra gli iscritti anche la maggior parte degli ex combattenti sardi guidati da Lussu, Bellieni e altri ex combattenti.\nIl successo del Partito Sardo suscit\u00f2 l'antagonismo dei raggruppamenti fascisti che dal 1919 andavano costituendosi in tutta la Sardegna e in particolare a Cagliari, dove Davide Cova fu aggredito da un gruppo di squadracce armate. Ferito, riusc\u00ec a sfuggire agli aggressori e nascondersi, a curarsi con acqua e aceto; fu poi informato che, con false accuse intendevano farlo arrestare. Le squadracce erano diventate attive soprattutto a Cagliari e nell'Iglesiente, sostenute dalla propaganda che in loro favore faceva, in quel periodo, qualche periodico ma anche il quotidiano locale: praticavano lo scontro fisico con l'avversario politico, ne distruggevano le sedi denunciate come luogo di riunione di sovversivi.\nI Sardisti, in particolare, erano apertamente accusati di voler distruggere l'unit\u00e0 nazionale: il giornale \"Il Solco\" fu bruciato in piazza, la sede distrutta e Davide Cova scampato all'arresto, riusc\u00ec a mettersi in salvo: fugg\u00ec prima a Tunisi, poi a Milano. Rientrato in Sardegna nel 1923 si trasfer\u00ec a Oristano dove prese la residenza, superato un concorso al posto di ingegnere-capo dell'Ufficio tecnico municipale. In realt\u00e0 non aveva collaboratori ma si ritrov\u00f2 a dover realizzare molte opere necessarie alla citt\u00e0: l'acquedotto (per il quale fece studi sull'acquedotto delle Puglie, allora il pi\u00f9 grande ed efficiente d'Europa), il caseggiato della scuola elementare, i giardini pubblici, il monumento ai Caduti, numerosi edifici, aziende agricole, opere di bonifica e di trasformazione fondiaria, ecc. Nel 1929 fu allontanato dall'incarico per non aver ritirato la tessera del PNF.\nLa Scuola d'arte applicata di Oristano e un progetto urbanistico-modello per l'isola.\nNel 1923 a Oristano, Davide Cova progett\u00f2 l'edificio della scuola elementare e la Scuola d'arte applicata, per l'insegnamento artistico di pittura, ceramica, scultura e altre attivit\u00e0 artistiche e artigianali. Esegu\u00ec quest'ultima opera su una struttura preesistente in stato di abbandono, ristrutturandola, ampliandola e dotandola delle aule necessarie, delle fornaci per la cottura dei manufatti d'argilla e attrezzature per gli insegnamenti delle diverse materie, tra cui erano comprese, oltre alle arti grafiche (disegno, decoro, stampa, pittura), la lavorazione artigianale artistica del legno, del ferro e di altri materiali.\nNella scuola, giunsero, da lui invitati a prestarvi insegnamento, gli artisti sardi migliori del periodo, suoi amici da molti anni tra cui lo scultore ceramista Francesco Ciusa, i pittori Felice Melis Marini, Antonio Ballero, Mario Delitala, il decoratore, incisore, arredatore Gaetano Ciuffo, i pittori Carmelo Floris, Giuseppe Biasi, Filippo Figari bravi artigiani del legno e del ferro, mentre lui insegnava elementi d'architettura e disegno.\nLa Scuola d'arte applicata di Oristano, inaugurata ufficialmente dalle autorit\u00e0 nel 1925, forniva ai giovani preparazione e competenza artistica ma anche cultura generale ed era il centro per la nascita di nuove idee, utili per le attivit\u00e0 artigianali e industriali. \nBen presto se ne videro i risultati e aumentarono le iscrizioni di allievi e le commesse di lavoro. La scuola faceva parte di un progetto molto ampio che l'ingegner Cova aveva preparato per Oristano, ma che nelle sue intenzioni costituiva un modello da estendere adeguatamente nell'isola: si trattava di un piano regolatore per Oristano e i paesi limitrofi che prospettava la nascita del porto nell'ampio golfo di Oristano, e quella di un borgo nella marina della Gran Torre (oggi Torregrande) e inoltre creava nella citt\u00e0 unit\u00e0 abitative, scuole, edifici, giardini, piazze, spazi da destinare allo sport e allo svago, un museo archeologico e una pinacoteca.\nOristano che contava diecimila abitanti avrebbe avuto un notevole sviluppo con posti di lavoro e benessere tanto da poter accogliere, in breve tempo, circa trentamila abitanti. Il progetto si present\u00f2 accattivante per le autorit\u00e0 locali, ma non fu mai realizzato; infatti nel 1929, avendo Davide Cova rifiutato di iscriversi al Partito Fascista, fu allontanato dal posto di lavoro. La Scuola d'arte applicata fu fatta chiudere.\nFu poi considerato elemento da sorvegliare e spesso veniva recluso, specialmente in occasione della visita di qualche personalit\u00e0 del regime. Egli vinse lo sconforto dedicandosi ancor pi\u00f9 alla sua professione d'ingegnere, realizzando, molte volte a proprie spese, fattorie, oleifici, opere di bonifica, mantenendosi in qualche modo in contatto con alcuni amici in esilio e nell'isola.\nSindaco di Oristano.\nDurante la seconda guerra mondiale i bombardamenti improvvisi degli alleati americani del 1943 a Cagliari distrussero anche la casa materna e il negozio di ottica di famiglia. \nLa madre si salv\u00f2 per miracolo. Nel dicembre del 1943 Davide Cova divenne sindaco del Comune di Oristano, incaricato dal Comitato di Liberazione Nazionale. Mise ordine alla citt\u00e0 sconvolta dagli eventi, attento a rispondere alle esigenze dirette della popolazione, compiendo quelle azioni che servivano, nell'immediato, a dare sostegno alla gente, come l'acquisto dei vaccini contro l'epidemia di tifo, l'ordinanza sull'orto di guerra affinch\u00e9, nel rispetto delle norme, alla popolazione non mancassero i viveri e l'esercito avesse di che approvvigionarsi, senza doversi servire dei viveri destinati ai civili, le piccole o grandi necessit\u00e0 dei cittadini in tempi assai difficili.\nSi rimise all'opera di progettazione del piano regolatore urbanistico di Oristano, quello stesso che ebbe a interrompere nel 1929, per il suo rifiuto della tessera di iscrizione al PNF quando tutti gli altri partiti politici furono aboliti ed era obbligatorio dichiararsi esclusivamente appartenenti all'unico partito riconosciuto, quello fascista (la tessera non venne da lui ritirata nonostante le minacce e le ripercussioni. Dichiaratosi di idee liberali fu infatti privato del lavoro di dirigente dell'ufficio tecnico municipale di Oristano. Tra le conseguenze ci fu anche quella di sorvegliato speciale dall'OVRA.)\nProgett\u00f2 il porto e la zona marina di Torregrande, realizz\u00f2 la sistemazione edilizia in alcune zone della citt\u00e0, ripristin\u00f2 le zone verdi, lavorando a lume di candela e a sue spese, per non gravare sul gi\u00e0 difficoltoso bilancio comunale. Istitu\u00ec il Museo Antiquarium Arborense e nomin\u00f2 un curatore dei beni archeologici provenienti da siti preistorici della Sardegna e dall'antica citt\u00e0 di Tharros. Fu nominato dal CLN commissario per la provincia di Cagliari.\nMolto impegnato tra il giornale e le riunioni di partito port\u00f2 avanti i suoi principi di libert\u00e0 fino all'ultimo, di una nazione repubblicana ma senza abbandonare l'idea autonomista per la Sardegna, un'isola con tanti problemi irrisolti, e decentrata. Organizz\u00f2 il primo congresso del Partito Sardo d'Azione del dopoguerra, che si tenne a Oristano, nei locali del cinema \"Arborea\". \nContinu\u00f2 la sua opera attivamente nel Partito Sardo d'Azione. Collabor\u00f2 con gli avvocati Piero Sotgiu e Gonario Pinna alla stesura di un progetto di Statuto Regionale per la Sardegna ininterrottamente fino all'improvvisa morte nel maggio del 1947."}
{"id": "1122904", "revid": "729019", "url": "https://it.wikipedia.org/wiki?curid=1122904", "title": "Barbazione", "text": "Sotto Costanzo Gallo.\nBarbazione fu nominato \"comes domesticorum\" (\"comandante della guardia\") del \"caesar\" d'Oriente Costanzo Gallo dal 351 al 354. Gallo era il cugino dell'imperatore Costanzo II ed era stato nominato \"caesar\" per governare l'Oriente mentre Costanzo si occupava dell'usurpatore Magnenzio in Occidente.\nIl malgoverno di Gallo e i nemici che si era fatto a corte caus\u00f2 una cospirazione contro di lui, che coinvolse lo stesso Barbazione. Gallo venne invitato a Milano, residenza di Costanzo, dall'imperatore; giunto a Poetovio nel dicembre 354, fu arrestato nottetempo da Barbazione e Apodemio, che ne avevano circondato la casa con soldati di sua fiducia, e vestito come un semplice soldato, spogliato delle insegne del rango. Promettendogli che nulla gli sarebbe accaduto di male, Barbazione port\u00f2 Gallo vicino Pola, dove fu poi giustiziato: questo atto, apparentemente dovuto al volere imperiale, era per\u00f2 conseguenza di un sospetto nato nell'imperatore proprio per le maldicenze messe in giro da alcuni funzionari imperiali, tra cui Barbazione stesso.\nSotto Giuliano.\nNel 355, dopo la morte di Claudio Silvano, Barbazione venne nominato \"magister peditum\" (\"comandante della fanteria\"), grado che tenne fino alla sua morte nel 359. Durante il suo servizio sotto il \"caesar\" d'Occidente (nonch\u00e9 fratello di Gallo) Giuliano, ag\u00ec come se fosse suo nemico, recando molti danni all'Impero. Nel 357, infatti, mosse da Milano con un esercito di 30.000 uomini, con lo scopo di rinforzare l'esercito di Giuliano e permettergli di attaccare gli Alamanni, che stavano devastando la Gallia. L'attacco combinato avrebbe messo in grave difficolt\u00e0 gli invasori germanici, ma Barbazione, per incompetenza o gelosia di Giuliano, non fece nulla per fermarli, ma anzi li favor\u00ec. Accadde infatti che non solo le truppe alamanne invasero la zona sotto controllo di Barbazione e la saccheggiarono tornandosene tranquillamente alle proprie basi passando nei pressi dell'accampamento del generale romano, ma anche che Barbazione decise di distruggere delle imbarcazioni e delle provviste che gli erano in soprannumero, ma che sarebbero state di grande aiuto a Giuliano, prima di ritornare alle proprie basi. Malgrado ci\u00f2 Giuliano attacc\u00f2 i 35.000 Alamanni con i suoi 13.000 uomini, sconfiggendoli pesantemente nella Battaglia di Strasburgo.\nPer giustificare le proprie azioni, Barbazione addoss\u00f2 la colpa del mancato controllo degli Alamanni a due tribuni, ai quali un suo sottoposto aveva esplicitamente proibito di condurre i controlli: i due tribuni, il futuro imperatore Valentiniano I e il controllore di Costanzo Gallo Bainobaude, vennero congedati e rimandati a casa per volere imperiale.\nMorte.\nBarbazione venne ucciso per ordine dell'imperatore Costanzo II, condannato per tradimento. Ammiano riferisce che la casa di Barbazione venne infestata dalle api, e che il fatto venne interpretato come un segno di disgrazia. Dopo essere partito per la guerra, Barbazione ricevette una lettera della moglie, Assyria, che era per\u00f2 stata scritta da una serva esperta in crittografia, che era gi\u00e0 stata di Claudio Silvano: nella lettera Assyria pregava il marito di non abbandonarla per sposare la bellissima imperatrice Eusebia, quando sarebbe divenuto imperatore dopo la morte di Costanzo. La lettera venne inviata in gran segreto, ma la serva ne mostr\u00f2 una copia ad Arbizione, il \"magister equitum\" di Costanzo, il quale fece imbastire un processo per tradimento, facendo passare la folle lettera di una donna impaurita per la prova di una congiura contro l'imperatore. Trovati colpevoli, Barbazione e Assyria furono decapitati.\nUn parente di Barbazione and\u00f2 a studiare presso Libanio; il maestro ebbe uno scambio epistolare col generale per chiederne l'appoggio in occasione del suo tentativo di essere trasferito ad Antiochia, nel 355/356. Barbazione \u00e8 descritto dallo storico suo contemporaneo Ammiano Marcellino come un \"tipo rozzo, di atteggiamento arrogante, odiato da molti per il suo tradimento di Gallo\". Tenuto conto degli atti di Barbazione, va per\u00f2 considerato che il suo successore alla carica di \"magister peditum\" fu Ursicino, il mentore di Ammiano."}
{"id": "1122909", "revid": "224230", "url": "https://it.wikipedia.org/wiki?curid=1122909", "title": "Catilinaria", "text": ""}
{"id": "1122910", "revid": "92719", "url": "https://it.wikipedia.org/wiki?curid=1122910", "title": "Squalo volpe occhiogrosso", "text": ""}
{"id": "1122912", "revid": "122246", "url": "https://it.wikipedia.org/wiki?curid=1122912", "title": "Ferrovia Torre Annunziata-Castellammare di Stabia-Gragnano", "text": "La ferrovia Torre Annunziata\u2013Castellammare di Stabia\u2013Gragnano \u00e8 una linea ferroviaria della Campania, che corre interamente nella citt\u00e0 metropolitana di Napoli per una lunghezza di circa 10 chilometri e attraversa solo tre citt\u00e0: Torre Annunziata, Castellammare di Stabia e Gragnano.\nLa linea, classificata da RFI come complementare, ha una rilevante importanza storica per i trasporti ferroviari italiani in quanto \u00e8 stata la prima ad essere progettata in Italia ed il tratto Torre Annunziata\u2013Castellammare di Stabia il quarto ad essere attivato: la linea infatti \u00e8 il prolungamento della ferrovia Napoli\u2013Portici.\nLa tratta terminale Castellammare di Stabia-Gragnano \u00e8 ufficialmente sospesa dal 2010 e da allora risulta priva di ogni traffico.\nStoria.\nLe origini.\nNel 1836, la societ\u00e0 francese Bayard, propose al re del Regno delle Due Sicilie, Ferdinando II di Borbone, il progetto di una strada ferrata che collegasse Napoli con Nocera Inferiore, con un deviazione a Torre Annunziata per Castellammare di Stabia: la linea attraversava tutto il golfo di Napoli correndo lungo la costa fino a Torre Annunziata, per poi proseguire lungo la piana del Sarno fino a Nocera Inferiore, mentre la deviazione per la citt\u00e0 stabiese continuava a seguire la linea costiera. Il re, entusiasta del progetto, diede l'approvazione per l'inizio dei lavori, che iniziarono nel 1838: il 3 ottobre 1839 venne inaugurata la prima tratta ferroviaria italiana, ossia la Napoli - Portici, a trazione a vapore e doppio binario. I lavori proseguirono ed il primo maggio del 1841 la ferrovia raggiunge Torre del Greco ed un anno dopo il 2 agosto 1842 viene raggiunta Torre Annunziata e Castellammare di Stabia: sar\u00e0 questo il primo tratto della ferrovia Torre Annunziata\u2013Gragnano. L'evento \u00e8 una vera e propria festa con la presenza di tutte le massime autorit\u00e0 e del re stesso con le stazioni addobbate con festoni e corone di fiori. La linea si presenta di una lunghezza di circa 6 chilometri, a doppio binario e a trazione a vapore. La stazione di Torre Annunziata Centrale viene costruita nella zona sud della citt\u00e0, mentre quella di Castellammare di Stabia \u00e8 posta alla periferia nord della citt\u00e0, nel rione Spiaggia. Nel corso del 1863 la ferrovia venne acquisita, assieme alla Napoli\u2013Salerno, dalla Societ\u00e0 Italiana per le Strade Ferrate Meridionali, che ne mantenne la propriet\u00e0 fino al riscatto dello stato.\nNel frattempo lungo la ferrovia iniziano a sorgere numerose piccole industrie, invogliate dal fatto che possono ricevere pi\u00f9 velocemente materie prime e allo stesso tempo avere un mezzo rapido per il trasporto dei prodotti una volta terminati: proprio basandosi su questa tesi, nel 1884 la nascente fabbrica di conserve Cirio si raccorda poco dopo lo scalo stabiese con la ferrovia. Lo sviluppo industriale interessa anche la vicina cittadina di Gragnano che con i suoi numerosi pastifici diventa la capitale mondiale della pasta: per velocizzare sia l'importazione di grano sia l'esportazione della pasta la societ\u00e0 delle \"Meridionali\" decide di prolungare la ferrovia dalla stazione di Castellammare di Stabia verso Gragnano passando per la piana dove sorgono i numerosi pastifici: il 4 maggio 1885 viene inaugurata la nuova tratta ferroviaria di 5 chilometri, a binario unico e trazione a vapore, caratterizzata da una pendenza del 25 per mille.\nDalle fine dell'Ottocento alla Seconda Guerra Mondiale.\nLa ferrovia porta ad un incremento notevole dei traffici sia per movimento passeggeri che soprattutto per trasporto merci: Castellammare di Stabia e Torre Annunziata diventano un crocevia fondamentale per il trasbordo sul treno sia dalle merci che provengono via terra dalla Calabria e dalla Puglia, sia per quelle che provengono dal mare. Per facilitare lo scambio tra il treno e le navi il 15 aprile 1886 vengono aperti due raccordi con le aree portuali di Torre Annunziata e di Castellammare di Stabia, entrambi a binario singolo: il primo si stacca dalla stazione di Torre Annunziata Centrale e dopo un percorso di circa 2 chilometri termina nella stazione di Torre Annunziata Marittima, posta nei pressi del porto e della stazione di Torre Annunziata Citt\u00e0 sulla linea Napoli - Salerno, mentre il secondo si stacca dalla ferrovia poco prima di giungere nella stazione di Castellammare di Stabia e dopo un percorso di circa 3 chilometri, che attraversa buona parte della citt\u00e0 nei pressi del lungomare, giunge al porto dove si trova la stazione di Castellammare di Stabia Marittima. Questo raccordo inoltre prosegue per trecento metri fino a raggiungere i cantieri navali: attualmente quello della citt\u00e0 stabiese \u00e8 l'unico utilizzato. Nel 1906 viene inaugurata la linea tranviaria che dalla stazione di Castellammare di Stabia giungeva fino a Sorrento attraversando buona parte della penisola sorrentina: il tram non fa altro che aumentare il traffico passeggeri della linea. In questo momento la ferrovia ha un bacino di utenza che ricopre non solo le tre citt\u00e0 attraversate ma anche numerosi paesi vicino come quelli della penisola sorrentina, dei Monti Lattari come Lettere, Casola di Napoli, Agerola e Pimonte, nonch\u00e9 Sant'Antonio Abate. La Prima guerra mondiale non arreca danni alla linea e per tutto il periodo del fascismo non avvengono eventi di rilievo, eccezion fatta per l'elettrificazione dell'intera linea, l'inaugurazione, nel 1934, della linea della Circumvesuviana da Torre Annunziata fino a Castellammare di Stabia e l'utilizzo, sempre nello stesso anno, del raccordo per Castellammare Marittima come servizio urbano. Nel 1940 viene aperta la nuova fermata di Castellammare Industriale.\nDalla Seconda guerra mondiale agli anni '80.\nLa Seconda guerra mondiale arreca pochissimi danni alla linea ed in breve riprendere il regolare servizio. Il 6 gennaio 1948 la Circumvesuviana prolunga la ferrovia da Castellammare di Stabia a Sorrento e lo stesso giorno viene chiusa la linea tranviaria sostituita dal pi\u00f9 veloce e comodo treno: la stazione di Castellammare di Stabia perde il ruolo di collegamento con la penisola sorrentina e con esso una buona fetta di utenza. Il miracolo economico italiano degli anni sessanta investe la zona torrese-stabiese tanto da diventare uno dei luoghi pi\u00f9 industrializzati d'Italia: cantieri metallurgici, industrie farmaceutiche, cartiere, pastifici a cui si aggiungevano quelli di Gragnano, si sviluppano tutti lungo la linea di costa e quindi lungo la ferrovia e da questo ne scaturisce un gran numero di raccordi industriali: in questo periodo sia i treni passeggeri, le cui destinazioni era diverse, da Napoli a Caserta, Salerno e Benevento, che quelli merci viaggiano 24 ore su 24. Per far fronte al cospicuo numero di operai che raggiungono le fabbriche, verso la fine degli anni '60, nei pressi dei cantieri metallurgici viene aperta una nuova fermata chiamata Castellammare Cantieri. Accanto allo sviluppo economico - industriale procede di pari passo il boom edilizio: le stazione di Torre Annunziata Centrale e di Castellammare di Stabia, una volta poste all'estrema periferia si ritrovano ora ad essere al centro della citt\u00e0, cos\u00ec come lungo la tratta per Gragnano sorgono numerosi complessi abitativi: per venire incontro alle esigenze di queste persone viene creata una nuova fermata, presso la zona del Parco Imperiale, denominata Madonna delle Grazie, mentre, negli anni '70, viene chiusa la fermata di Castellammare Industriale.\nDagli anni '80 al 2000.\nA met\u00e0 anni ottanta una grave crisi industriale colpisce la zona: le numerose industrie cos\u00ec come i pastifici di Gragnano vanno in fallimento e sono costrette a chiudere mentre le poche che riescono a salvarsi preferiscono affidarsi al trasporto su gomma per le loro merci, mezzo pi\u00f9 rapido ed economico: segue un calo drastico del servizio merci e con esso la chiusura di quasi tutti i raccordi. Accanto a questo la concorrenza della Circumvesuviana che ha treni per Napoli con cadenza di ogni 30 minuti e la fortuna di passare nel centro sia di Castellammare di Stabia che di Torre Annunziata, toglie parecchi utenti alla linea FS, la quale viene inserita nella lista dei cosiddetti \"rami secchi\" ossia quelle tratte ferroviarie che hanno una cos\u00ec bassa percentuale d'utenza da rendere inutile il servizio ferroviario. Inoltre da Gragnano il trasporto mediante autobus viene di gran lunga preferito a quello in treno in quanto quest'ultimo impiega tempi maggiori per giungere a Napoli, dovendo cambiare anche senso di marcia nella stazione di Castellammare di Stabia. I traffici verso i porti diminuiscono ed in poco tempo viene chiuso il raccordo per Torre Annunziata Marittima, mentre quello stabiese resta in vita solo per servire i cantieri navali di legno e ferro, anche se la stazione marittima era stata gi\u00e0 soppressa diversi anni prima dopo la chiusura dei magazzini generali. A fine anni ottanta viene aperte la nuova fermata di Rovigliano, a servizio dell'omonima frazione torrese, che negli anni aveva avuto un buon incremento di abitanti. Ad inizio anni novanta la fermata di Castellammare Cantieri viene chiusa al traffico per il ridotto numero di viaggiatori: lo scalo infatti, dopo la crisi industriale perse la sua funzione di servire gli operai ed inoltre si trovava distante da centri abitati. Con la diminuzione del traffico passeggeri inizia anche a diminuire il numero di treni: si passa da una dozzina di coppie di treni al giorno per Napoli di fine anni settanta a due coppie del 1994, mentre i servizi tra Torre Annunziata a Gragnano scendono da una trentina di coppie a 27 coppie nei giorni feriali e 14 in quelli festivi. Cambia inoltre anche il servizio tra Castellammare di Stabia e Gragnano che diventa a spola rendendo inutile il presenziamento dello scalo gragnanese, anche perch\u00e9 cessa definitivamente il traffico merci. Nel 1996 per far fronte alla grave crisi le Ferrovie dello Stato varano un nuovo orario che prevede 38 coppie di treni giornalieri con 7 corse prolungate su Napoli e una per Salerno: dopo pochi anni, visti gli scarsi risultati, l'esperimento verr\u00e0 abbandonato.\nIl nuovo millennio.\nGli anni 2000 si aprono con una linea sempre pi\u00f9 vicina alla chiusura, dove i treni, solo 14 coppie, erano limitati oramai tra Torre Annunziata e Castellammare di Stabia, e solo 8 coppie raggiungevano Gragnano. Nella primavera del 2003 a causa di uno sciopero del personale la linea viene chiusa facendo presagire la definitiva soppressione. Dopo quasi sei mesi per\u00f2 tornano a circolare i treni e con l'entrata in vigore del nuovo orario il 14 dicembre dello stesso anno, Metronapoli, la societ\u00e0 che all'epoca gestiva anche la linea 2 della metropolitana di Napoli, ottiene il permesso di far transitare i suoi treni, che arrivavano gi\u00e0 a Torre Annunziata Centrale fino a Castellammare di Stabia. Le coppie di treni per Napoli Campi Flegrei sono 11 con fermate in tutte le stazione, tra cui quelle della metropolitana eccetto Napoli Gianturco, a cui si affiancano i servizi offerti da Trenitalia per Torre Annunziata e Gragnano. L'orario del 2004 prevede un ulteriore novit\u00e0 ossia l'integrazione dei servizi Metronapoli con quelli Trenitalia: infatti ai treni provenienti da Napoli venne istituita la coincidenza a Castellammare di Stabia con i treni per Gragnano. Nel 2005 la gestione dei treni metropolitani passa nuovamente nelle mani di Trenitalia e nel 2007 viene effettuato un piccolo cambiamento all'orario con l'eliminazione di una coppia di treni per Napoli e il ridimensionamento del servizio per Gragnano con alcune corse auto-sostituite: sempre in questo periodo due corse al mattino provenienti da Napoli vengono fatte arrivare a Gragnano ma il tutto dura solo pochi giorni. Nel 2008 piccoli lavori di manutenzione interessano la linea e le stazioni di Castellammare di Stabia e Gragnano; nel giugno dello stesso anno, con l'entrata in vigore del nuovo orario e la contemporanea apertura della linea a monte del Vesuvio, le coppie di treni da Castellammare di Stabia a Napoli Campi Flegrei vengono portate da 10 a 13, offrendo per la prima volta una copertura quasi completa nell'arco dell'intera giornata, con un vuoto di treni solo per tre ore al mattino e cambiando la loro denominazione da metropolitani a regionali. Durante questi anni il traffico merci \u00e8 sparito definitivamente eccetto diverse tradotte che vengono effettuate alcuni giorni alla settimana alla volta dei cantieri navali di Castellammare di Stabia o per le officine di riparazioni dell'AVIS. Dal 12 dicembre 2010, contemporaneamente al cambio d'orario, la tratta compresa tra la citt\u00e0 stabiese e Gragnano viene sospesa al traffico passeggeri; successivamente, il 9 settembre 2012, anche il restante tratto da Castellammare di Stabia a Torre Annunziata Centrale, viene sospeso: tuttavia, a seguito delle proteste dei pendolari, nell'ottobre dello stesso anno, la circolazione riprende regolarmente.\nCaratteristiche.\nLa ferrovia si stacca dalla ferrovia Napoli-Salerno poco prima di giungere nella stazione di Torre Annunziata Centrale provenendo da Napoli: infatti i treni che percorrono la linea per Gragnano e Castellammare di Stabia partono dal binario 4 e 5 e dal binario tronco C, anche se l'altro binario abilitato con scambio per eventuali treni da e per Gragnano \u00e8 il terzo. Dalla stazione di Torre Annunziata Centrale, con una curva ad ampio raggio verso destra, la linea per Gragnano si stacca definitivamente da quella per Salerno ed entra in sede propria: la curva immette su un primo breve rettilineo di circa 2 chilometri, che porta nella fermata di Rovigliano. Questo primo tratto di ferrovia ha una lunghezza di circa 3 chilometri e non presenta particolari asperit\u00e0 naturali in quanto il territorio \u00e8 interamente pianeggiante: unici elementi degni di nota due passaggi a livello con barriere.\nDopo una breve curva verso destra la linea si avvicina alla linea costiera che dista circa un centinaio di metri. Attraversato il piccolo ponte in ferro, che non presenta particolari aspetti architettonici, sul fiume Sarno dopo circa 300 metri, e l'attraversamento di un passaggio a livello, si arriva nella fermata dismessa di Castellammare Cantieri. Dalla fermata partono due raccordi: uno in direzione Castellammare di Stabia, per gli ex cantieri metallurgici italiani, oggi sede del porto turistico di Marina di Stabia, e l'altro in direzione Torre Annunziata per l'industria farmaceutica Novartis.\nDa Castellammare Cantieri alla stazione terminale di Castellammare di Stabia la linea procede interamente in rettilineo ed in piano, correndo lungo la costa, che dista sempre una cinquantina di metri. In questo tratto di circa un chilometro e mezzo la linea interseca la sede stradale tre volte, protetta da altrettanti passaggi a livelli con barriere. In piena linea si trova il raccordo per l'industria meccanica dell'AVIS, mentre poco prima della stazione stabiese parte il raccordo per la stazione marittima. Questo primo tratto di ferrovia \u00e8 lungo 7 chilometri ed il binario \u00e8 doppio.\nInvertito il senso di marcia, il binario curva verso destra, procedendo in direzione Gragnano: la curva termina poco prima di un passaggio a livello e dopo averne superato un altro, la ferrovia sottopassa la linea Napoli - Sorrento della Circumvesuviana e la statale sorrentina. Da questo punto in poi, fino alla fermata di Madonna delle Grazie si procede in rettilineo, anche se si presenta una leggera pendenza, passando dai 5 metri s.l.m. di Castellammare di Stabia ai 40 metri di Madonna delle Grazie. In questo tratto di circa due chilometri non si presentano elementi di rilievo se non nei pressi del rione San Marco il passaggio sulla ferrovia del viadotto della statale sorrentina.\nSuperata la fermata di Madonna delle Grazie una curva sulla destra, nel pieno centro del borgo di Madonna delle Grazie, immette su un rettilineo di circa 2,5 chilometri che termina nella stazione di Gragnano. In questo tratto la pendenza aumenta fino al 25 per mille, tanto che in soli tre chilometri si passa da 40 a 90 metri. I passaggi a livelli che si riscontrano sono due, pi\u00f9 uno senza barriere; oltre ad un sottopassaggio stradale, poco prima della stazione gragnanese, \u00e8 presente l'elemento architettonico pi\u00f9 importante dell'intera linea, ossia un ponte in muratura con pietre vive, con tre arcate che permette di superare la cosiddetta Valle dei Pastai. La ferrovia termina nella stazione capolinea di Gragnano.\nMateriale rotabile.\nSulla linea vengono impiegati due tipi di rotabili: per il servizio metropolitano tra Castellammare di Stabia e Napoli Campi Flegrei, dal 2003, sono utilizzate le ALe 724, le stesse che vengono impiegate per la linea 2 della metropolitana di Napoli, mentre per i servizi regionali tra Torre Annunziata e Gragnano, dal 2002, viene utilizzata l'automotrice FS ALn 668. In principio erano usate due ALn 668 in coppia, poi in seguito allo scarso traffico se ne utilizza una, proveniente dal deposito della stazione di Salerno.\nIn principio, quando la trazione era a vapore, venivano utilizzate locomotive del gruppo 835 e del gruppo 880, poi in seguito all'elettrificazione della linea sono state utilizzate le E.624. A partire dagli anni settanta il servizio viene affidato alle ALe 803, che diventeranno le regine incontrastate della linea, ed alle E.623.\nPer il traffico merci vengono utilizzati locomotive diesel del gruppo 214."}
{"id": "1122925", "revid": "92719", "url": "https://it.wikipedia.org/wiki?curid=1122925", "title": "Squalo volpe pelagico", "text": ""}
{"id": "1122927", "revid": "104758277", "url": "https://it.wikipedia.org/wiki?curid=1122927", "title": "Donna in piedi alla spinetta", "text": "La Donna in piedi alla spinetta \u00e8 un dipinto a olio su tela (51,8x45,2\u00a0cm) di Jan Vermeer, databile al 1672 e conservato nella National Gallery di Londra. \u00c8 firmato \"IVMeer\".\nStoria.\nCome la maggior parte dei lavori di Vermeer, non si ha alcuna documentazione sull'opera in antico. La datazione si basa sullo stile e sulla foggia degli abiti della ragazza, vicina a un'altra opera nella stessa galleria, la \"Donna seduta alla spinetta\". Non \u00e8 possibile sapere se si tratti del dipinto di una donna alla spinetta citata nel 1682 ad Anversa nella collezione di Nicolaes van Assendelft di Delft, n\u00e9 se sia la \"Dama che suona il clavicembalo del suddetto [Vermeer]\" passata nell'asta Dissius del 1696 per un prezzo di 42,10 fiorini.\nPi\u00f9 certa \u00e8 la menzione in un catalogo di vendita ad Amsterdam come \"una giovane donna in piedi davanti a un clavicembalo, al muro sono appesi dei quadri, estremamente bella di pennellata\".\nQuesta opera e la \"Donna seduta alla spinetta\" furono riunite gi\u00e0, per un certo tempo, nella collezione di Th\u00e9ophile Thor\u00e9-B\u00fcrger, tra i primi studiosi di Vermeer. Fu acquistata dal museo londinese nel 1892.\nDescrizione e stile.\nIl soggetto \u00e8 una giovane donna che suona una spinetta, o \"virginale\", all'interno di una stanza arredata di una ricca abitazione di Delft. Lo si deduce dal pavimento a piastrelle di marmo bianco e nero, dal battiscopa in ceramiche bianco e azzurre di Delft e dai dipinti appesi alla parete. L'artista dovette ispirarsi a opere esistenti: il paesaggio potrebbe citare Jan Wijnants o Allart van Everdingen, mentre il \"Cupido che mostra una carta\" potrebbe essere di Caesar van Everdingen, fratello di Allart, e deriverebbe da un emblema dell'epoca, gi\u00e0 usato dall'artista nella \"Giovane donna assopita\" e nel \"Concerto interrotto\". Simboleggia la fiducia verso l'amore oppure \u00e8 da vedere in relazione con il virginale, come allusione tradizionale ad amore e musica; la carta celebra la fedelt\u00e0, intesa come amore da rivolgere solo a una persona. Altri amorini compaiono sulle piastrelle del battiscopa, le stesse della cucina della \"Lattaia\".\nLo strumento, come quello della \"Donna seduta alla spinetta\", mostra una veduta dipinta sul lato interno del coperchio. Si trattava di un piccolo clavicembalo che, come ricorda lo stesso nome di \"virginale\", era spesso suonato dalle giovani donne nelle proprie abitazioni, mai in concerto. La musica, tema frequente nella pittura olandese del Secolo d'oro, aveva molteplici significati: poteva rappresentare l'educazione e lo svago delle classi agiante, oppure essere metafora dell'armonia, ma anche della transitoriet\u00e0, soprattutto nelle nature morte.\nLa luce spiove dolcemente da sinistra attraverso le finestre illuminando dolcemente la donna alle spalle, che ha un'acconciatura sofisticata, con uno chignon e riccioli che ricadono liberi sulla fronte, e indossa un corsetto azzurro guarnito da nappe che scendono sulle maniche gonfie del vestito in raso giallo, decorato da perline e nastrini. Guarda verso lo spettatore e accenna quasi un sorriso confidenziale, magari rivolto idealmente all'amico o all'artista, che pare quasi essere invitato a prendere posto nella sedia foderata di velluto azzurro in primo piano. L'effetto \u00e8 quello di una straordinaria intimit\u00e0.\nL'artista us\u00f2 diversi tipi di pennellata per ottenere effetti vari. La collana di perle \u00e8 fatta con piccole gocce di bianco, mentre la manica dell'abito \u00e8 ottenuta con pennellate pastose di colore, stese con virtuosismo in vere e proprie macchie di ombra e luce, che rivelano la loro reale consistenza solo a uno sguardo ravvicinato. Altrove l'artista ricorse a sfumature pi\u00f9 delicate, legate alla tradizione dei Paesi Bassi, come nei trapassi tra chiarore e ombra sulla parete. Rispetto ai dipinti riferibili al decennio precedente, qui l'artista ha utilizzato una luce cristallina e fredda anzich\u00e9 soffusa, che delinea i bordi degli oggetti con decisione, come si vede bene anche dalle pieghe nette del panneggio."}
{"id": "1122930", "revid": "729019", "url": "https://it.wikipedia.org/wiki?curid=1122930", "title": "Il canale di Gravelines, in direzione del mare", "text": "Il canale di Gravelines, in direzione del mare (Le Chenal de Gravelines, direction de la mer) \u00e8 un dipinto a olio su tela (73x93 cm) realizzato nel 1890 dal pittore francese Georges-Pierre Seurat.\n\u00c8 conservato nel Museo Kr\u00f6ller-M\u00fcller."}
{"id": "1122934", "revid": "767487", "url": "https://it.wikipedia.org/wiki?curid=1122934", "title": "Ritratto di Madame C\u00e9zanne", "text": "Ritratto di Madame C\u00e9zanne \u00e8 un dipinto a olio su tela (81 x 65\u00a0cm) realizzato nel 1890 circa dal pittore Paul C\u00e9zanne.\n\u00c8 conservato nel Mus\u00e9e de l'Orangerie di Parigi."}
{"id": "1122935", "revid": "949200", "url": "https://it.wikipedia.org/wiki?curid=1122935", "title": "La nascita", "text": "La nascita \u00e8 un dipinto a olio su tela (46x36 cm) realizzato nel 1911 dal pittore Marc Chagall.\nFa parte di una collezione privata."}
{"id": "1122956", "revid": "1543377", "url": "https://it.wikipedia.org/wiki?curid=1122956", "title": "Camminavano come noi", "text": "Camminavano come noi \u00e8 un romanzo di fantascienza di Clifford D. Simak del 1962.\nIl romanzo contiene espliciti riferimenti alla \"Guerra dei mondi\" di Wells, con suggestive e ironiche spunti sulla modalit\u00e0 dell'invasione e sui punti deboli degli invasori.\nTrama.\nIl romanzo tratta di una originale invasione aliena. Gli invasori sono esseri grandi come palle da bowling la cui societ\u00e0, provenienza e costumi rimangono prevalentemente ignoti, poich\u00e9 l'autore sottolinea spesso la difficolt\u00e0 di comprendere ci\u00f2 che \u00e8 tanto distante dall'essere umano. Essi stanno cercando di comprare case, aziende, terreni su tutto il pianeta, ovunque la propriet\u00e0 privata sia un diritto, in modo da compiere una invasione \"legale\". Potendo assumere qualsiasi forma, compresa quella umana e quella del denaro, fondano fittizie societ\u00e0 immobiliari che provvedono ad acquistare gli immobili, sfrattare gli inquilini e chiudere le aziende.\nIl tutto viene perfettamente e lucidamente premeditato e studiato, perch\u00e9 avvenga nel pi\u00f9 breve tempo possibile ed evitare che la popolazione umana sospetti qualcosa. Gli alieni nel contempo eliminano fisicamente o corrompono con il denaro gli individui che sospettano qualcosa.\nTra di essi \u00e8 Parker, un giornalista di una tranquilla cittadina che subisce un tentativo di omicidio nella propria casa, durante il quale riesce a vedere uno degli alieni, poi assiste al contemporaneo annuncio dell'acquisto e alla chiusura di una grande azienda della sua citt\u00e0, e quindi gli viene annunciato che non gli verr\u00e0 rinnovato il contratto di affitto in quanto la sua casa \u00e8 stata acquistata da una societ\u00e0 immobiliare.\nParker ottiene la conferma dei suoi sospetti, prima entrando di nascosto nell'ufficio dell'agenzia immobiliare, poi quando incontra un altro alieno, che ha le sembianze di un cane in grado di comunicare in una forma telepatica. Egli non \u00e8 della stessa razza delle \"palle da bowling\", e sta cercando di avvertire l'umanit\u00e0 del pericolo.\nParker non \u00e8 creduto da nessuno tranne che da Joy, la sua fidanzata, dunque decide di provare da solo ad ostacolare i piani degli alieni.\nDopo una serie di movimentate vicende, Parker scopre il loro punto debole, e con l'aiuto di un vecchio allevatore, riesce a renderli incapaci di ragionare e a farli uscire allo scoperto.\nA fermare gli alieni \u00e8 la loro irresistibile attrazione per l'odore delle secrezioni della puzzola."}
{"id": "1122959", "revid": "287204", "url": "https://it.wikipedia.org/wiki?curid=1122959", "title": "Danilo Kis", "text": ""}
{"id": "1122962", "revid": "287204", "url": "https://it.wikipedia.org/wiki?curid=1122962", "title": "651 (disambigua)", "text": ""}
{"id": "1122965", "revid": "287204", "url": "https://it.wikipedia.org/wiki?curid=1122965", "title": "652 (disambigua)", "text": ""}
{"id": "1122967", "revid": "633110", "url": "https://it.wikipedia.org/wiki?curid=1122967", "title": "Fucile a otturatore girevole-scorrevole", "text": "L'azionamento a otturatore girevole-scorrevole (detto anche a catenaccio, o bolt-action, dal nome inglese) \u00e8 un sistema per la chiusura della culatta in carabine o fucili a ripetizione manuale o a colpo singolo, nel quale l'otturatore si muove manualmente prima ruotandolo sul proprio asse ed arretrandolo per aprire la culatta ed espellere il bossolo sparato e poi, con movimento contrario, permettere il cameramento di un'altra cartuccia, richiudere la culatta e rendere l'arma pronta allo sparo.\nStoria.\nLa prima applicazione pratica di questo sistema si \u00e8 avuta con l'adozione da parte della Prussia del fucile ad ago Dreyse (1841). Nei decenni successivi, le armi a otturatore girevole-scorrevole hanno raggiunto una diffusione in campo militare pressoch\u00e9 universale, almeno fino alla seconda guerra mondiale. Il sistema infatti si \u00e8 rivelato funzionale, oltre che per la armi ad ago, anche per quelle a percussione centrale o anulare, per le armi monocolpo (come l'ordinanza italiana Vetterli Mod. 1870) come per quelle a ripetizione, sia per le armi a polvere nera che per quelle successive a polvere infume.\nFunzionamento.\nL'otturatore \u00e8 composto da un cilindro scorrevole che contiene il percussore. Un manubrio perpendicolare, generalmente posto sul lato destro, ne permette l'azionamento. Il cilindro impedisce l'apertura dell'arma sotto sparo per mezzo di tenoni prismatici (alette) che si inseriscono in apposite sedi ricavate nella culatta. Per caricare l'arma, quindi, bisogna prima chiudere l'otturatore facendo scorrere lo stesso in avanti e ruotare successivamente in senso orario il manubrio in modo che i tenoni di bloccaggio si inseriscano nelle corrispondenti sedi nella culatta, impedendo ulteriori movimenti longitudinali. Generalmente il percorso che compiono le alette non \u00e8 piano ma elicoidale. Questo perch\u00e9, ruotando in senso antiorario il manubrio, lo sblocco dei tenoni coincide con un leggero arretramento dell'otturatore, in modo che l'estrattore a gancio (solidale all'otturatore) riesca a scollare il bossolo dalle pareti della camera (c.d. estrazione primaria). Dopo di ci\u00f2, l'arretramento del manubrio completa l'estrazione del bossolo, che viene successivamente espulso.\nVarianti.\nLa disposizione delle alette pu\u00f2 essere in testa, sull'estremit\u00e0 anteriore dell'otturatore (Mauser Gewehr 98, Carcano Mod. 91) oppure nella met\u00e0 posteriore del cilindro (Lee-Enfield). Nel primo caso si ha un'azione teoricamente pi\u00f9 rigida e meno soggetta a vibrazioni sotto sparo. Nel secondo caso si ha un movimento pi\u00f9 breve dell'otturatore, ed il vantaggio di poter variare lo spazio di testa sostituendo la testina otturatrice (come sul Lee Enfield). Nei fucili tipo Mauser 98 i tenoni sono due in testa ed uno in coda a livello del ponte posteriore di culatta, e la presenza del terzo tenone rende l'azione ancora pi\u00f9 rigida (alcuni lo ritengono erroneamente \"di sicurezza\", ma in realt\u00e0 esso lavora ovviamente insieme ai due anteriori).\nQuando i tenoni sono due, di solito posti a 180\u00b0, l'escursione della manetta per l'apertura \u00e8 di 90\u00b0; in altri tipi di azione essa \u00e8 limitata a 60\u00b0 perch\u00e9 i tenoni sono tre a 120\u00b0 uno dall'altro, come nei moderni Sako o nelle azioni Weatherby (nel Mark V sono addirittura 9, disposti su tre file in testa, sempre a 120\u00b0). Una minore escursione della manetta otturatrice aumenta la velocit\u00e0 di ripetizione ed elimina l'interferenza con le ottiche di puntamento montate superiormente alla culatta.\nIl percussore lanciato pu\u00f2 essere armato dal movimento di rotazione del manubrio in l'apertura (Mosin Nagant) oppure pu\u00f2 restare agganciato dal dente di scatto durante la corsa in avanti del cilindro (Mauser 96). Nel primo caso abbiamo una maggiore resistenza del movimento di apertura, che pu\u00f2 risultare difficoltosa in caso di incollaggio del bossolo. Nel secondo caso l'apertura \u00e8 pi\u00f9 agevole, ma il tratto finale della corsa in avanti dell'otturatore \u00e8 pi\u00f9 duro, risultando disagevole mandare il manubrio in posizione di bloccaggio. Nel caso del Mauser 98 il percussore si arma in parte durante l'apertura, e completa l'armamento in fase di chiusura.\nIn alcuni fucili, \u00e8 stato preferito attuare artifici in modo da trasformare il movimento girevole scorrevole in un movimento solo scorrevole. In tal caso, l'otturatore vero e proprio viene fatto ruotare per mezzo di profili elicoidali praticati in un portaotturatore. Le armi pi\u00f9 famose che utilizzano questo sistema sono lo Schmidt Rubin K31 svizzero e il Steyr-Mannlicher M1895 austriaco, od ancora lo sfortunato Ross canadese. \nAttualmente il sistema \u00e8 usato, con alcune varianti, sia per le carabine da caccia di selezione e da trofeo (a ungulati, bovidi e mammiferi) sia per il tiro a segno. In ambito militare solo per alcuni fucili di precisione.\nAlcuni produttori poi utilizzano all'interno dell'otturatore una pila di molle a tazza invece di una pi\u00f9 tradizionale molla elicoidale al fine di ottenere un pi\u00f9 veloce rilascio del percussore, tale pila infatti riduce il tempo tra l'attuazione dell'innesco e l'impatto del percussore sulla cartuccia."}
{"id": "1122969", "revid": "287204", "url": "https://it.wikipedia.org/wiki?curid=1122969", "title": "Raistlin - L'alba del male", "text": "Raistlin - L'alba del male (titolo originale \"The Soulforge\") \u00e8 un romanzo fantasy scritto da Margaret Weis e pubblicato per la prima volta nel 1998 in America dalla TSR. \u00c8 il primo romanzo del ciclo \"Le Cronache di Raistlin\".\nTrama.\nIl titolo originale dell'opera, \"The Soulforge\", rende perfettamente l'idea della vicenda che viene narrata in queste pagine: la forgiatura di un'anima. Il titolo \u00e8 ripreso da quello dell'omonimo libro-game che per primo descrisse, seppur parzialmente e in forma di gioco, la Prova del mago Raistlin Majere.\nTempi duri si avvicinano per i popoli di Krynn. Una nuova guerra si profila all'orizzonte, temibile come nessun'altra \u00e8 mai stata prima, ma cos\u00ec lontana che solo i pi\u00f9 potenti fra i maghi riescono a percepirne l'agghiacciante presenza. E cos\u00ec, proprio al capo della Torre dell'Alta Stregoneria di Wayreth, Par-Salian, \u00e8 affidato il compito di cercare una spada abbastanza potente da ergersi, un giorno, contro le orde che si stanno ammassando in silenzio.\nLa scelta cade quasi per caso su Raistlin, un ragazzino nativo di Solace, che alla sua costituzione fisica debole e fragile contrappone una mente affilata e geniale. \nIl romanzo si apre con la comparsa di un mago viaggiatore dalle Vesti Bianche, Antimodes, amico intimo di Par-Salian, che a cavallo della sua asina giunge a Solace. Qui, grazie all'interessamento della giovane Kitiara, che teme per il suo futuro vedendolo cos\u00ec gracile, Antimodes scopre il talento di Raistlin per la magia. Come ha modo di sapere durante il colloquio con lui nella Locanda dell'Ultima Casa, Raistlin \u00e8 cresciuto in modo trascurato a causa della sua disastrosa condizione familiare: il padre, Gilon, \u00e8 un taglialegna sempre assente da casa, mentre la madre Rosamun \u00e8 una veggente alla quale non \u00e8 stato mai insegnato a controllare il proprio potere e che pertanto se ne fa completamente dominare, tanto che \u00e8 sempre assente e stralunata, e cade spesso in trance dalle quali non si sveglia per giorni. \nTuttavia, Antimodes rimane favorevolmente colpito e incuriosito da Raistlin, tanto che decide di farsi carico delle spese per l'istruzione di quel bambino prodigioso presso la scuola di magia del Maestro Theobald, situata a sette chilometri da Solace. Nella scuola, Raistlin ha ben presto modo di scoprire l'ostilit\u00e0 dei compagni, che lo tormentano per la sua bravura di gran lunga superiore alla loro, e l'arroganza e la mediocrit\u00e0 del Maestro Theobald, che ricorre all'uso della violenza per cercare (con poca efficacia) di mantenere l'ordine e l'interesse in una classe di alunni svogliati e indisciplinati. Dopo aver subito un'angheria da parte dei suoi tormentatori, Raistlin subisce la punizione di Theobald, convinto che il bambino si sia addormentato durante la lezione, ma grazie a uno stratagemma Raistlin riesce a fare in modo che il maestro non abbia pi\u00f9 il coraggio di picchiarlo in futuro.\nUn giorno passa per la scuola proprio Antimodes, venuto per osservare i progressi del suo pupillo, ed ha modo di notare con soddisfazione come Raistlin sia dotato nell'Arte; ma grazie a un colloquio privato con ognuno dei dodici allievi del Maestro Theobald, scopre anche con profondo rammarico come i maghi siano ormai tenuti in bassa considerazione dalla gente di Ansalon, tanto che i bambini sono mandati in quella scuola solo perch\u00e9 i genitori vogliono toglierseli da casa. Durante il colloquio con il tredicesimo bambino, Raistlin, il mago scopre anche che questi \u00e8 perfettamente consapevole che in realt\u00e0 \u00e8 proprio Antimodes a pagargli la scuola.\nSuccessivamente, quando ormai i gemelli hanno tredici anni, tornando dalla scuola dove alloggia e dove ha passato l'inverno, Raistlin scopre che la madre \u00e8 aiutata da una certa \"Vedova Judith\", che la assiste senza volere niente in cambio, per obbligo religioso personale. La cosa insospettisce parecchio Raistlin, che inoltre si sente anche in colpa per aver abbandonato sua madre alle cure di un'estranea, ma giunto in casa ha modo di vedere che in effetti Rosamun sta molto meglio e non cade pi\u00f9 nelle sue trance; tuttavia nota anche che la vedova Judith non sembra vederlo di buon occhio.\nI gemelli passano le vacanze estive in un clima familiare decisamente pi\u00f9 tranquillo, con la madre che \u00e8 finalmente una persona normale e con il padre pi\u00f9 presente rispetto al solito. Dato che Gilon Majere \u00e8 un uomo buono, gentile e semplice, si trova molto in affinit\u00e0 con il figlio Caramon, mentre invece non \u00e8 cos\u00ec per Raistlin, che dunque si sente quasi un estraneo in questo nuovo ambiente creatosi grazie alla Vedova. Quando Raistlin deve tornare a scuola, il padre perci\u00f2 \u00e8 quasi contento della sua partenza, mentre Rosamun, parlando con il figlio, afferma stranamente e in modo del tutto nuovo che non \u00e8 convinta del fatto che questo vada a studiare la magia.\nSuccessivamente, Raistlin, essendo uno dei tre alunni pi\u00f9 \"anziani\" della scuola, viene sottoposto assieme a loro a una prova importante, che serve a dimostrare di possedere il talento magico, e che consiste nel trascrivere correttamente le parole \"Io, Magus\", che devono illuminarsi e marchiarsi a fuoco sulla pergamena. Nonostante il Maestro Theobald desideri in cuor suo che Raistlin fallisca, in quanto non nutre simpatia nei suoi confronti, il ragazzo riesce a superare la prova con esito veramente brillante grazie a una preghiera agli dei della magia, ai quali giura fedelt\u00e0 eterna dopo averli visti tutti e tre in una visione.\nA sedici anni, Raistlin \u00e8 molto precoce nella Magia, ma nonostante abbia cercato di nascosto di eseguire l'Incantesimo del sonno su suo fratello, non ottiene alcun risultato; tuttavia si guadagna una certa reputazione come guaritore grazie alla sua passione per la coltivazione di erbe medicinali. Ma avvengono alcune importanti novit\u00e0: a Solace, il padre dei gemelli ottiene un nuovo incarico di taglialegna sul Picco dell'Occhio che Prega, mentre Raistlin sente una conversazione tra sua madre e la Vedova Judith, nella quale la donna chiede a Rosamun perch\u00e9 i suoi figli e suo marito non si siano ancora convertiti alla religione del dio Belzor. Raistlin viene scoperto dalla Vedova, che manifesta gi\u00e0 da tempo una grande ostilit\u00e0 nei suoi confronti, ricambiata dalla diffidenza del giovane.\nUn giorno per\u00f2 avviene un grave incidente al padre dei gemelli, che \u00e8 schiacciato da un albero sul Picco dell'Occhio che Prega. Trasportato fino a Solace, nonostante la Vedova Judith cerchi di convincere la folla che il dio Belzor guarir\u00e0 Gilon, questi muore. La moglie per\u00f2 si rifiuta di credere che sia morto, e si aggrappa disperatamente alla sua fede. Dato che \u00e8 palese lo sconcerto di molti neoconvertiti, Judith scaglia dunque pesanti accuse sulla famiglia Majere per giustificare la mancata guarigione, e provoca l'ira di Raistlin, che viene fermato da Caramon. La comunit\u00e0 per\u00f2 difende i gemelli e la madre, e la donna \u00e8 infine costretta a lasciare Solace. Sfortunatamente, Rosamun cade in una trance violenta, dalla quale non si riprende pi\u00f9. Assistita fino alla fine da Raistlin, muore d'inedia, lasciando completamente orfani i due figli appena sedicenni.\nDurante il funerale della madre, Raistlin si ammala e sviene, ma la sorellastra Kitiara, partita via per cercare suo padre Gregor Uth Matar, ritorna a Solace e aiuta Caramon a prendersi cura del fratello, e successivamente riparte via per Qualinesti, dopo aver tentato inutilmente di convincerli a seguirla al Nord.\nInoltre, dopo alcuni giorni Raistlin riesce finalmente a usare l'incantesimo del sonno su suo fratello, tormentato da incubi, per farlo riposare serenamente.\nPassano altri due anni, e a Solace viene creata la Fiera di Maggio, durante la quale Raistlin si esibisce in alcuni giochi di prestigio, venendo per\u00f2 scoperto e rimproverato proprio dal Maestro Theobald. Questo incidente per\u00f2 fa conoscere quelli che saranno i futuri Eroi delle Lance: Raistlin, Caramon e Sturm conoscono cos\u00ec il kender Tasslehoff Burrfoot, il nano delle colline Flint Fireforge e Tanis Mezzelfo.\nDurante l'anno successivo accadono molti avvenimenti nella vita dei gemelli. Le loro amicizie si rafforzano, un incendio distrugge la scuola del Maestro Theobald, che viene ricostruita proprio a Solace, e Sturm e Caramon migliorano le loro capacit\u00e0 di combattimento grazie all'addestramento di Tanis e Flint. Inoltre si scopre che Tanis e Kitiara, che sono tornati insieme da Qualinesti, stanno insieme. La cosa non entusiasma Caramon e tanto meno Raistlin, soprattutto perch\u00e9 conoscono molto bene la sorellastra, a differenza del Mezzelfo.\nRaistlin inoltre si innamora di Miranda, una splendida ragazza, ma ha una grossa delusione quando scopre che in realt\u00e0 lei \u00e8 innamorata di Caramon; cos\u00ec comprende come il suo vero amore non possa essere altro che la magia. Scopre inoltre che Kitiara si \u00e8 messa in contatto con degli uomini che lavorano come mercenari in un esercito al Nord, un esercito che \u00e8 chiaramente malvagio. Sulla base di ci\u00f2 che ha sentito, dunque, Raistlin comprende che in futuro ci sar\u00e0 una guerra, e decide di diventare un mago guerriero, con l'unico scopo di diventare un mercenario, e di combattere insieme a suo fratello. Capisce per\u00f2 che sia lui che Caramon hanno ancora molto da imparare.\nDopo alcune varie peripezie durante l'estate, quando ormai i gemelli hanno compiuto venti anni, Raistlin decide di recarsi alla Fiera della Festa del Raccolto di Haven, dove, come ha avuto modo di sapere dal Maestro Theobald, si trovano alcuni negozi di articoli magici e in particolare uno, di un certo Lemuel, dove potr\u00e0 trovare nuove variet\u00e0 di piante da aggiungere alla sua collezione. I gemelli cos\u00ec partono seguendo Flint, Tasslehoff, Tanis e Kitiara, e durante il viaggio i compagni si imbattono in una funerea processione della setta dei Belzoriti, che come prova della loro fede portano avvolta al braccio una vipera velenosa. Raistlin, Caramon e Kitiara vengono cos\u00ec a sapere che ad Haven si trova la setta a cui fa capo proprio la \"Vedova\" Judith e suo marito, e che i Belzoriti compiono numerosi \"miracoli\" nel loro tempio.\nRaistlin si reca al negozio del mago Lemuel, ma scopre che questi \u00e8 costretto a scappare via da Haven a causa delle minacce ricevute proprio dalla setta. Viene inoltre a sapere che suo padre era un mago guerriero, e cos\u00ec Lemuel, in un impeto di generosit\u00e0, gli dona tutti i libri rimasti del padre. Raistlin si affeziona a Lemuel, e decide che cercher\u00e0 di fare in modo che il mago non debba andare via.\nIl giovane, che vuole scoprire di pi\u00f9 sul dio e sui presunti \"miracoli\", decide di recarsi al tempio, ma dato che ai maghi \u00e8 proibito l'accesso, \u00e8 costretto a travestirsi, nonostante sia solo un novizio. Con lui vanno anche Caramon, Kitiara e Sturm.\nDavanti all'entrata del tempio dei sacerdoti bruciano degli oppiacei, per far s\u00ec che i fedeli siano in uno stato pi\u00f9 rilassato e disponibile.\nRaistlin fa attenzione a non respirare il fumo, per essere lucido e capire bene cosa accadr\u00e0, a differenza di Caramon, che invece ne respira un buon quantitativo.\nUna volta dentro, dopo canti snervanti, nell'arena appare finalmente la Vedova, che ingrandisce e rende viva un'enorme statua di marmo alle sue spalle, che raffigura una vipera, la personificazione del dio Belzor. La Somma Sacerdotessa, che afferma di comunicare con il mondo dell'Oltretomba, parla per conto dei defunti su richiesta di alcuni fedeli davanti a lei. Tuttavia appare presto chiaro come dietro tutto questo ci siano solamente interessi economici, in quanto il dio richiede a ognuno dei richiedenti somme e beni non indifferenti da donare al tempio. Quando una donna povera infatti chiede della sua bambina, Judith non esita a farle credere che la piccola stia soffrendo nel mondo dei morti, a causa del padre il cui bisnonno era un elfo. Raistlin consola la donna, deciso a dimostrare la sera successiva la falsit\u00e0 della setta.\nTorna cos\u00ec da Lemuel, e in mattinata riesce a trascrivere un incantesimo di Illusione molto al di sopra delle sue capacit\u00e0, con l'intenzione di usarlo durante il \"miracolo\".\nLa sera si reca al tempio con Caramon, Kitiara, Tanis, Sturm e Tasslehoff, e proprio sul kender si basa il piano per smascherare la Vedova Judith, la quale di fatto si rivela essere una maga rinnegata.\nCos\u00ec Raistlin, pur essendo soltanto un novizio, crea l'illusione del Kender Gigante di Balifor, che altri non \u00e8 che Tasslehoff Burrfoot ingrandito. (Probabilmente usa l'Incantesimo di Illusione). Raistlin dimostra in questo modo che la Vedova Judith ha utilizzato un trucco di magia per attuare i suoi \"miracoli\", (questo spiega perch\u00e9 i maghi non sono ammessi nel tempio), e con tutto ci\u00f2 causa una rissa all'interno del tempio. Nel parapiglia generale, i gemelli trovano la Sacerdotessa Judith brutalmente uccisa nelle sue stanze, e Raistlin, che, senza pensare davvero a ci\u00f2 che stava facendo, aveva preso l'arma del delitto (di Kitiara) in mano, viene arrestato dalla polizia di Haven e condannato all'impiccagione. Kitiara, che ha compreso da tempo che tra lei e suo fratello si sarebbe scatenata in futuro una lotta per il potere, tenta invano di convincere Caramon a lasciare che Raistlin venga condannato, mentre Caramon cerca inutilmente di convincerla a confessare la verit\u00e0, che del resto lei nega disinvoltamente.\nNel frattempo, per\u00f2, i Belzoriti riescono a irrompere nel carcere dove \u00e8 rinchiuso Raistlin, e lo catturano con l'intenzione di bruciarlo al rogo in modo da vendicarsi, impressionare le folle e ottenere pi\u00f9 potere. Il giovane, stremato a causa dell'incantesimo, viene trascinato per le strade di Haven e viene salvato appena in tempo grazie all'aiuto dei suoi amici e di suo fratello, mentre gi\u00e0 le fiamme lambiscono le sue vesti di novizio.\nRaistlin viene aiutato da Lemuel, colmo di gratitudine nei suoi confronti, mentre l'incostante popolazione di Haven si ribella ai Belzoriti e li caccia via dal tempio, con la stessa energia e spietatezza con la quale avevano desiderato vedere Raistlin bruciare al rogo.\nFlint decide di andare via da Haven, cosa che gli amici fanno il giorno successivo, tornando a Solace; nel frattempo per\u00f2 l'eco dell'impresa di Raistlin giunge fino al Conclave. I maghi sono infatti rimasti sorpresi dal suo operato e dalle sue azioni, nettamente al di sopra delle sue capacit\u00e0, tanto da giudicarlo pronto ad affrontare la temuta Prova: infatti il Maestro Theobald si reca a casa del suo alunno per consegnargli la pergamena che lo convoca alla Torre dell'Alta Stregoneria di Wayreth. Caramon \u00e8 perplesso e spaventato alla notizia, soprattutto quando viene a sapere che durante la Prova si pu\u00f2 morire, ma il fratello lo costringe a giurare che non dir\u00e0 a nessuno dove dovranno recarsi tra pochi mesi.\nSuccessivamente, gli amici si incontrano tutti alla Locanda dell'Ultima Casa, e si lasciano per girare il mondo in cerca di tracce degli antichi dei e per verificare la veridicit\u00e0 delle voci su di un'imminente guerra al Nord.\nRaistlin e Caramon, cos\u00ec, poco tempo dopo si recano alla Torre di Wayreth, dove Raistlin affronter\u00e0 la sua Prova il settimo giorno del settimo mese. Inizialmente incontrano difficolt\u00e0 nel trovare la Torre stessa, ma una mattina finalmente si risvegliano di colpo nel bosco di Wayreth, in quanto la foresta, come dice Raistlin, li \"ha trovati\". All'interno della Torre, Caramon non pu\u00f2 fare a meno di essere impaurito, diffidente e a disagio, ma suo malgrado \u00e8 costretto alla fine a separarsi dal fratello. Dietro insistenza ottiene per\u00f2 da Par-Salian stesso la possibilit\u00e0 di vedere la parte finale della Prova di Raistlin.\nNel frattempo, Raistlin non sa di essere sottoposto alla Prova mentre la affronta. Si trova nel mezzo di una tempesta di notte fonda nella periferia di Haven, e incontra un arrotino che, alla sua richiesta di informazioni, gli suggerisce di non recarsi nella locanda l\u00ec vicino, in quanto di pessima reputazione; ma il giovane sceglie di recarsi lo stesso l\u00ec dentro. Qui incontra tre elfi oscuri, dei loschi figuri, e invece di non parlare con loro, lo fa, ed inoltre gli elfi riescono a corromperlo con la prospettiva di ottenere potenti manufatti magici: lo convincono a compiere insieme a loro un furto nella casa di Lemuel, per ottenere dei libri di magia nascosti nella cantina del mago.\nTutti e quattro si recano dunque nella casa, e l\u00ec i malfattori fanno scendere gi\u00f9 Raistlin da solo nella cantina, ma con una velata minaccia di morte qualora tenti di giocare brutti scherzi. Raistlin, beffandosi tra s\u00e9 della loro stolta arroganza, scende gi\u00f9 nella cantina. Ma una volta giunto fino in fondo, si rende conto che qualcosa non va: vede gli elfi oscuri pi\u00f9 lontani del normale, come se fossero \"su un altro piano d'esistenza\", cosa che si riveler\u00e0 vera. Infatti, sente un respiro rantolante, e viene invitato ad avvicinarsi a un tavolo dallo spirito di uno spregevole stregone dall'aura potentissima, come Raistlin ha modo di notare. Il vecchio, che si rivela essere Fistandantilus, gli svela che si sta sottoponendo alla Prova, e quindi racconta la sua storia al giovane, di come avesse accumulato enormi conoscenze magiche e desiderasse disperatamente di sfuggire alla morte, cosa che riusc\u00ec a fare grazie a un ciondolo di ematite donatogli da Takhisis, con il quale prosciugava la forza vitale e le conoscenze dei suoi apprendisti pi\u00f9 dotati nell'Arte. Gli racconta della sua fallita sfida alla Regina delle Tenebre, dopo la quale la sua anima si ritir\u00f2 su un diverso piano d'esistenza per sfuggire alla morte ma anche agli assalti continui della dea, desiderosa di vendetta.\nA causa delle proprie scelte, che lo hanno condotto l\u00ec, come gli ricorda Fistandantilus stesso, Raistlin comprende senza difficolt\u00e0 come si trovi ormai in trappola, condannato a morire prosciugato dell'energia vitale da quell'immondo cadavere vivente oppure a essere ucciso dai tre elfi oscuri, che, come gli rivela lo stregone malvagio, sono in realt\u00e0 maghi potenti ognuno quattro volte pi\u00f9 del giovane.\nCos\u00ec, infine, Raistlin decide di accettare un patto con Fistandantilus. Quando riemerge dalla cantina, affronta e uccide senza difficolt\u00e0 gli elfi oscuri, ma poi allontana via lo spirito dello stregone, venuto a reclamare la sua ricompensa per avergli salvato la vita, e va via, convinto di aver terminato la Prova, sordo alle minacce di Fistandantilus, che invece sa che il giovane prima o poi fallir\u00e0 in qualcosa.\nRaistlin per\u00f2 non ha ancora terminato la Prova, e si trova a dover affrontare l'ultimo elfo oscuro, Liam, che aveva creduto morto, in un corpo a corpo disperato. L'elfo sta quasi per ucciderlo, ma invece lo ferisce soltanto e alla fine muore ucciso da Raistlin con il suo stesso pugnale. Tuttavia la lama era avvelenata, e il giovane, debole e sfinito, comprende di essere prossimo alla fine. \u00c8 qui che compare un'immagine illusoria di Caramon, che lo soccorre, e che inoltre lo salva dallo spettro di Fistandantilus, ma utilizzando una formula magica. Parlando lucidamente per la prima volta nella sua vita, riflettendo sul fatto che la magia era da sempre stata la sola cosa che lui avesse e che gli desse dignit\u00e0, accecato dalla gelosia Raistlin usa le sue ultime forze per uccidere Caramon tra le fiamme. L'immagine si trasforma nello spirito di Fistandantilus, che tenta di prendere la vita della sua vittima, ma invano, perch\u00e9 Raistlin, in cambio di parte della sua energia vitale, lo costringe a seguirlo dovunque e a servirlo, aiutandolo ogniqualvolta sia necessario. Cos\u00ec termina la terribile Prova di Raistlin.\nCome emerge da una discussione tra Par-Salian e Antimodes, Raistlin ottiene dalla Prova le Vesti Rosse. Par-Salian chiarisce che l'immagine illusoria era stata creata da lui stesso, che aveva sperato di riuscire a troncare il legame malato tra i due gemelli facendo vedere la malvagit\u00e0 di Raistlin a Caramon, ma senza successo. \nSoltanto a quel punto, Antimodes si pente amaramente delle sue scelte, dopo aver visto con i propri occhi la malvagit\u00e0 di Raistlin. Par-Salian afferma che Raistlin vivr\u00e0, ma solo perch\u00e9 la volont\u00e0 del nuovo mago \u00e8 molto pi\u00f9 forte del suo corpo. Si trover\u00e0 comunque a dipendere fisicamente da suo fratello. Inoltre l'Arcimago dice che Fistandantilus ha provveduto a cancellare dalla memoria di Raistlin tutto ci\u00f2 che \u00e8 avvenuto tra loro, e poi ammette che nessuno sapr\u00e0 mai la verit\u00e0 del loro patto; ma per permettere a Raistlin di volgere lo sguardo dentro di s\u00e9, in modo da capire i grandi difetti del suo carattere, Par-Salian ha provveduto a infliggere al giovane la maledizione degli occhi a clessidra, che lo costringeranno a vedere l'effetto del tempo su tutte le cose, ovvero morte e desolazione ovunque posi lo sguardo. Par-Salian gli ha anche donato il Bastone di Magius, per sostenerlo nella sua infermit\u00e0, e un libro risalente all'epoca di Magius che spiega alcune delle propriet\u00e0 del Bastone.\nRitroviamo Raistlin intento a tradurre il libro in questione, e che deve cominciare a fare i conti con la sua nuova spaventosa fragilit\u00e0, nonch\u00e9 con il suo nuovo aspetto esteriore, profondamente diverso rispetto a prima. Ma soprattutto, Raistlin dovr\u00e0 affrontare una questione pi\u00f9 importante: vivere con la consapevolezza di essere stato capace di compiere un atto tanto orribile, di uccidere il proprio gemello.\nTuttavia Caramon, sempre gioviale, amato da tutti e scoppiante di salute, rappresenter\u00e0 quel corpo che Raistlin non avr\u00e0 mai e che desidera perdutamente: tutto ci\u00f2 porter\u00e0 il mago a sviluppare nel corso degli anni un odio feroce per il fratello, che avr\u00e0 il suo culmine alla fine dei \"Draghi dell'Alba di Primavera\".\nScritto nel 1998, il libro presenta una completa biografia di Raistlin e di quasi tutti i personaggi che lo accompagneranno nel corso della Guerra delle Lance. Inoltre, \u00e8 qui possibile leggere una delle versioni della Prova di Raistlin, che si ritrova, riportata in maniera differente, anche sulla raccolta intitolata \"Le Cronache di Krynn\"."}
{"id": "1122971", "revid": "287204", "url": "https://it.wikipedia.org/wiki?curid=1122971", "title": "653 (disambigua)", "text": ""}
{"id": "1122972", "revid": "76963", "url": "https://it.wikipedia.org/wiki?curid=1122972", "title": "Julia Sweeney", "text": "\u00c8 nota per i ruoli in \"Saturday Night Live\", specialmente quello dell'androgina Pat di \"SNL\", ma anche per il suo eclatante monologo del 1996, \"God Said, Ha!\", nel quale trattava del fatto di essere sopravvissuta ad un tumore. Nel 1998 realizz\u00f2 un film su questo suo monologo. Dal 2000 ha iniziato a lavorare in \"Sex and the City\" e \"Desperate Housewives\", mentre \u00e8 comparsa come guest-star in molte serie televisive. Sempre dal 2000 ha scritto, diretto e interpretato due monologhi, \"In the Family Way\" e \"Letting Go of God\", una sorta di spiegazione della sua improvvisa conversione all'ateismo.\nBiografia.\nFiglia di Robert M. Sweeney (guest-star nel suo film \"It's Pat\" nel ruolo di un prete) e Geri Sweeney. Era pi\u00f9 grande dei suoi cinque fratelli, cresciuti a Spokane, nello stato di Washington; presto i genitori trovarono in lei un talento: la ragazza era capace di imitare alla perfezione voci e personaggi televisivi. Nonostante le apparizioni nelle recite scolastiche la coprissero di successo, la ragazza decise di mettere la recitazione da parte per studiare economia all'universit\u00e0 di Washington.\nDopo la laurea, la Sweeney si trasfer\u00ec a Los Angeles per lavorare come contabile alla Columbia Pictures. Il lavoro non rese bene, e sul radio show \"This American Life\", descrisse solo in seguito che lavor\u00f2 persino come assistente barista e che si appropri\u00f2 indebitamente di migliaia di dollari del suo datore di lavoro, la maggior parte ricavati vendendo drink preparati al bar in privato e dal rubare i soldi che i clienti pagavano per le bevande. Mentre era a Los Angeles, decise di firmare un contratto con la troupe teatrale dei \"Groundlings\". Bast\u00f2 solo uno spettacolo al loro fianco per farle capire che la recitazione era la sua vera vocazione. Continuando gli spettacoli, la Sweeney continu\u00f2 a sviluppare i suoi personaggi come \"Mea\", colei che ispir\u00f2 la commedia \"Mea's Big Apology\", che vinse il premio per la \"miglior sceneggiatura\" dalla rivista 'L.A. Weekly' nel 1988, e \"Pat\", una misantropa. Durante una performance con i Groundlings, venne notata dal produttore Lorne Michaels del \"Saturday Night Live\", che la ingaggi\u00f2 per quattro stagioni.\nLa Sweeney riusc\u00ec a creare uno dei personaggi pi\u00f9 popolari dell'\"SNL\", Pat, che fu protagonista di uno spin-off della serie diretto dalla Sweeney stessa, \"It's Pat\". Dopo aver lasciato il \"Saturday Night Live\", l'attrice si trasfer\u00ec di nuovo a Los Angeles. Il film si rivel\u00f2 un 'flop', ma \u00e8 piuttosto apprezzato tra i fan dello show.\nDopo un paio di mesi di tempo trascorso a Los Angeles, al fratello della Sweeney venne diagnosticato un tumore; poco dopo tocc\u00f2 anche all'attrice. Le sue esperienze la portarono a scrivere e interpretare il famoso monologo di \"God Said, Ha!\", recitato durante il periodo dello spettacolo 'alternativo' \"Un-Cabaret\". La Miramax Films realizz\u00f2 una versione dello spettacolo in film nel 1998, prodotto da Quentin Tarantino. La versione cinematografica si guadagn\u00f2 il Golden Space Needle Award, mentre le vendite della Sweeney gli fecero guadagnare una nomination al Grammy. Il film usc\u00ec in DVD nel 2003.\nDoppiatrici italiane.\nNelle versioni in italiano delle opere in cui ha recitato, Julia Sweeney \u00e8 stata doppiata da:"}
{"id": "1122974", "revid": "287204", "url": "https://it.wikipedia.org/wiki?curid=1122974", "title": "654 (disambigua)", "text": ""}
{"id": "1122976", "revid": "125960970", "url": "https://it.wikipedia.org/wiki?curid=1122976", "title": "Stadio Gaetano Bonolis", "text": "Lo stadio Gaetano Bonolis \u00e8 uno stadio calcistico di Teramo, situato nella localit\u00e0 di Piano d'Accio, inizialmente omologato per 7.499 posti, capienza aumentata con ordinanza del sindaco Brucchi sino a 8.840 posti, ma con una capienza massima di circa 12.000 spettatori.\nL'impianto \u00e8 stato realizzato da una societ\u00e0 privata (Verdebosco srl) per conto del comune di Teramo, che lo ha dato in gestione per 30 anni alla stessa societ\u00e0 in cambio della costruzione dell'impianto. Alla fine dei 30 anni di gestione, il comune lo riavr\u00e0 indietro a titolo gratuito. Inizialmente la societ\u00e0 Verdebosco doveva essere composta al 50% da privati e dal restante 50% dalla Teramo Calcio; in seguito al fallimento sportivo della societ\u00e0 avvenuto nel 2008, durante la gestione Malavolta, le quote sono state vendute e la societ\u00e0 non \u00e8 pi\u00f9 co-proprietaria dell'impianto come inizialmente previsto.\nIl 12 giugno 2019 \u00e8 stato siglato un accordo tra Sabatino Cantagalli, titolare della Verdebosco S.r.l. e Franco Iachini, presidente nella nuova societ\u00e0 Teramo Calcio, per la cessione della gestione dello stadio.\nStoria.\nIl 14 aprile 2006 c'\u00e8 stata la firma della convenzione per la realizzazione dello stadio e del vicino centro commerciale.\nDa settembre 2006 sono iniziati i lavori per la costruzione del nuovo stadio, con la capacit\u00e0 di 7.499 posti, e con la possibilit\u00e0 di ampliamento a 13.000 posti nel caso in cui il Teramo arrivi a giocare in categorie superiori. L'inaugurazione del nuovo stadio fu gioved\u00ec 27 marzo 2008 con un triangolare fra Teramo, Valle del Giovenco e Celano, con una terna arbitrale tutta abruzzese composta dai teramani Simone Di Francesco, Mauro Dioletta e Antonio Cinque. La prima gara ufficiale si \u00e8 svolta il 20 aprile 2008 contro il Viareggio, terminata con il risultato di 1-0 per la compagine teramana.\nLo stadio \u00e8 composto da 4 settori: curva Sud, curva Nord (settore ospiti), e tribuna Est (o Distinti) sono i settori scoperti, mentre la tribuna Ovest \u00e8 interamente coperta. In occasione di Teramo-Pontedera i tifosi di casa hanno stracciato il record di presenze dello stadio: come puntualizzato sul sito ufficiale della societ\u00e0 abruzzese, hanno assistito alla partita 6 790 tra paganti e abbonati, ai quali vanno aggiunti i circa 400 che occupavano il settore distinti nell'ambito di diverse iniziative (Progetto \u201cSono sportivo tifo positivo, Scuole Calcio, Scuola \u201cSan Berardo\u201d e gli amici della pallamano femminile), quindi circa 7 200 spettatori.\nLo stadio ha ospitato inoltre concerti di rilevanza tra i quali quelli di Jovanotti, dei Pooh e di Vasco Rossi nell'estate 2008, quelli di Tiziano Ferro e Laura Pausini nell'estate 2009 e quello di Caparezza nell'estate 2012.\nIl 31 gennaio 2014, il consiglio comunale della citt\u00e0 ha deciso di intitolare lo stadio comunale di Piano d'Accio a Gaetano Bonolis, storico medico sociale del club morto nel 2013.\nLa cerimonia di intitolazione dello stadio comunale \u00e8 stata fatta il 27 aprile 2014, nella gara casalinga contro il in cui si \u00e8 scoperta la gigantografia del compianto dottore realizzata su tela e posizionata nell'ingresso del corridoio che conduce agli spogliatoi.Nel novembre del 2015 sono cominciati i lavori di adeguamento per la serie cadetta che riguardano: l'adeguamento della sala di prelievo ematico all\u00b4interno del locale adibito a controllo antidoping, una nuova illuminazione sul campo da gioco, l'installazione di panchine suppletive, la realizzazione di un nuovo sistema di videosorveglianza digitalizzato, un impianto di diffusione sonora verso l'esterno, l'adeguamento dell\u00b4area stampa, un rinnovato sistema per la gestione degli accessi, con tornelli, e un ingresso separato ai parcheggi per gli ospiti. In pi\u00f9, \u00e8 stata realizzata la nuova sala Gos, ossia Gruppo operativo sicurezza.\nNell'agosto del 2019 sono stati effettuati lavori di manutenzione straordinaria riguardanti l'installazione di sedute con schienale in tribuna laterale coperta e in tribuna est e la sostituzione del manto sintetico Polytan Ligaturf RS Pro 2 con shock-pad elastico prestazionale e drenante Elastic Layer in situ, infill Fusion GT, un mix di intaso naturale e granuli di gomma vergine 100%. Questo impianto dispone di una tecnologia all\u2019avanguardia mondiale, Smart Tracks, che permette il monitoraggio dei dati atletici in tempo reale tramite apposita app da smartphone o tablet. Tutto ci\u00f2 \u00e8 possibile grazie a dei particolari sensori installati all\u2019interno della superficie di gioco."}
{"id": "1122977", "revid": "287204", "url": "https://it.wikipedia.org/wiki?curid=1122977", "title": "655 (disambigua)", "text": ""}
{"id": "1122979", "revid": "1652635", "url": "https://it.wikipedia.org/wiki?curid=1122979", "title": "Politica comune della pesca", "text": "La politica comune della pesca (CFP) \u00e8 la politica adottata dall'Unione europea nel settore della pesca. Viene gestita dal commissario europeo per la pesca e gli affari marittimi. Dal 2009 il settore della pesca \u00e8 un'area di competenza esclusiva dell'Unione europea.\nLa CFP definisce per ciascun stato membro delle quote di pescato per ciascuna specie e promuove l'industria della pesca mediante l'utilizzo di vari strumenti di regolazione e sostegno del mercato.\nNel 2007 il fondo stanziato dall'Unione europea in questo settore ammontava a 4,3 miliardi di euro, cio\u00e8 a circa lo 0,5% del bilancio comunitario.\nStoria.\nLa politica comune della pesca venne creata gi\u00e0 con il trattato di Roma nel 1957 ed \u00e8 prevista dall'art. 28 del trattato istitutivo delle Comunit\u00e0 europee.\nLe prime regolamentazioni vennero create nel 1970. Quando le politiche sulla pesca furono disegnate l'intenzione era quella di creare un'area di libero scambio per il pesce e i prodotti derivati con regole comuni, cos\u00ec che un pescatore di un qualsiasi stato membro potesse avere accesso a tutte le acque comuni. Un'eccezione era stata prevista per le acque costiere, che erano state riservate ai pescatori locali. Era stata inoltre individuata una politica per sostenere la modernizzazione del naviglio e delle infrastrutture costiere.\nIn linea con analoghe modifiche a livello internazionale, nel 1976 gli stati membri estesero il proprio territorio di pesca dalle 12 alle 200 miglia nautiche dalla costa (ovvero da 22,2\u00a0km a 370,4\u00a0km). Il cambiamento pose la necessit\u00e0 di nuovi controlli e port\u00f2 alla riforma della politica comune della pesca nel 1983.\nDurante la verifica della CFP tenuta nel 1992 furono individuati problemi di surplus di investimenti nella flotta e di eccessivo sfruttamento della pesca. La verifica evidenzi\u00f2 la necessit\u00e0 di aumentare i controlli sul rispetto delle normative e spinse ad un irrigidimento delle regole e delle verifiche. Venne inoltre programmata una seconda verifica per il 2002.\nNel 1995 venne introdotto un sistema di permessi che regolava zone e periodi consentiti per la pesca. Furono commissionati studi scientifici per determinare con un maggior grado di sicurezza la quantit\u00e0 di pesce presente nei mari in modo da poter utilizzare efficacemente il sistema dei permessi.\nLa pesca riceveva inizialmente i sussidi nel quadro del Fondo europeo per il governo e il sostegno dell'agricoltura. Nel 1993 \u00e8 stato istituito un fondo separato denominato \"Strumento finanziario per la pesca\". Fra il 1994 e il 1999 l'ammontare di questo fondo era fissato a 700 milioni di ECU.\nCon l'entrata in vigore del trattato di Lisbona nel 2009 il settore della pesca \u00e8 diventato un'area di competenza esclusiva dell'Unione europea.\nCaratteristiche e problematiche generali del settore.\nRilevanza economica ed occupazionale.\nLa pesca \u00e8 un'attivit\u00e0 economica relativamente poco importante nell'Unione Europea. Contribuisce infatti per meno dell'uno percento al prodotto interno lordo. \nNel 2007 nel settore erano impegnati 141.000 pescatori con 85.000 navi di varie dimensioni, mentre nel settore della trasformazione erano impiegate circa 126.000 persone e quasi 4.000 aziende. Il valore complessivo della produzione del settore della trasformazione ammonta a circa 23 miliardi di euro.\nLa pesca non impiega pi\u00f9 del 10% della popolazione attiva in nessuna delle regioni dell'UE, ma \u00e8 presente soprattutto in aree in cui \u00e8 alta la disoccupazione e in cui altri settori produttivi sono deboli e per questa ragione le viene dedicata una speciale attenzione.\nNel 2007 il pescato complessivo ha ammontato a 5,1 milioni di tonnellate. Gli allevamenti ittici hanno prodotto nel 2007 circa 1,3 milioni di tonnellate di pesce, con un valore di circa 3,2 miliardi di euro. Nel 2007 l'Unione europea ha esportato 1,77 milioni di tonnellate di pescato e ne ha importato 5,66 milioni. La differenza fra il pescato e la domanda varia nel tempo, tuttavia in generale nella bilancia commerciale dell'UE relativamente ai prodotti derivati dal pesce permane un deficit di circa 13 miliardi di euro.\nIl settore dell'allevamento ittico \u00e8 quello a crescita pi\u00f9 rapida nell'area della produzione alimentare mondiale. Il sostegno comunitario \u00e8 iniziato nel 1971 per gli allevamenti terrestri ed \u00e8 stato esteso a tutte le altre zone di allevamento alla fine degli anni settanta. Il sostegno comunitario \u00e8 simile per tutti i tipi di installazione, tuttavia tiene conto dei possibili rischi ambientali dovuti alla grande concentrazione di pesce che si trova nelle aree di allevamento collocate in mare o nei fiumi.\nSostenibilit\u00e0 ambientale.\nLa pesca incide direttamente sulla popolazione delle specie catturate e indirettamente su altre specie marittime, come gli uccelli, i mammiferi marini e le tartarughe o gli altri animali che si nutrono delle specie catturate. La vegetazione subacquea e le creature che vivono sul fondale marino possono essere danneggiate dall'utilizzo delle reti a strascico. L'acquacoltura pu\u00f2 produrre alti livelli di inquinamento in prossimit\u00e0 del sito di allevamento e pu\u00f2 comportare la trasmissione di malattie alla popolazione selvatica.\nNel 2010 l'eccessivo sfruttamento della pesca riguardava il 75% del capitale ittico e circa un terzo di esso si trovava in uno \"stato preoccupante\". In assenza di riforme, entro dieci anni 128 delle 136 specie sottoposte a pesca saranno in pericolo.\nLe popolazioni di pesce possono essere inoltre influenzate da altre attivit\u00e0 umane, come l'inquinamento marino proveniente da terra, le perdite di olio combustibile dalle navi, dal turismo e da altre attivit\u00e0 ricreative e da attivit\u00e0 industriali come la trivellazione sottomarina alla ricerca di pozzi petroliferi o di gas naturale.\nNel 1997 gli stati del bacino del Mare del Nord e l'Unione Europea si accordarono su un metodo comune per l'identificazione dei rischi per l'ambiente marino. Venne adottato un approccio basato sul principio di precauzione allo scopo di prevenire l'inquinamento prima del verificarsi del danno. Grazie a questi accordi sono stati messi in atto studi per monitorare le popolazioni di tutte le specie marine.\nAlcuni gruppi ambientalisti hanno contestato il fondo per la pesca europeo, poich\u00e9 include la possibilit\u00e0 di finanziare la modernizzazione del naviglio e altre misure che potrebbero accrescere la pressione sull'ecosistema e sulle popolazioni ittiche.\nComponenti della politica comune.\nPromozione della sostenibilit\u00e0 ambientale della pesca.\nNorme.\nLa politica comune della pesca mira a garantire la sostenibilit\u00e0 ambientale della pesca.\nPer ridurre i rischi posti da una pesca troppo intensiva, la politica della pesca impone delle quote di pescato per ciascuna specie e ciascuno stato (\"Totali ammissibili di cattura\" TAC). La quota \u00e8 fissata annualmente in base alle stime sulle popolazioni di pesce ed alla serie storica del pescato. Questo meccanismo \u00e8 stato contestato dai nuovi stati membri dell'UE che non possiedono una serie storica di dati riconosciuti a livello comunitario. Le quote sono fissate dal Consiglio dell'UE, tenendo conto delle proposte della Commissione europea, redatte con l'ausilio di consiglieri scientifici, delle opinioni dei paesi terzi e di quanto stabilito dal Consiglio internazionale per l'esplorazione del mare.\nCiascuno stato \u00e8 responsabile per la ripartizione della propria quota e gli strumenti per l'assegnazione delle quote variano da paese a paese. In ogni caso, a ciascuna nave \u00e8 assegnata una quota individuale per le specie regolamentate e tutto il pescato deve essere registrato.\nLe dimensioni delle flotte nazionali sono controllate. Dei piani pluriennali (MAGPs) ne fissano i limiti.\nDelle regolamentazioni comunitarie disciplinano il tipo di reti utilizzabili. \u00c8 stata definita una taglia minima per i pesci che possono essere catturati senza doverli ributtare in mare. Questo limite port\u00f2 in alcuni casi alla pratica di rigettare in mare il pesce di piccola taglia gi\u00e0 morto appena prima dell'attracco, vanificando lo spirito della misura. Per eliminare questo problema \u00e8 stato introdotto un limite minimo per le maglie delle reti, in modo da consentire la fuga degli esemplari pi\u00f9 piccoli e da garantire quindi la sopravvivenza delle popolazioni.\nDeterminate aree possono essere interdette alla pesca per garantire il mantenimento e la crescita della popolazione ittica.\nLa proposta di riforma della politica della pesca presentata dalla Commissione europea nel luglio 2011 prevede l'introduzione entro il 2015 di un obbligo giuridico di contenere la pesca di ciascuna specie ittica al di sotto del suo tasso di riproduzione, in modo da garantire la sostenibilit\u00e0 della pesca. L'introduzione dell'obbligo sarebbe accompagnata da fasi transitorie, compensazioni e sussidi finanziari per attutire la perdita di posti di lavoro che la seguirebbe.\nLa proposta prevede inoltre che vengano assegnate delle concessioni di pesca alle organizzazioni dei pescatori e che tali concessioni siano cedibili ad organizzazioni di altri stati membri.\nControlli.\nLa verifica delle norme della politica comune della pesca \u00e8 una responsabilit\u00e0 degli stati membri, ma esiste un servizio comunitario di ispettorato che assicura che tutti gli stati membri facciano rispettare la normativa per quanto di propria competenza. Gli stati membri devono inoltre farsi carico di verificare che i navigli appartenenti alla propria flotta rispettino gli accordi internazionali dell'UE quando operano fuori dalle acque territoriali.\nLe regolamentazioni comunitarie hanno provveduto all'armonizzazione delle sanzioni previste dalle diverse legislazioni nazionali per la violazione della disciplina comunitaria.\nGli ispettori hanno la possibilit\u00e0 di controllare le attrezzature delle barche da pesca e di verificare i registri del pescato. Vengono infine sottoposte a controllo le dimensioni delle flotte.\nIncentivi.\nFinanziamenti comunitari vengono concessi per assistere le industrie nel miglioramento della qualit\u00e0 e nella gestione delle quote.\nViene concesso un sostegno finanziario per favorire la modernizzazione dei navigli, ma anche per consentire la riduzione regolata della dimensione della flotta.\nInoltre \u00e8 concesso sostegno finanziario alle campagne pubblicitarie che incoraggiano il consumo di specie che non sono sfruttate troppo intensamente.\nPrezzi equi per i produttori e qualit\u00e0 per i consumatori.\nProduzione e distribuzione.\nCi sono pi\u00f9 di 200 organizzazioni di produttori nell'UE, costituite da pescatori o allevatori per assistere i soci nella vendita del prodotto. Viene richiesto ai produttori di sviluppare delle strategie per regolare la pesca rispetto alla richiesta del mercato. Le associazioni possono chiedere ai pescatori che non ne siano membri di rispettare nelle aree di pesca in comune le stesse restrizioni imposte ai soci.\nLe organizzazioni hanno il potere di togliere un prodotto dal mercato se il prezzo scende sotto il livello minimo stabilito dal Consiglio dell'UE e di ricevere un indennizzo dall'Unione Europea. I livelli di indennizzo sono strutturati in modo che il denaro corrisposto per quantit\u00e0 unitaria di pescato cali man mano che cresce la quantit\u00e0 di pesce invenduto.\nIl pesce invenduto pu\u00f2 essere stoccato e quindi reimmesso sul mercato oppure venduto come mangime animale. L'acquisto di tutto il pesce invenduto pu\u00f2 essere concesso solo per coprire surplus occasionali.\nQualit\u00e0 per i consumatori.\nNel 1977 fu introdotto un programma di aiuto comunitario per l'industria del trattamento del pesce allo scopo di migliorare i processi di lavorazione, introducendo nuove tecnologie e migliorando le condizioni igieniche.\nGli ispettori comunitari possono controllare gli impianti di lavorazione per assicurarsi che tutto il pesce sia correttamente registrato e che sia tracciabile fin dalla fonte e per verificare il rispetto delle regole di igiene e delle regolamentazioni sulla lavorazione. Compito dell'ispettorato \u00e8 inoltre verificare che tali norme vengano rispettate nei paesi terzi esportatori con cui l'UE ha firmato accordi bilaterali.\nNegoziati internazionali sulla pesca.\nL'Unione europea conduce i negoziati nell'ambito delle organizzazioni internazionali della pesca per conto di tutti gli stati membri.\nL'UE ha negoziato una serie di accordi bilaterali riguardanti il diritto di pesca e gli scambi commerciali.\nL'Unione europea fa parte nel suo complesso della commissione internazionale per la pesca nel mar Baltico, della Commissione generale pesca per il Mediterraneo e della Commissione internazionale per la conservazione del tonno atlantico.\nAltri componenti.\nLa politica comune della pesca contribuisce allo sviluppo dell'acquacoltura.\nLa ricerca scientifica viene finanziata. Viene inoltre promossa la raccolta di dati sulla pesca, necessaria per calibrare le politiche in materia.\nIl Fondo europeo per la pesca.\nIl Fondo europeo per la pesca (FEP) ha preso il posto dello Strumento finanziario di orientamento della pesca (SFOP), ed \u00e8 operativo dal 1\u00ba gennaio 2007. Dispone di circa 4,305 miliardi di euro per il periodo 2007-2013, di cui il 75 % per le regioni in ritardo di sviluppo.\nGli assi strategici prioritari del FEP sono stati definiti dal Consiglio e sono:\nDal periodo di programmazione 2014-2020 \u00e8 denominato Fondo europeo per gli affari marittimi e la pesca (FEAMP)."}
{"id": "1122983", "revid": "1528507", "url": "https://it.wikipedia.org/wiki?curid=1122983", "title": "Effetto Forrester", "text": "L'effetto Forrester, detto anche effetto frusta o Bullwhip, indica un aumento della variabilit\u00e0 della domanda man mano che ci si allontana dal mercato finale e si risale la catena di fornitura.\nCause.\nLa causa principale di tale effetto \u00e8 la razionalit\u00e0 limitata degli utenti che rende maggiore l'inefficienza della gestione della catena di distribuzione, con maggiore intensit\u00e0 quanto pi\u00f9 la catena di distribuzione \u00e8 lunga (cio\u00e8 quanto pi\u00f9 ci si allontana dal consumatore per risalire verso l'azienda produttrice) e quanto sono maggiori i tempi di consegna degli ordini (\"Lead time\").\nCause operative.\nSintomi dell'effetto Forrester riscontrati da Hau Lee e Corey Billington nel 1992 sono:\nSono sufficienti solo alcuni sintomi per riconoscere una situazione di effetto Forrester, non \u00e8 necessario che siano presenti tutti.\nCause dei comportamenti.\nCause dell'effetto Forrester sono da considerarsi:\nConseguenze.\nOltre all'aumento di scorte di sicurezza, l'effetto descritto pu\u00f2 portare l'azienda ad orientarsi sulla richiesta dei clienti anzich\u00e9 sulla preparazione effettiva della merce. Questo porta ad un basso utilizzo del canale di distribuzione e ad un peggioramento generale del servizio con conseguente serie di costi finanziari. Accanto alle conseguenze misurabili del servizio clienti impoverito e il danno di immagine pubblica e di fedelt\u00e0, un'organizzazione deve fare i conti con le conseguenze del non adempimento che possono portare anche a sanzioni contrattuali ove previste. Inoltre l'assunzione e licenziamento dei dipendenti (dove possibile) per gestire la variabilit\u00e0 della domanda, pu\u00f2 indurre ulteriori costi dovuti alla formazione e a possibili licenziamenti.\nContromisure.\nTeoricamente l'effetto non si verifica se tutti gli ordini si possono soddisfare esattamente rispettando la domanda di ciascun periodo. Ci\u00f2 \u00e8 coerente con i risultati di esperti di gestione della catena di distribuzione che hanno riconosciuto che l'effetto frusta \u00e8 un problema di gestione della catena di distribuzione e la gestione attenta degli effetti \u00e8 un obiettivo importante per i gestori della catena di distribuzione. Pertanto \u00e8 necessario estendere la visibilit\u00e0 della richiesta del cliente, per quanto possibile, dal cliente finale fino al primo fornitore della catena. Un modo per raggiungere questo obiettivo \u00e8 quello di stabilire un sistema demand-driven in grado di reagire agli ordini dei clienti effettivi (il \"Continuous Replenishment\"). Questo modello \u00e8 stato implementato con successo nel sistema di distribuzione di Walmart. I singoli negozi Walmart trasmettono i \"Punti di riordino\" (POS) dei dati dal registratore di cassa al loro quartier generale pi\u00f9 volte al giorno. Questa informazione la domanda viene utilizzato per le spedizioni di coda dalla Walmart centro di distribuzione al negozio e dal fornitore al Walmart centro di distribuzione. Il risultato \u00e8 una perfetta visibilit\u00e0 della domanda dei clienti e i movimenti di magazzino in tutta la catena di fornitura. Una migliore informazione porta ad una migliore posizione di inventario e costi pi\u00f9 bassi in tutta la catena di fornitura. L'ostacolo alla realizzazione di un indotto dalla domanda in catena di fornitura comprende i necessari investimenti nelle tecnologie d'informazione e la creazione di una cultura aziendale di flessibilit\u00e0 e di concentrazione sulla richiesta del cliente finale. Un altro presupposto \u00e8 che tutti i membri della catena di fornitura riconoscano che essi possono guadagnare di pi\u00f9 se agiscono nel suo complesso piuttosto che richiede la collaborazione di fiducia e la condivisione delle informazioni.\nI metodi per ridurre l'incertezza, la variabilit\u00e0, e tempi di consegna:\nBibliografia.\nHau Lee, Corey Billington, \"Managing supply Chain inventory: pitfalls and opportunities\", SMR, 1992"}
{"id": "1122985", "revid": "22475", "url": "https://it.wikipedia.org/wiki?curid=1122985", "title": "Raistlin - I fratelli in armi", "text": "Raistlin - I fratelli in armi (titolo originale \"Brothers in Arms\") \u00e8 un romanzo fantasy scritto da Margaret Weis e Don Perrin e pubblicato per la prima volta nel 1999 in America dalla TSR. \u00c8 il secondo romanzo del ciclo \"Le Cronache di Raistlin\".\nTrama.\nIl secondo ed ultimo libro dedicato all'addestramento dei gemelli narra della loro esperienza come mercenari nell'esercito del Barone Pazzo, Ivor di Langtree, un nobile votato alle cause buone ed onorevoli, che viene reclutato con l'inganno in una terribile ed ingiusta battaglia contro la cittadina di Fine della Speranza.\nLa battaglia, promossa dal generale delle truppe dei draghi, Lord Ariakas, con un motivo tanto futile quanto ingiustificato, \u00e8 in realt\u00e0 un pretesto per un proposito ben pi\u00f9 losco: sotto suggerimento della Regina delle Tenebre, infatti, il Signore dei Draghi intende mandare un manipolo scelto di uomini per rubare le uova dei draghi buoni, che riposano nella montagna alla quale la cittadella \u00e8 addossata, ed usarle per i propri piani.\nIl \"manipolo scelto\" \u00e8 composto da due soli elementi: Kitiara, sorellastra dei gemelli, all'inizio della sua scalata al potere degli Eserciti dei Draghi, ed Immolatus, un drago rosso sanguinario e decisamente inaffidabile.\nI gemelli si trovano cos\u00ec, senza saperlo, a combattere dalla stessa parte della sorellastra che non vedono da anni. Sar\u00e0 per\u00f2 grazie a loro, ed all'intervento prezioso del loro amico mezzo kender Scrounger, che si eviter\u00e0 sia la distruzione della pacifica cittadina, sia il furto delle uova dei draghi metallici.\nIl libro, scritto nel 1999, conclude la saga delle avventure in solitaria dei due gemelli adolescenti: esso riporta negli ultimi capitoli una premonizione di quella che sar\u00e0, alla fine della saga delle \"Leggende\", la morte di Kitiara."}
{"id": "1122988", "revid": "121344599", "url": "https://it.wikipedia.org/wiki?curid=1122988", "title": "Angelo Cecchelin", "text": "Carriera.\nNegli anni venti diede vita a una compagnia, \"La ganga de le macie\" in seguito \"La Triestinissima\", con la quale si esib\u00ec fino al 1939. Recitava a Trieste nei teatri \"Filodrammatico\" e \"Regina\" e in giro per il Venezia Giulia e l'Istria. Nel 1945 una vera e propria tourn\u00e9e in Italia con la fortunata \"Trieste mia\". A causa della sua satira inriverente \"colleziono' \" in carriera ben 86 tra diffide, processi e sospensioni lavorative e durante Ventennio fini' addirittura davanti al Tribunale speciale. \nAttivo prevalentemente a teatro, prese parte anche ad alcuni film. \nMor\u00ec a Torino all'et\u00e0 di 70 anni.\nVita privata.\nAngelo Cecchelin fu per anni compagno dell'attrice Jole Silvani, conosciuta nel 1929 e rimase legato sino al 1964, anno della sua morte. Nel 1938 dalla loro unione nacque un figlio, Guido.\nEbbe un secondo figlio, Livio, dall'attrice e cantante Lilia Carini."}
{"id": "1123013", "revid": "287204", "url": "https://it.wikipedia.org/wiki?curid=1123013", "title": "656 (disambigua)", "text": ""}
{"id": "1123015", "revid": "729019", "url": "https://it.wikipedia.org/wiki?curid=1123015", "title": "Aeroporto di Abakan", "text": "Laeroporto di Abakan-Kalinino (in russo \"\u0410\u044d\u0440\u043e\u043f\u043e\u0440\u0442 \u0410\u0431\u0430\u043a\u0430\u043d-\u041a\u0430\u043b\u0438\u043d\u0438\u043d\u043e\") \u00e8 un aeroporto internazionale di classe B situato vicino alla citt\u00e0 di Abakan, capitale della repubblica autonoma della Khakassia, in Siberia Meridionale, sul fiume Jenisej, in Russia.\nL'aeroporto di Abakan \u00e8 l'hub della compagnia aerea cargo russa Abakan-Avia (in russo \"\u0410\u0431\u0430\u043a\u0430\u043d-\u0410\u0432\u0438\u0430\"), e della compagnia aerea Khakassia Airlines che fa parte da 2003 della compagnia aerea russa Vladivostok Avia che usa lo scalo come uno dei hub insieme con la compagnia aerea di bandiera russa Aeroflot dal 2012.\nStoria.\nL'aeroporto di Abakan stato aperto nel 1938 ed \u00e8 l'aeroporto principale della Repubblica Autonoma di Khakassia; l'aeroporto \u00e8 stato costruito per organizzare il trasporto dei passeggeri nella Khakassia e nel sud di Kraj di Krasnojarsk.\nIl 30 dicembre 1980 \u00e8 stato effettuato i primo volo di linea nella rotta Abakan - Mosca - Abakan.\nIl 1\u00ba marzo 1993 \u00e8 stata creata l'Azienda Pubblica \"Aeroporto di Abakan\"; nel 1996 \u00e8 stata creata la \"Aeroporto di Abakan S.p.a\".\nNel 1999 e 2000 l'aeroporto di Abakan ha vinto il concorso come il migliore aeroporto dei paesi della Comunit\u00e0 degli Stati Indipendenti.\nQuesto aeroporto \u00e8 uno scalo importante sulla rotta che collega Unione europea \u2013 Russia europea - Urali \u2013 Siberia \u2013 Estremo Oriente Russo - Cina - Giappone.\nIl 10 agosto 2010 il Ministro di Trasporti della Hakassia Aleksandr Egorov (in russo: \u0410\u043b\u0435\u043a\u0441\u0430\u043d\u0434\u0440 \u0415\u0433\u043e\u0440\u043e\u0432) ha annunciato che il 75% delle azioni dell'aeroporto e la sua gestione ha passato nella propriet\u00e0 della Repubblica autonoma dal Governo della Federazione Russa con la decisione del Presidente Dmitrij Medvedev.\nDati tecnici.\nL'aeroporto Internazionale di Abakan \u00e8 attualmente dotato di due piste attive, la principale pista attiva asfaltata \u00e8 lunga 3,520\u00a0m e larga 45\u00a0m. La pista \u00e8 dotata del sistema PAPI ed \u00e8 aperta 24 ore al giorno. La seconda pista attiva asfltata dell'aeroporto \u00e8 lunga 1,300\u00a0m e larga 28\u00a0m. La pista \u00e8 utilizzabile solo di giorno e nelle condizione meteo buone per l'atterraggio/decollo degli aerei Yakovlev Yak-40, Antonov An-24 e di classe inferiore.\nL'aeroporto \u00e8 aperto 24 ore al giorno, ed \u00e8 attrezzato per il decollo/atterraggio dei seguenti tipi degli aerei civili: Airbus A320, Antonov An-24, Antonov An-72, Antonov An-74, Antonov An-124, Boeing 737, Ilyushin Il-62, Ilyushin Il-86, Ilyushin Il-96, Ilyushin Il-76, Tupolev Tu-134, Tupolev Tu-154, Tupolev Tu-204, Yakovlev Yak-40, Yakovlev Yak-42 e di tutti gli aerei di classe inferiore.\nTerminal.\nIl terminal Passeggeri ha la capacit\u00e0 attuale di 400 passeggeri/ora. Il terminal cargo ha la capacit\u00e0 attuale di elaborare di circa 40 tonnellate di merce al giorno.\nCollegamenti con Abakan.\nL'aeroporto \u00e8 facilmente raggiungibile con le linee dei filobus n.4 e n.5 e con la linea dei bus n.32 che collegano il Terminal aeroportuale con la Stazione di Abakan delle Ferrovie russe. Inoltre, la linea n.3 dei filobus collega l'aeroporto con l'Autostazione di Abakan.\nL'aeroporto \u00e8 facilmente raggiungibile dalle citt\u00e0 della zona con i taxi.\nServizi.\nLe strutture del Terminal aeroportuale comprendono:\nInoltre all'aeroporto sono presenti le Poste russe, il servizio di telefonia internazionale con il punto internet."}
{"id": "1123016", "revid": "287204", "url": "https://it.wikipedia.org/wiki?curid=1123016", "title": "657 (disambigua)", "text": ""}
{"id": "1123017", "revid": "256079", "url": "https://it.wikipedia.org/wiki?curid=1123017", "title": "Parco archeologico di Urbs Salvia", "text": "Il parco archeologico di \"Urbs Salvia\" \u00e8 un'area archeologica statale situata nel comune di Urbisaglia (MC). \u00c8 il parco archeologico pi\u00f9 esteso delle Marche. L'area degli scavi di propriet\u00e0 dello Stato Italiano, dal 1998 \u00e8 stata concessa in gestione al Comune di Urbisaglia. Oltre che sito archeologico \u00e8 teatro anche di eventi museali, musicali ed artistici. Nel 2015 ha fatto registrare 8\u00a0239 visitatori.\nIl museo archeologico ad esso collegato, a gestione statale e non comunale, ha avuto 4299 visitatori.\nLa storia.\nCitt\u00e0 della Regio V Picenum, nacque come colonia romana nel II secolo a.C. con il nome originario di \"Pollentia\" in corrispondenza di un importante tracciato viario che nel suo tratto urbano costituiva il cardo maximus della citt\u00e0, la Via Salaria Gallica, una strada a carattere intervallivo e pedemontano che conduceva da \"Ausculum\" (Ascoli Piceno) fino alla Via Flaminia.\nDistrutte, livellate e, talvolta, riutilizzate le strutture tardo-repubblicane, la citt\u00e0 vide l'avvio di un progetto unitario pianificato gi\u00e0 in et\u00e0 augustea, quando la colonia assume il nome di \"Urbs Salvia,\" portato a termine con successivi interventi in et\u00e0 tiberiano-claudia, tra i quali la realizzazione del complesso detto del Tempio-Criptoportico il quale era dedicato alla \"Salus Augusta\". La monumentalizzazione della citt\u00e0 ebbe il suo culmine in et\u00e0 Flavia, grazie soprattutto all'evergetismo di alcuni notabili locali che si erano arricchiti con i servizi prestati presso gli imperatori.\nSolitamente, la distruzione e l'abbandono della citt\u00e0 sono associati al passaggio dei Visigoti guidati da Alarico nel 408-409 d.C. In realt\u00e0, in questa occasione la citt\u00e0 fu saccheggiata e parzialmente distrutta, ma non abbandonata; del resto lo storico bizantino Procopio di Cesarea, di passaggio a \"Urbs Salvia\" nel corso del VI secolo al seguito di Belisario, riferisce di una citt\u00e0 ridotta a un misero stato, ma dalle sue parole si intuisce come questa fosse ancora abitata.L'abbandono dell'insediamento in pianura fu graduale, e successivamente gli abitanti di \"Urbs Salvia\", rifugiatisi sul Colle di San Biagio, avrebbero dato origine al \"Castro de Orbesallia\", primo nucleo dell'attuale Urbisaglia.\nDante Alighieri ricorda questo periodo di decadenza della citt\u00e0 nella \"Divina Commedia\":\nOrigine del nome.\n\"Urbs Salvia\" ha assunto, a partire dall'et\u00e0 augustea, un nome piuttosto singolare da cui deriva la denominazione moderna: nessuna citt\u00e0 in tutto l'Impero romano, infatti, ebbe l'onore di fregiarsi dell'appellativo di Urbs, ovviamente ad eccezione di Roma, la citt\u00e0 per antonomasia. Riguardo al nome \"Salvia\" esistono due correnti di pensiero:\nIl parco archeologico.\nSi estende per circa 40 ettari ed \u00e8 il pi\u00f9 spettacolare e rilevante delle Marche. Attraverso un comodo tracciato di circa un chilometro, si scende dal Colle di San Biagio - su cui sorge il centro storico medievale del paese attuale - fino a raggiungere il fondovalle pianeggiante. Il percorso consente cos\u00ec di cogliere nella sua interezza la struttura della citt\u00e0 romana, organizzata su un susseguirsi di terrazzamenti artificiali, che davano una caratteristica impronta di tipo \"ellenistico\" all'impianto urbano.\nSono visitabili, nell'ordine, il serbatoio dell'acquedotto romano, il teatro, l'\"Edificio a nicchioni\", il complesso tempio-criptoportico, dedicato alla \"Salus Augusta\", e l'anfiteatro.\nIl serbatoio.\nSulla sommit\u00e0 del Colle di San Biagio, nel punto pi\u00f9 elevato della citt\u00e0 antica, \u00e8 collocato il serbatoio, che serviva a raccogliere e far decantare l'acqua proveniente dall'acquedotto prima che questa defluisse lungo il sistema di distribuzione della citt\u00e0. Il serbatoio, al quale si accede tramite uno stretto corridoio, \u00e8 formato da due gallerie comunicanti, rivestite di cocciopesto idraulico, della capacit\u00e0 di 1000\u00a0m\u00b3.\nSono ancora visibili le bocchette di immissione e di erogazione dell'acqua, nonch\u00e9 i pozzetti di ispezione (\"lumina\"), utilizzati per il controllo del livello e della qualit\u00e0 dell'acqua e per il ricambio d'aria.\nIl teatro.\nSituato in posizione dominante su uno dei terrazzamenti pi\u00f9 elevati, il teatro \u00e8 una delle emergenze archeologiche pi\u00f9 monumentali: \u00e8 infatti uno dei pi\u00f9 grandi d'Italia e l'unico che conservi consistenti tracce di intonaco dipinto. Fatto costruire negli anni precedenti il 23 d.C. da Gaio Fufio Gemino, \u00e8 addossato al pendio collinare secondo modalit\u00e0 costruttive di derivazione greca. Fu realizzato in opera laterizia con nucleo cementizio, e sub\u00ec dissesti gi\u00e0 in epoca antica a causa di movimenti franosi.\nIl corridoio anulare che circonda la cavea era utilizzato dagli spettatori per distribuirsi nei tre ordini di gradinate, ma aveva anche lo scopo di reggere la spinta esercitata dalla collina retrostante e di drenare le infiltrazioni d'acqua. Alla sommit\u00e0 delle gradinate, ripartite in sei cunei, \u00e8 stata identificata la pianta di un tempietto che sovrastava il teatro.\nLa scena del teatro, della quale rimangono le fondazioni, presenta al centro l'esedra semicircolare con la porta regia (cio\u00e8 l'entrata in scena riservata agli attori protagonisti) e le \"Portae hospitales\" ai lati; si notano inoltre le complesse canalizzazioni e gli alloggiamenti per i macchinari di servizio. \nL'ampio terrazzo retrostante il palcoscenico, sostenuto su tre lati da un poderoso muraglione, ospitava un ampio porticato quadrangolare, la cosiddetta \"Porticus post scaenam\", di cui scavi recenti, ora coperti, hanno rimesso in luce i plinti delle colonne in laterizio.\nDurante le campagne di scavo, avviate gi\u00e0 nel XVIII secolo, al teatro furono rinvenute, tra l'altro, una testa di Apollo e due statue acefale conservate presso il museo archeologico statale di Urbisaglia.\nL'edificio a nicchioni.\nL'edificio a nicchioni, situato tra il sovrastante pianoro del teatro ed il foro, \u00e8 una struttura di contenimento che fungeva da scenografico raccordo dei vari livelli della citt\u00e0.\nL'edificio \u00e8 formato da un muro con sei ampie nicchie aventi funzione di controspinta al terreno retrostante, ed era nascosto alla vista dalla presenza di un criptoportico - forse costituito da tre gallerie su due navate, due delle quali ancora visibili e decorate da affreschi parietali oggi scarsamente leggibili - che abbracciava la piazza antistante, terrazzata ad est e affacciata verso il foro.\nResti romani di quest'area sono stati adoperati in epoca moderna per la costruzione delle vicine case coloniche, oggi utilizzate dalla Soprintendenza per i Beni Archeologici delle Marche e dall'Universit\u00e0 di Macerata come laboratorio e magazzini degli scavi tuttora in corso.\nDa notare il forno a legna, tipico accessorio degli edifici rurali della prima met\u00e0 del XX secolo, costruito nei pressi del muro a nicchioni.\nIl complesso tempio-criptoportico della \"Salus Augusta\".\nSituato all'interno di un temenos, il complesso tempio-criptoportico, dedicato alla \"Salus Augusta\", si apriva sulla via Salaria Gallica, la quale costituiva il cardo maximus della citt\u00e0, e prospettava un effetto scenografico sull'area forense.\nDel tempio, prostilo esastilo, si conservano attualmente solo parte del podio e tracce dei muri divisori interni: queste mostrano la sua suddivisione in pronao e cella, dotata di una parete di fondo semicircolare in cui probabilmente era ospitato il simulacro della divinit\u00e0. Al tempio si accedeva grazie a due scalinate simmetriche laterali che conducevano ad una piattaforma, dalla quale un'ulteriore scalinata centrale conduceva direttamente al pronao.\nIl criptoportico \u00e8 una struttura semisotterranea, formata da quattro gallerie (tre di esse divise in due navate da pilastri centrali, la quarta avente funzione di corridoio di accesso) che circondano il tempio. Le gallerie erano completamente decorate da affreschi, ancora leggibili, soprattutto nel braccio meridionale. Si tratta di decorazioni riferibili al III stile pompeiano, divise in tre fasce orizzontali: lo zoccolo imita una base marmorea ed \u00e8 dotato di piccoli riquadri contenenti maschere delle Gorgoni; la fascia centrale \u00e8 occupata da una serie di pannelli raffiguranti trofei militari, nei quali si distinguono ancora oggi elmi, scudi, lance, ecc.; la fascia superiore, conservata solo in parte, presenta scene di caccia e raffigurazioni naturalistiche con animali esotici, nonch\u00e9 maschere lunari. I motivi iconografici scelti fanno riferimento alla propaganda augustea ed imperiale.\nLe mura.\nLe mura di \"Urbs Salvia\" sono tra gli esempi di fortificazioni meglio conservati delle Marche. Realizzata pi\u00f9 per volont\u00e0 di autorappresentazione e autoaffermazione della comunit\u00e0 che per reali esigenze di difesa, la cinta muraria si estende per circa 2500 metri, delimitando un'area di circa 40 ettari; di essa si conservano quasi integralmente il lato nord e in gran parte quelli sud e est, mentre quello ovest \u00e8 andato perduto. La cortina, in opera cementizia con paramento in laterizio, \u00e8 scandita da torri di guardia a pianta poligonale.\nDue delle quattro porte che si aprivano lungo il percorso delle mura sono conservate: la Porta Nord (in corrispondenza della via Salaria Gallica), detta anche porta a mesopirgo per via dello spiazzo trapezoidale antistante, e la porta orientale (in corrispondenza della strada che conduceva a \"Firmum\"), detta anche Porta Gemina poich\u00e9 caratterizzata da due fornici. Della Porta Gemina sono oggi visibili i resti, inglobati in una casa colonica del XIX secolo.\nMonumenti funerari a torre.\nA pochi metri fuori dalla Porta Nord sono visibili due monumenti funerari a torre, di cui rimane solo il nucleo cementizio interno. Originariamente questi monumenti, utilizzati per il rito dell'incinerazione (contenevano infatti l'urna sacra con le ceneri del defunto), erano ricoperti di lastre di calcare bianco ed erano dotati di un'epigrafe commemorativa del defunto.\nL'anfiteatro.\nCollocato in area extraurbana, per facilitare l'afflusso e il deflusso del pubblico, ma anche per non occupare spazi estesi all'interno della citt\u00e0, \u00e8 uno degli anfiteatri romani meglio conservati nelle Marche. Come si legge nelle due iscrizioni conservate nel Museo archeologico statale di Urbisaglia, fu fatto erigere intorno all'81 d.C. da Lucio Flavio Silva Nonio Basso, uno dei personaggi pi\u00f9 importanti di \"Urbs Salvia\".\nL'anfiteatro ha forma ellittica e poteva contenere fino a 5150 spettatori: l'arena \u00e8 lunga 59\u00a0m e larga 35\u00a0m.\nRealizzato in opera cementizia rivestita di laterizi, con alternanza di specchiature in \"opus reticolatum mixtum\", si conserva per tutto il suo perimetro fino all'altezza del primo ordine di gradini, comprendendo il primo ordine di \"vomitoria\" (ingressi per il pubblico).\nI due ingressi all'arena riservati ai gladiatori, in origine coperti a volta, sono disposti lungo l'asse maggiore nord-sud. Quello a sud \u00e8 fiancheggiato da uno stretto corridoio nel quale si pu\u00f2 riconoscere la \"Porta Libitinensis\", porta dedicata a Libitina (dea della morte), utilizzata per lo sgombero dei caduti dall'arena al termine dei combattimenti. Nell'arena, inoltre, sono ancora visibili i condotti di immissione e deflusso dell'acqua, utilizzata per pulire l'arena dal sangue.\nIl muro esterno, caratterizzato con una certa frequenza da mancanza del rivestimento lapideo, che rende visibile il nucleo cementizio interno (gran parte dei mattoni fu prelevata durante il Medioevo per la costruzione del borgo di Urbisaglia e della vicina Abbazia di Chiaravalle di Fiastra), presenta grosse nicchie, alcune delle quali probabilmente ospitavano statue, mentre altre erano occupate da scalinate di accesso al piano superiore. \nAll'esterno sono ancora visibili in fondazione le basi dei pilastri sui quali poggiavano le strutture dei piani superiori a costituire un ampio porticato esterno all'edificio scenico.\nOggi l'anfiteatro ospita, nei mesi di luglio e agosto, un'importante stagione di teatro classico antico.\nScavi.\nDal 1995 la citt\u00e0 \u00e8 oggetto di regolari campagne di scavo da parte del Dipartimento di archeologia dell'Universit\u00e0 di Macerata. In particolare i lavori si sono concentrati nell'area a sud del complesso tempio-criptoportico, dove sono stati rinvenuti tratti di strade basolate e due complessi edilizi che, per via delle loro peculiarit\u00e0, sono stati definiti edificio delle Acque ed edificio del Pozzo, e nell'area del foro, in cui sono stati individuati resti significativi di porticati e di un probabile edificio a carattere termale.\nVisite.\nTutti i giorni visite guidate a gruppi organizzati (su prenotazione)"}
{"id": "1123018", "revid": "827882", "url": "https://it.wikipedia.org/wiki?curid=1123018", "title": "Tipi di pasta italiana", "text": "I diversi tipi di pasta italiana si distinguono soprattutto in base alla forma, al tipo di farina utilizzato, all'essere fresca o secca, al metodo di cottura preferibile (asciutta o in brodo) e alla presenza dell'uovo o del ripieno nell'impasto. Ciascun tipo \u00e8 spesso associato a una preparazione speciale o a vari tipi di preparazioni, adeguati alla sua consistenza e capacit\u00e0 di trattenere i condimenti o, pi\u00f9 semplicemente, alle tradizioni regionali a seconda della provenienza. Il sugo all'amatriciana, ad esempio, non \u00e8 adatto ai capelli d'angelo bens\u00ec agli spaghetti, come da tradizione del luogo di cui \u00e8 originario, Amatrice (Rieti), oppure, nella versione romanesca, ai bucatini. \nAlcune variet\u00e0 (come gli spaghetti o diversi tipi di pasta campana, emiliana e ligure) sono conosciute in tutto il mondo, mentre altre sono popolari nella sola zona d'origine (\u00e8 il caso, ad esempio, dei pizzoccheri) o in diverse zone ma con nomi diversi (come succede nel caso dei tonnarelli, chiamati anche, in altre zone d'Italia, spaghetti alla chitarra o chitarrine)."}
{"id": "1123019", "revid": "287204", "url": "https://it.wikipedia.org/wiki?curid=1123019", "title": "658 (disambigua)", "text": ""}
{"id": "1123021", "revid": "15756", "url": "https://it.wikipedia.org/wiki?curid=1123021", "title": "Caratteristiche tecniche della Lancia Aurelia B24", "text": "Caratteristiche tecniche delle Lancia Aurelia B24 spider e convertibili\nLe tre serie della B24.\nContrariamente a quanto accaduto con le Aurelia \"berlina\" di cui si contano due diverse serie, l'Aurelia B24 (come del resto la \"cugina\" B20) non risulta essere mai stata ufficialmente classificata per \"serie\". La suddivisione \"in serie successive\" \u00e8 entrata nell'uso comune quando la vettura era ormai fuori produzione.\nPrescindendo dal \"prototipo di pre-serie\", le Aurelia B24 si possono dunque suddividere in tre serie che meccanicamente \"corrispondono\" alle serie quarta, quinta e sesta della coup\u00e9 B20. Per completezza aggiungiamo che in virt\u00f9 di questa \"somiglianza\" alcuni assegnano alle B24 la medesima numerazione attribuita alle B20.\nDiamo di seguito l'elenco delle tre serie con i parametri distintivi pi\u00f9 significativi.\nSpider prima serie B24-B24S.\nDopo la costruzione dell'esemplare di pre-serie (telaio con numerazione \u201canomala\u201d\u00a00001, probabilmente vettura di color beige con interni verdi, guida a destra), guidato a lungo per i viali di Torino da Gianni Lancia in persona, la produzione della versione \u201cdefinitiva\u201d inizia alla fine del mese di dicembre del 1954, tanto che nel bilancio di fine anno si conta una sola spider (la B24S-1001, beige con interni verdi, con guida a sinistra) ultimata. Per promuovere a livello internazionale la nuova vettura, la Lancia espose al Salone dell'automobile a Bruxelles nel gennaio 1955 una B24 \u2013 color grigio chiaro con interni rossi, numero telaio B24S-1002. Esistono parecchie immagini che ritraggono questa B24 a Bruxelles ed alcune mostrano la vettura con gomme fianco bianco, mentre in altre (le pi\u00f9 numerose) le gomme appaiono scure (ovvero \u201cnormali\u201d). Non risulta che la moda delle gomme \u201ca fianco bianco\u201d abbia contagiato le B24 e probabilmente l'esperimento eseguito in questa occasione non \u00e8 stato pi\u00f9 ripetuto. Rispetto alla vettura prototipo di pre-serie, la B24 \u201cdefinitiva\u201d si distingue per i paraurti (i quattro respingenti sono stati sostituiti da singolari paraurti \u201cad ala\u201d), per la mascherina-scudetto leggermente modificata (i lati sono meno convergenti verso il basso), per la coda resa pi\u00f9 snella grazie ad una fascia (all'altezza dei paraurti) leggermente prominente e per il tachimetro, la cui scala arriva ora a 180\u00a0km orari (nella pre-serie si fermava a 160 ed aveva un'ulteriore ultima tacca a livello dei 170\u00a0km/h). Le altre singolari caratteristiche del prototipo, che vengono mantenute, sono dunque le seguenti: parabrezza avvolgente (superpanoramico, ricurvo, a montanti arretrati, contornato da un profilato di ottone cromato), sezione frontale meno alta anche rispetto alla B20, portiere prive di maniglie (si aprono tramite un tirante metallico ricoperto da una guaina in similpelle posto all'interno della portiera stessa), assenza di finestratura laterale (esistono pannelli amovibili in plexiglas e con deflettore orientabile, da agganciare alla sommit\u00e0 delle portiere tramite due galletti ciascuno), capote in tela a struttura tubolare ripiegabile \u201ca scomparsa\u201d nell'apposito vano situato alle spalle dei sedili (che hanno gli schienali ribaltabili per accedervi), abitacolo posizionato al centro del passo tra un cofano motore abbondante ed una \u201ccoda\u201d di ampie dimensioni (lunga quasi quanto il cofano), coda molto \u201cpulita\u201d(con pinne appena accennate che si raccordano armoniosamente con il rigonfiamento dei parafanghi posteriori), bagagliaio piuttosto ampio per il tipo di vettura (grazie al riposizionamento del serbatoio del carburante in avanti) apribile dall'interno, ruota di scorta (nonch\u00e9 attrezzi in dotazione e batteria) collocata in un vano (accessibile tramite coperchio ribaltabile) ricavato sotto il fondo del bagagliaio, selleria in finta pelle Resinflex (in vera pelle negli esemplari destinati agli USA e, comunque, su richiesta), volante con corona rivestita in legno (alcune fonti parlano di \u201cfinto legno\u201d) e tre razze in alluminio, cruscotto ad andamento curvo ed avvolgente d'intonazione sportiva, plancia verniciata nello stesso colore della carrozzeria (a richiesta, nello stesso colore degli interni), strumentazione a tre quadranti circolari (con scala tachimetro fino a 180\u00a0km/h) posti a cavallo del piantone dello sterzo, comando cambio a leva centrale, piantone sterzo di lunghezza regolabile telescopicamente, due tasche portaoggetti (una per ciascuna portiera), vano \u201cportaguanti\u201d (aperto) sul cruscotto, leve delle luci sul cruscotto raggiungibili senza staccare le mani dal volante.\nIl tettuccio rigido non \u00e8 previsto tra gli accessori forniti dalla casa, ma ne risultano realizzati da Pininfarina (probabilmente di due stili diversi) e dalla carrozzeria Fontana di Bassano del Grappa. Il fissaggio alla carrozzeria dell'hardtop avviene mediante tre galletti al parabrezza e due posteriori. L'esemplare esposto a Bruxelles \u00e8 munito di calotte copriruota con finti raggi di gusto assai discutibile: le vetture cos\u00ec equipaggiate sono poche, visto che ben presto si adottano le normali ruote a disco. Le pregevoli ruote Borrani a raggi tangenti vengono invece montate (superando serie difficolt\u00e0 di calettamento) solo per iniziativa dei proprietari, qualche anno dopo.\nI colori delle carrozzerie delle prime ventidue B24 spider sono questi: sette beige, nove grigie, quattro rosse, due verdi; la prima celestina (tinta destinata ad essere un \u201cclassico\u201d della B24) reca il numero 1148 (estate 1955) e la prima nera \u00e8 del 17 agosto 1955 (numero 1159).\nPassando all'esame delle parti meccaniche, notiamo che il motore \u00e8 sostanzialmente quello che equipaggia la coup\u00e9 B20, dotato per\u00f2 di un particolare filtro dell'aria a doppia cartuccia ribassata per poter essere alloggiato nel cofano pi\u00f9 basso; anche il ventilatore viene spostato pi\u00f9 in basso (ed \u00e8 azionato da una cinghia dalla puleggia dell'albero della distribuzione), mentre la pompa dell'acqua \u00e8 posizionata diversamente (secondo alcune fonti, anche il radiatore dell'acqua risulterebbe lievemente modificato). Altre variazioni riguardano il serbatoio del liquido dei freni (non pi\u00f9 accoppiato con quello dell'olio della sospensione anteriore), il serbatoio del carburante (di minor capacit\u00e0 - litri 58 contro 75 \u2013 e sistemato in posizione pi\u00f9 avanzata, appena dietro ai sedili), la batteria (allocata sotto il fondo del bagagliaio invece che nel cofano motore) ed altre di minor rilevanza. Sempre rapportandoci alla coup\u00e9 B20, osserviamo che le dimensioni risultano sensibilmente inferiori: il passo \u00e8 accorciato di 20 cm (da cm 265 a cm 245), la lunghezza di 17 cm (da cm 437 a cm 420) mentre la larghezza \u00e8 praticamente la stessa (cm 155,5 la B24, cm 155 la B20). Anche il peso, naturalmente, \u00e8 inferiore (un quintale circa): il peso a vuoto \u00e8 di circa 1060\u00a0kg, mentre quello in ordine di marcia (vettura rifornita) \u00e8 di circa 1120\u00a0kg (1220 la contemporanea B20). Poich\u00e9 il peso massimo ammesso \u00e8 di 1270\u00a0kg, ipotizzando una vettura parzialmente rifornita, ricaviamo una portata effettiva di circa 170-180\u00a0kg, corrispondenti a due persone ed un bagaglio di peso compreso tra i 30 ed i 50\u00a0kg. \nNella versione venduta in Europa, il motore della B24 (contrassegnato dalla sigla \u201cE\u201d, che evidentemente sta per \u201cEuropa\u201d, e quindi marcato B24 E) eroga la stessa potenza di quello montato sul coup\u00e9, ovvero 118\u00a0hp a 5000 giri al minuto (il numero massimo di giri raggiungibilie \u00e8 comunque di 5300 al minuto), mentre i motori montati sulle B24 destinate a varcare l'oceano (contrassegnati dalla sigla \u201cA\u201d e quindi marcati B24 A) raggiungono soltanto i 110\u00a0hp ad un regime vicino ai 5000 giri al minuto, e con la differenza che qui il regime massimo raggiungibile si ferma a 5100 giri al minuto. La inferiore potenza dipende da una diversa fasatura della distribuzione. Anche le prestazioni velocistiche della B24 sono simili a quelle della coup\u00e9 B20, anche se la spider risulta lievemente pi\u00f9 brillante in accelerazione per via del minor peso, ma un poco inferiore in velocit\u00e0 pura (specialmente marciando a vettura scoperta) a causa dell'effetto aerodinamico. Per la B24 spider, il dato ufficiale della Lancia (che, rammentiamo, indica in 185\u00a0km/orari la velocit\u00e0 massima raggiungibile con la B20-quarta serie coup\u00e9 del 1954/55) \u00e8 comunque di \u201coltre 180\u201d Km/orari, valore che scende a 174\u00a0km/orari (108 miglia/orarie) nella versione per il mercato USA.\nA parte il prototipo (che aveva la guida a destra) la B24 spider viene costruita normalmente con guida a sinistra, mentre quella a destra viene fornita \u201ca richiesta\u201d (per la cronaca, la prima B24 con guida a destra viene costruita nel marzo del '55, l'ultima alla fine di agosto dello stesso anno, mentre per le guida a sinistra le date sono rispettivamente la fine del dicembre 1954 e l'ottobre del 1955).\nL'ultima B24 spider lascia la fabbrica nell'ottobre del 1955: in totale, non conteggiando il prototipo, ne sono state costruite 240 (di cui soltanto 59 con guida a destra).\nBench\u00e9 questa prima serie di B24 non abbia la denominazione di \u201cAmerica\u201d (appellativo che le verr\u00e0 invece attribuito nel 1956 con l'uscita della seconda serie, detta anche tipo convertibile), la particolare destinazione al mercato nordamericano \u00e8 sottolineata dal fatto che per le vetture \u201cUSA\u201d \u00e8 previsto, come s'\u00e8 gi\u00e0 detto, un motore un poco depotenziato ed il montaggio di una barra orizzontale tra i paracolpi angolati del paraurti anteriore.\nNon esistono dati certi riguardanti la quantit\u00e0 di B24 spider che sono state effettivamente vendute negli Stati Uniti: si pu\u00f2 tuttavia stimare che la quantit\u00e0 di vetture piazzate oltreoceano sia compresa tra le 50 e le 100 unit\u00e0.\nConvertibile \"America\" seconda serie B24S.\nCon l'uscita di scena della famiglia Lancia e l'ingresso della nuova propriet\u00e0 (Pesenti), la versione \u201caperta\u201d della Granturismo Lancia subisce (come accade anche per la \u201ccugina\u201d B20 coup\u00e9) una trasformazione che, se da un lato la rende assai meno \u201coriginale\u201d e sportiva, dall'altro elimina parecchie delle scomodit\u00e0 e manchevolezze imputate alla precedente versione spider, la cui produzione si arresta nell'ottobre del 1955. A seguito delle traversie della Casa, la nuova versione della B24 - una cabriolet definita dalla Lancia come \u201cconvertibile\u201d - esce solo sei mesi dopo e debutta al Salone di Torino che si apre il 21 aprile del 1956, mentre la produzione si avvia effettivamente nel successivo mese di luglio. Oltre alle modifiche meccaniche che interessano anche la B20 e che sacrificano qualche cavallo di potenza e qualche chilometro orario di velocit\u00e0, la nuova B24 - che ora assume ufficialmente l'appellativo di \u201cAmerica\u201d, denominazione che appare anche sul Libretto d'uso e manutenzione \u2013 perde molte delle caratteristiche che avevano contraddistinto la prima serie: sparisce il parabrezza superpanoramico (che ora \u00e8 molto meno avvolgente ad ha i montanti avanzati, quasi verticali), il frontale ha una modellazione meno sinuosa, la parte posteriore della vettura ha un passaruota pi\u00f9 accentuato ed una \u201cpinna\u201d pi\u00f9 alta e sfuggente, i paraurti sono a lama (non hanno pi\u00f9 le singolari \u201cali\u201d) e appaiono pi\u00f9 avvolgenti, la presa d'aria sul cofano \u00e8 modificata (maggiore larghezza e minore altezza), le portiere (pi\u00f9 ampie) hanno le loro brave maniglie ed i tradizionali vetri discendenti, i dischi ruota sono diversi, il cruscotto \u00e8 meno arrotondato e la strumentazione (ora a due strumenti invece di tre) \u00e8 del tutto diversa (\u00e8 la stessa montata sulla B20 coup\u00e9 quinta serie) e pi\u00f9 completa.\nDal punto di vista meccanico, la nuova \u201cconvertibile America\u201d - che viene fornita esclusivamente con guida a sinistra - adotta gli organi della B20 quinta serie, a cominciare dal motore, depotenziato, che ora eroga 110\u00a0hp (curiosamente, lo stesso valore dei motori montati nel 1955 sugli spider versione USA) e che ha un nuovo profilo dell'albero a camme, canne cilindri in ghisa inamovibili, un nuovo supporto del ventilatore ed un collettore di scarico ridisegnato. Profondamente modificata la trasmissione, dove troviamo il cambio che ha una nuova scatola scomponibile e la quarta marcia in presa diretta, una frizione a comando esterno idraulico, una coppia conica del tipo ipoide e nuovi giunti elastici che sostituiscono quelli a stella, a settori in gomma. Potenziato l'impianto frenante. A seguito delle modifiche meccaniche (ed in particolare dal nuovo cambio di velocit\u00e0) ma anche di quelle di carrozzeria, il peso della B24 convertibile subisce un incremento molto sostanzioso, di oltre un quintale, che ovviamente penalizza la brillantezza di marcia e che non consente alla Convertibile di andar oltre i 172\u00a0km/orari di velocit\u00e0 massima.\nDopo la costruzione di 150 esemplari - avvenuta dal luglio al dicembre 1956 \u2013 la produzione si arresta: di l\u00ec a qualche mese esce una nuova serie, esteticamente identica ma modificata meccanicamente, in analogia a quanto accade alla \u201ccugina\u201d B20.\nQuesto il dettaglio delle differenze che contraddistinguono la seconda serie dalla precedente:\na) depotenziamento del motore, da 118 a 110\u00a0hp (sempre al regime di 5.000 giri/minuto); da ricordare che la precedente versione gi\u00e0 erogava 110\u00a0hp nella versione destinata all'esportazione negli Stati Uniti d'America.\nb) diminuzione della coppia massima, portata a 17,2 kgm (in precedenza 18,5 kgm).\nc) nuove canne cilindri in ghisa (riportate) inamovibili (anzich\u00e9 in ghisa riportate)\nd) nuovo profilo dell'albero a camme, con diversi valori di messa in fase della distribuzione.\ne) modificato il supporto del ventilatore (modifica deliberata nel settembre 1955, quando stava cessando la produzione dello spider prima serie).\nf) ridisegnato il collettore di scarico.\ng) nuove candele AC 45 XI oppure Champion N5 oppure Champion NA8.\nh) nuova bobina Marelli B200\u00aa (anzich\u00e9 Marelli B5).\ni) nuovi giunti elastici alla trasmissione del tipo Gibo (due alle estremit\u00e0, con funzioni di giunti cardanici e di scorrimento, ed uno centrale, tutti elastici ad anello e muniti di centratore) anzich\u00e9 quelli a stella, a settori in gomma, montati precedentemente.\nj) nuova frizione (tipo Fichtel &amp; Sachs a comando esterno idraulico) con maggiore superficie di attrito (cm\u00b2 450 invece di 350) e con allungamento corsa pedale (cm 20-25 invece di cm 15-20) .\nk) cambio profondamente modificato: nuova scatola cambio scomponibile, quarta in presa diretta (anzich\u00e9 surmoltiplicata) e rapporti altre marce variati, sincronizzatori di maggiori dimensioni, alberi e cuscinetti irrobustiti.\nl) coppia conica al ponte ora di tipo ipoide e con rapporto allungato (anche a seguito dei nuovi rapporti al cambio) e portato a 11/41=3,727:1 (precedente 11/47=4,273:1) .\nm) variazione dei dati di regolazione della convergenza delle ruote anteriori.\nn) diffusi miglioramenti all'impianto frenante: ceppi freni anteriori resi avvolgenti, irrobustimento dei dischi di sostegno, adozione di tamburi in lega d'alluminio con fascia interna in ghisa riportata, superficie totale effettivamente frenante portata a 1760 cm2.\no) guida esclusivamente a sinistra (non pi\u00f9 possibile ottenere la guida a destra, neppure su richiesta).\np) adozione di nuovi dischi ruota (resasi necessaria dalla maggiore dimensione del gruppo freni anteriore) .\nq) incremento del peso della vettura di oltre un quintale, causata dal nuovo cambio (circa 40\u00a0kg in pi\u00f9), dalle modifiche al motore (circa 10\u00a0kg in pi\u00f9) e, nell'insieme, dalle modifiche apportate alla carrozzeria ed agli equipaggiamenti; nel complesso il peso della vettura in ordine di marcia, con ruota di scorta ma non rifornita, passa da kg. 1.060 a circa kg 1.200.\nr) riduzione delle prestazioni velocistiche, con la velocit\u00e0 massima in quarta marcia che scende da \u201coltre 180 km/h\u201d (174\u00a0km/h nella versione USA) a 172\u00a0km/orari.\ns) riduzione della capacit\u00e0 di superamento pendenze (in I marcia si scende dal 50% al 37%).\nt) diversi valori di pressione di gonfiaggio degli pneumatici.\nu) frontale con modellazione meno sinuosa.\nv) presa aria sul cofano modificata (maggiore larghezza e minore altezza).\nw) parabrezza \u201cnormale\u201d (non pi\u00f9 \u201csuperpanoramico\u201d).\nx) portiere pi\u00f9 ampie, munite di maniglie.\ny) vetri alle portiere discendenti.\nz) paraurti di nuovo disegno, a lama (sparite le caratteristiche \u201cali\u201d) e pi\u00f9 avvolgenti; la versione per l'esportazione negli Stati Uniti d'America ha i paraurti con i rostri.\naa) parte posteriore vettura con passaruota pi\u00f9 accentuati e \u201cpinne\u201d pi\u00f9 alte e sfuggenti.\nab) lieve incremento della lunghezza della vettura (cm 423 invece di 420).\nac) nuovo cruscotto.\nad) adottato lo spruzzatore lavavetro.\nae) nuova strumentazione (\u201cunificata\u201d con quella della contemporanea B20 coup\u00e9, e quindi ora comprendente anche: l'orologio, il termometro per la temperatura dell'acqua e la spia per l'insufficiente pressione dell'olio).\naf) vano-ripostiglio al cruscotto (definito \u201cportaguanti\u201d nella versione precedente) ora munito di sportello con serratura.\nag) interni vettura in pelle (in parte vera - schienale e cuscino - e in parte finta - retro del sedile, fianchi portiere, inserti vari).\nah) miglioramento all'impianto di riscaldamento dell'abitacolo (ora con doppia regolazione).\nai) nuova gamma colori.\naj) hardtop di nuovo disegno.\nConvertibile terza serie B24S.\nNei primi mesi del 1957 - quando gi\u00e0 sono stati costruiti 150 esemplari di \u201cConvertibili\u201d \u2013 la B24 subisce le stesse modifiche meccaniche di cui \u00e8 oggetto nel medesimo periodo la \u201ccugina\u201d coup\u00e9 B20 (lieve incremento dei valori di potenza e di coppia, nuovo carburatore, piccola variazione nel rapporto al ponte, altre di minore entit\u00e0).\nInvariata esteticamente, questa terza (ed ultima) serie - che perde almeno ufficialmente la designazione di \u201cAmerica\u201d, termine che sparisce anche dai manuali d'uso e manutenzione - \u00e8 disponibile per le consegne in Italia a partire dalla primavera del 1957 e rimane in produzione fino al 1958 (ed in listino sino al maggio 1959), totalizzando la bellezza di 371 \u201cpezzi\u201d e risultando in tal modo la \u201cserie\u201d di B24 costruita nel maggior numero di esemplari.\nQuesto il dettaglio delle differenze che contraddistinguono la terza serie dalla precedente:\na) rapporto di compressione elevato da 8,00:1 a 8,40:1.\nb) albero a camme modificato.\nc) potenza massima incrementata da 110 a 112\u00a0hp (sempre a 5000 giri/minuto); da notare che la potenza misurata secondo le norme SAE (con motore privato degli organi \"accessori\" quali il filtro aria, l'impianto di scarico, la pompa dell'acqua, ecc) risulterebbe superiore di circa 6 HP, quindi di 118 HP.\nd) coppia massima incrementata da 17,2 kgm a 17,5 kgm (sempre a 3500 giri/minuto).\ne) adozione di un nuovo carburatore, Weber 40DCL5 in luogo del Weber 40DCZ5.\nf) lieve variazione del rapporto al ponte, portato a 13/48=3,692:1 (precedente: 11/41=3,727:1).\ng) nuova taratura delle sospensioni.\nh) peso lievemente aumentato (da circa 1.250 a 1.265 in ordine di marcia, rifornita).\ni) incremento della velocit\u00e0 massima, da 172 a 175\u00a0km/orari.\nj) lieve incremento della pendenza massima superabile in I marcia, che sale dal 37% al 38%.\nk) bagagliaio munito di serratura.\nl) comando (sul cruscotto) dello spruzzatore lavavetro spostato alla sinistra del volante di guida"}
{"id": "1123023", "revid": "287204", "url": "https://it.wikipedia.org/wiki?curid=1123023", "title": "659 (disambigua)", "text": ""}
{"id": "1123025", "revid": "484362", "url": "https://it.wikipedia.org/wiki?curid=1123025", "title": "Caratteristiche tecniche della Lancia Aurelia B20", "text": "Caratteristiche tecniche delle coup\u00e9 Lancia Aurelia B20\nLe sei serie della B20.\nOccorre precisare che, contrariamente a quanto accaduto con le Aurelia \"berlina\" di cui si contano due diverse serie, l'Aurelia B20 non risulta essere mai stata ufficialmente classificata per \"serie\" n\u00e9 tanto meno in qualche misura identificata con quella definizione: la suddivisione \"in serie successive\" \u00e8 entrata nell'uso comune, quando ormai la vettura era fuori produzione, per ragioni di maggior immediatezza, dal momento che i dati ufficiali della Casa hanno sempre fatto riferimento esclusivamente alla numerazione progressiva degli autotelai raggiunta al momento delle modifiche apportate al modello, non consentendo dunque la necessaria immediata comprensione.\nDiamo di seguito l'elenco delle sei serie con i parametri distintivi pi\u00f9 significativi:\nCoup\u00e9 prima serie B20.\nIn occasione del Salone dell'automobile di Torino inaugurato il 2 aprile 1951, la Lancia espone per la prima volta al pubblico la B20, una splendida coup\u00e9 ad alte prestazioni dalla attraente linea \u201cpulita\u201d. Anche se al momento del lancio la B20 viene omologata per tre persone (tutte da ospitare sul sedile anteriore unico), si pu\u00f2 tranquillamente affermare che questa nuova Aurelia, di fatto inaugura una formula che riscuoter\u00e0 un enorme successo nei successivi vent'anni, quella della \u201cgran turismo a 2 posti pi\u00f9 2 di fortuna\u201d. A tutt'oggi irrisolta la questione riguardante la paternit\u00e0 della carrozzeria: taluni la attribuiscono alla Ghia (tramite la matita di Boano), altri alla Pininfarina. Di fatto, delle 500 B20 prima serie, 402 sono state realizzate da Pininfarina e 98 da Viotti (cui Ghia demanda la costruzione per la inadeguatezza delle sue linee di produzione). Da segnalare il fatto che Pininfarina apporta lievi modifiche ad alcuni particolari di carrozzeria, che subito rendono la linea ancora pi\u00f9 scorrevole. &lt;br&gt;\nMa torniamo a questa prima B20 ed alle sue caratteristiche: ovviamente derivata dalla berlina B10, dalla quale eredita quasi tutte le caratteristiche (dalle sospensioni a quattro ruote indipendenti ai comandi, dal volante al cruscotto) questa coup\u00e9 \u201cmonoscocca\u201d a passo accorciato (cm 266 invece di 286) monta per\u00f2 un motore con cilindrata portata sin quasi alla soglia dei due litri (1990,97 cm\u00b3 per l'esattezza) erogante 75 cv grazie ad un rapporto di compressione di 8,4:1 (che richiede l'uso del supercarburante). Detto per inciso, va ricordato che questo motore da due litri, solo lievemente depotenziato, viene anche montato sulla scocca della berlina, che assume la denominazione B21 (per approfondimenti, si rimanda alla \u201cvoce\u201d relativa).&lt;br&gt;\nMolto rastremata e di dimensioni contenute (lunga cm 428 e larga cm 154) \u00e8, assieme alla quasi contemporanea Alfa 1900 Sprint, una delle pi\u00f9 maneggevoli e veloci sportive italiane del momento. Accreditata di una velocit\u00e0 massima di 160 km/orari (ottenuta grazie anche ad un rapporto al ponte pi\u00f9 \u201clungo\u201d rispetto a quello della berlina) la B20 si afferma subito anche nelle competizioni, come si pu\u00f2 agevolmente evincere leggendo l'apposito capitolo.&lt;br&gt;\nTra le variazioni in corso di produzione, a parte le gi\u00e0 citate piccole modifiche ad alcuni particolari di carrozzeria apportate da Pininfarina, \u00e8 da registrare la adozione di gomme Michelin \u201cradiali\u201d in luogo delle normali Pirelli (anche a fianco bianco) montate sui primi esemplari.&lt;br&gt;\nMalgrado un prezzo che non pu\u00f2 che essere \u201cconsistente\u201d (2.600.000 Lire al debutto), la B20 riscuote un immediato successo commerciale, tanto che, in meno di 1 anno, vengono venduti 500 esemplari. \nCoup\u00e9 seconda serie B20.\nAll'inizio del mese di marzo del 1952, in occasione del Salone dell'automobile di Ginevra, appare la seconda serie. Questa nuova B20, che fa tesoro delle esperienze fatte con le prime corse del 1951, ha una distribuzione modificata, un rapporto di compressione lievemente aumentato (da 8,4 a 8,8:1), coppia motrice massima immutata ma potenza superiore (80 cv invece di 75). Leggermente pi\u00f9 pesante (50 kg in pi\u00f9) e pi\u00f9 veloce (2 km/h in pi\u00f9), la seconda serie si distingue esteriormente essenzialmente per l'adozione di nuovi paraurti in acciaio senza rostri, per la parte posteriore della carrozzeria dove appaiono le cosiddette \u201ccodine\u201d e per la aggiunta di un profilo cromato sotto le portiere. Nel complesso, la vettura risulta pi\u00f9 bassa di 4 centimetri (136 invece di 140) e pi\u00f9 lunga di 1 cm (429 invece di 428). All'interno, si nota un nuovo cruscotto con una strumentazione a due strumenti circolari, con contagiri (scompare l'orologio).&lt;br&gt; \nNel 1952, il prezzo della B20 \u00e8 di 2.880.000 Lire, in linea con quello che la Fiat pratica per la sua pi\u00f9 veloce ma pi\u00f9 spartana (e soprattutto pi\u00f9 \u201cscorbutica\u201d) 8V (2.850.000 Lire) e sensibilmente inferiore a quello che l'Alfa Romeo richiede per la sua 1900 Sprint Touring (3.240.000 Lire)\nIl successo di vendite arride anche a questa seconda serie, che viene prodotta in 731 esemplari tra la primavera del 1952 e la primavera dell'anno successivo, quando esce la \u201c2 litri e mezzo\u201d.&lt;br&gt;\nQuesto il dettaglio delle differenze che contraddistinguono la seconda serie dalla precedente:/br&gt;\na) modifiche alla distribuzione, con nuova disposizione delle valvole e nuovi castelletti dei bilancieri\nb) incremento del valore del rapporto di compressione (da 8,4:1 a 8,8:1)&lt;br&gt;\nc) aumento della potenza massima (da 75 cv a 4500 giri/minuto a 80 cv a 4700 giri/minuto)&lt;br&gt;\nd) modifiche all'impianto frenante (secondo alcune fonti la superficie franante passa da 1400 a 1700 cm\u00b2, secondo altre fonti invece essa era gi\u00e0 di 1700 cm\u00b2 nella prima serie e le modifiche sono quindi marginali)&lt;br&gt;\ne) adozione di nuovi paraurti in acciaio (pi\u00f9 bombati e senza rostri e senza inserti in gomma), aggiunta di \u201ccodine\u201d nella parte posteriore della carrozzeria, aggiunta di un profilo cromato sotto le portiere, spostamento della targa anteriore (ora in posizione centrale, in basso).&lt;br&gt;\nf) lunghezza maggiore di 1 cm (cm 429 invece di cm 428)&lt;br&gt;\ng) altezza inferiore di 4 cm (cm 136 invece di cm 140)&lt;br&gt;\nh) all'interno: nuovo cruscotto con una strumentazione a due strumenti circolari, con contagiri (scompare l'orologio).&lt;br&gt; \ni) aumento di 50 kg del peso (a vuoto, in ordine di marcia, da kg 1070 a kg 1120)&lt;br&gt;\nj) leggero incremento della velocit\u00e0 massima (da 160 a 162 km/h, in IV marcia)&lt;br&gt;\nCoup\u00e9 terza serie B20.\nAlla fine del 1952, la seconda serie B20 con motore due litri cessa di essere prodotta e di l\u00ec a qualche mese, nella primavera del 1953, esce la sostituta: si tratta della terza serie, quella che secondo molti \u00e8 la pi\u00f9 classica, la pi\u00f9 veloce (e forse, tutto sommato, la migliore) tra tutte le B20, la prima da 2 litri e mezzo (2451,31 cm\u00b3). Potente (118 cv) e veloce (185 km/h) questa serie, che mantiene lo schema a quattro ruote indipendenti, viene esposta per la prima volta al Salone di Torino di aprile e si differenzia esteticamente dalle precedenti soprattutto nella \u201ccoda\u201d che assume un aspetto assolutamente tondeggiante molto armonioso, grazie alla scomparsa delle \u201ccodine\u201d ed anche al coperchio del bagagliaio che assume una forma lievemente arrotondata. Il frontale appare a sua volta modificato, sia nella fanaleria (qui con cornici \u201cnormali\u201d , senza cio\u00e8 la caratteristica \u201cpalpebra\u201d) sia nella mascherina (che, tra l'altro, ora \u00e8 priva del tappo-foro per l'avviamento d'emergenza a manovella). Leggermente incrementate le dimensioni esterne (la lunghezza passa da cm 429 a cm 437, la larghezza da cm 154 a cm 155) ed il peso (50 kg in pi\u00f9). Come si pu\u00f2 constatare consultando l'apposito capitolo, questa nuova \u201c2 litri e mezzo\u201d sar\u00e0 per anni protagonista nelle corse per vetture Gran Turismo, dove se la vedr\u00e0 con le rivali Alfa Romeo 1900 (le coup\u00e9 Sprint e Supersprint ma anche la berlina Turismo Internazionale) e Fiat 8V (particolarmente nella versione Zagato).&lt;br&gt; Dal punto di vista meccanico, le variazioni rispetto alla serie precedente sono innumerevoli e, per fare qualche esempio, vanno dalla riduzione del valore del rapporto di compressione ad un nuovo profilo dell'asse a camme, dalla adozione di un nuovo carburatore a nuove fusioni del blocco motore e delle testate.&lt;br&gt;\nQuesto il dettaglio delle principali variazioni tra la seconda e la terza serie:&lt;br&gt;\na) incremento del valore dell'alesaggio dei cilindri (da mm 72,00 a mm 78,00) &lt;br&gt;\nb) incremento del valore della corsa dei cilindri (da mm 81,50 a mm 85,50) &lt;br&gt;\nc) aumento della cilindrata (da 1990,97 cm\u00b3 a 2451,31 cm\u00b3) &lt;br&gt;\nd) diminuzione del rapporto di compressione (da 8,80:1 a circa 8,00:1) &lt;br&gt;\ne) aumento potenza massima (cv 118 a 5000 giri/minuto anzich\u00e9 80 cv a 4700 giri/minuto) &lt;br&gt;\nf) aumento del regime massimo di rotazione del motore (da 5000 giri/minuto a 5300 giri/minuto) &lt;br&gt;\ng) incremento del valore di coppia massima (da 14 kgm a 3500 giri/minuto a 18,5 kgm a3000-4000 giri/minuto) &lt;br&gt;\nh) nuovo profilo dell'albero a camme, con variazione dei dati di messa in fase della distribuzione&lt;br&gt;\ni) nuove le fusioni del blocco motore e delle testate&lt;br&gt;\nj) adozione di un nuovo carburatore (Weber 40 DCF 5) invece dei due (Weber 32 DR 7 SP) montati in precedenza&lt;br&gt;\nk) diversi valori di regolazione dell'anticipo di accensione&lt;br&gt;\nl) nuova dinamo con regolatore staccato&lt;br&gt;\nm) variazione (allungamento) del rapporto al ponte (da 9/40, ovvero 4,444:1 a 9/38, ovvero 4,222:1) &lt;br&gt;\nn) innalzamento del valore di velocit\u00e0 massima, da 162 a 185 km/orari, in IV marcia&lt;br&gt;\no) innalzamento delle velocit\u00e0 massime nelle varie marce: I=da 48 a 53 km/h; II=da 75 a 85 km/h; III=da 110 a 125 km/h; Retromarcia=da 38 a 42 km/h&lt;br&gt;\np) innalzamento del valore della pendenza massima superabile in I marcia, da 40% a 50%&lt;br&gt;\nq) innalzamento dei valori delle pendenze massime superabili nelle varie marce: in II=da 25% a 29%; in III=da 15% a 17%; in IV da 8,5% a 10%; in RM=da 45% a 60%&lt;br&gt;\nr) aumento della capacit\u00e0 del serbatoio del carburante, da litri 60 a litri 78&lt;br&gt;\ns) aumento del consumo (norme CUNA), da litri 11,5 a litri 12,7 ogni 100 km, cio\u00e8 da 8,70 a 7,87 km/litro&lt;br&gt;\nt) carrozzeria modificata: scomparsa delle \u201cpinne\u201d di coda, coperchio bagagliaio di forma pi\u00f9 arrotondata, lunotto arrotondato ed ampliato, fanaleria anteriore modificata (scompaiono le palpebre) mascherina anteriore modificata (ora priva del tappo-foro manovella), paraurti posteriori pi\u00f9 avvolgenti, lamierati rivisitati per renderli pi\u00f9 idonei alla produzione in serie&lt;br&gt;\nu) interni quasi identici (volante ora regolabile di circa 6 cm) con comandi e strumentazione non modificati&lt;br&gt;\nv) incremento di 8 cm della lunghezza della vettura (cm 437 invece di 429) &lt;br&gt;\nw) incremento di 1 cm della larghezza della vettura (cm 155 invece di 154) &lt;br&gt;\nx) aumento di 50 kg del peso (a vuoto, in ordine di marcia, da kg 1120 a kg 1170) &lt;br&gt;\ny) diversi valori di pressione di gonfiaggio degli pneumatici&lt;br&gt;\nz) portata vettura: il valore \u201cufficiale\u201d della portata \u00e8 invariata (2 persone + 50 kg di bagaglio) ma di fatto (lo si legge anche sul libretto ufficiale d'uso e manutenzione consegnato assieme alla vettura) \u00e8 specificatamente prevista la sistemazione di fortuna \u2013 per brevi tragitti - di 2 persone da alloggiarsi nell'angusto vano che si trova alle spalle del divano anteriore. &lt;br&gt;\naa) aumento della potenza fiscale in Italia, da 23 a 26 CV\nCoup\u00e9 quarta serie B20-B20S.\nDopo 720 esemplari di \u201cterza serie\u201d, ecco apparire la \u201cquarta serie\u201d, che viene esposta al pubblico al Salone di Torino dell'aprile 1954 assieme alla nuova berlina B12 e che, come quest'ultima, \u00e8 caratterizzata dalla adozione del retrotreno tipo \u201cDe Dion\u201d a ruote semi-indipendenti. A partire da questa serie, anche la B20 pu\u00f2 essere fornita con la guida a sinistra. Oltre ad alcune migliorie al motore (bronzine e lubrificazione in particolare) ed un nuovo carburatore, la nuova serie presenta i vetri che, analogamente a quelli della berlina B12, sono \u201cpolarizzati\u201d (cio\u00e8 colorati), un nuovo volante (nero, identico a quello della B12) e una pomelleria nera (anzich\u00e9 bianco-crema). Viene anche montata una luce posteriore di retromarcia ed il lavavetro. I terminali dei tubi di scarico sono ora cromati. Il peso della vettura subisce un nuovo incremento di una cinquantina di chilogrammi.&lt;br&gt;\nIn corso di produzione, dal gennaio 1955, vengono montati \u2013 in luogo dei Veglia di color grigio - nuovi strumenti Jaeger neri comprendenti anche l'orologio, il termometro dell'acqua e due nuove spie (insufficiente pressione dell'olio e starter/freno a mano inseriti).&lt;br&gt;\nPare che alcune \u201cquarta serie\u201d siano state costruite da Maggiora e da Bertone, carrozzieri ai quali Pininfarina avrebbe demandato la costruzione perch\u00e9 troppo impegnato.&lt;br&gt;\nA partire dalla questa serie, cio\u00e8 dal 1954/55, iniziano ad essere offerti, da parte di specialisti esterni, parecchi accessori di intonazione sportiva, quali: cambio a cloche e volante (Nardi), ruote a raggi (Borrani), scarico speciale (Abarth), collettore speciale (Nardi) con due carburatori. Gli accessori forniti a pagamento dalla Casa sono l'autoradio e (stando ad alcune fonti), la selleria in pelle.&lt;br&gt;\nQuesto il dettaglio delle differenze che contraddistinguono la quarta serie dalla precedente:&lt;br&gt;\na) supporti di banco e di biella a guscio sottile in acciaio con riporto in rame-piombo-indio (anzich\u00e9 in metallo bianco).&lt;br&gt;\nb) migliorie alla lubrificazione, con pompa olio maggiorata e nuovo filtro (riposizionato onde migliorarne l'accessibilit\u00e0); aggiunta la spia insufficiente pressione sulla strumentazione.&lt;br&gt;\nc) adozione di un nuovo carburatore, tipo Weber 40 DCZ5 (anzich\u00e9 Weber 40 DCF5).&lt;br&gt;\nd) batteria da 50 Ah (invece che da 48 Ah).&lt;br&gt;\ne) sospensioni posteriori secondo lo schema De-Dion a ruote semi-indipendenti (anzich\u00e9 a ruote indipendenti).&lt;br&gt;\nf) ammortizzatori posteriori idraulici telescopici (anzich\u00e9 a pistone).&lt;br&gt;\ng) rapporto al ponte leggermente accorciato (11/47=4,273 invece del precedente 9/38=4,222).&lt;br&gt;\nh) passo ridotto di 1 cm (da cm 266 a cm 265).&lt;br&gt;\ni) leggermente ridotta la capacit\u00e0 del serbatoio carburante (da 78 a 75 litri).&lt;br&gt;\nj) peso aumentato di 50 kg (da 1.100 a 1.150 a vuoto e da 1.170 a 1.220 in ordine di marcia, rifornita).&lt;br&gt;\nk) adozione di vetri polarizzati verdi.&lt;br&gt;\nl) adozione dello spruzzatore lavavetro.&lt;br&gt;\nm) adozione di un fanalino di retromarcia (montato posteriormente, al centro).&lt;br&gt;\nn) nuove maniglie delle porte (ora \u201ca bottone\u201d).&lt;br&gt;\no) terminali di scarico cromati.&lt;br&gt;\np) plancia modificata, con adozione di un nuovo volante nero a due razze e di pomelli di colore nero (anzich\u00e9 bianco-crema).&lt;br&gt;\nq) aggiunta di due \u201cspie\u201d alla strumentazione (insufficiente pressione olio e starter - o freno a mano - inserito).&lt;br&gt;\nr) nuovo sistema di apertura del coperchio del bagagliaio, mediante rotazione di una delle due luci targa.&lt;br&gt;\ns) nuove diverse colorazioni della tappezzeria.\nCoup\u00e9 quinta serie B20-B20S.\nAssolutamente in linea con le direttive della nuova propriet\u00e0 (Pesenti) e della nuova dirigenza tecnica (Fessia) che mostrano entrambe scarso entusiasmo per le macchine troppo veloci e non amano vedere vetture Lancia in competizione, la nuova serie di Aurelia B20 (e siamo alla quinta serie) non pu\u00f2 che abbandonare il carattere sportivo ed assumere quello di una pi\u00f9 pacifica gran turismo, sia pur sempre ad elevate prestazioni.&lt;br&gt;\nIl parto di questa nuova serie \u00e8 piuttosto laborioso, al punto che la produzione praticamente si arresta - tra la fine del 1955 ed i primi mesi del 1956 \u2013 per circa un semestre. Ma eccoci ai dati ed alle novit\u00e0. La potenza e la coppia vengono ridotte (da 118 a 110 cv la prima, da 18,5 a 17,2 kgm la seconda) e le prestazioni calano (la velocit\u00e0 massima, per esempio, scende da 185 a 176 km/h). I tecnici Lancia tentano anche (pare con relativo successo) di porre rimedio alla endemica scarsa efficienza dei freni dell'Aurelia e montano tamburi dei freni di pi\u00f9 ampie dimensioni (che costringono ad adottare cerchi ruota diversi con grandi calotte-copriruota). Altre differenze: abbandono dei vetri azzurrati, ingrandimento del lunotto, aggiunta di un profilo cromato mediano al cofano motore, colorazione bicolore del cruscotto (solo per alcune tinte di carrozzeria), nuovo volante (tipo Nardi), montaggio di una cappelliera in materiale plastico anzich\u00e9 in panno, modifica della piccola panca retrostante i sedili anteriori onde rendere meno disagiata la sistemazione (anche se comunque sacrificata) di eventuali passeggeri, ed altre ancora.&lt;br&gt;\nLa quinta serie B20 \u00e8 disponibile, di norma, con guida a sinistra: in casa Lancia per\u00f2 non si vogliono scontentare quei pur pochi clienti che ancora prediligono (se vogliamo un po' nostalgicamente) la guida a destra, per cui ancora \u00e8 prevista la fornitura di vetture con questo posizionamento del volante.&lt;br&gt;\nQuesto il dettaglio delle differenze che contraddistinguono la quinta serie dalla precedente:\nCoup\u00e9 sesta serie B20-B20S.\nSiamo giunti al 1957. Ormai le sorti dell'Aurelia paiono segnate: la vettura destinata a succederle, la Flaminia, sta per essere immessa sul mercato nella versione berlina ed \u00e8 lecito attendersi, prima o poi, una sua versione Gran Turismo. La vita della B20 comunque va avanti, anche perch\u00e9 gli ordini non mancano. L'ultima serie di questo glorioso modello nasce dunque nella primavera del 1957: oltre ad un leggero incremento dei valori di potenza (da 110 a 112 cv) e di coppia (da 17,2 a 17,5 kgm) che innalzano la soglia della velocit\u00e0 massima sino ad oltre 180 km/h, si devono registrare una miriade di piccole migliorie, meccaniche e non, di carattere secondario.&lt;br&gt; Esteriormente, la sesta serie si riconosce per i deflettori alle portiere (che nelle serie precedenti non esistevano). La produzione della B20 termina nel 1958, anche se le vendite delle scorte proseguono sino alla met\u00e0 del 1959, sia pure in quantit\u00e0 esigue. L'ultima B20 lascia la fabbrica il 7-11-1958: \u00e8 una vettura con guida a sinistra (l'ultima B20 con guida a destra era uscita qualche mese prima, il 28 luglio).&lt;br&gt;\nQuesto il dettaglio delle differenze che contraddistinguono la sesta serie dalla precedente:&lt;br&gt;\na) rapporto di compressione elevato da 8,00:1 a 8,40:1.&lt;br&gt;\nb) albero a camme modificato.&lt;br&gt;\nc) potenza massima incrementata da 110 a 112 cv (sempre a 5000 giri/minuto).&lt;br&gt;\nd) coppia massima incrementata da 17,2 kgm a 17,5 kgm (sempre a 3500 giri/minuto).&lt;br&gt;\ne) adozione di un nuovo carburatore, Weber 40DCL5 in luogo del Weber 40DCZ5.&lt;br&gt;\nf) lieve variazione del rapporto al ponte, portato a 13/48=3,692:1 (precedente: 11/41=3,727:1).&lt;br&gt;\ng) nuova taratura delle sospensioni.&lt;br&gt;\nh) peso aumentato di circa 30 kg (da 1.280 a 1.310 in ordine di marcia, rifornita).&lt;br&gt;\ni) incremento della velocit\u00e0 massima, da 176 a 180 km/orari.&lt;br&gt;\nj) lieve incremento della pendenza massima superabile in I marcia, che sale dal 37% al 38%.&lt;br&gt;\nk) applicazione di deflettori ai vetri dei finestrini anteriori.&lt;br&gt;\nl) nuovi dischi copriruota, satinati..&lt;br&gt;\nm) montaggio del gancio di traino anteriore.&lt;br&gt;\nn) corona del volante ora (sicuramente) in legno pregiato."}
{"id": "1123028", "revid": "1008732", "url": "https://it.wikipedia.org/wiki?curid=1123028", "title": "660 (disambigua)", "text": ""}
{"id": "1123029", "revid": "88740", "url": "https://it.wikipedia.org/wiki?curid=1123029", "title": "Caratteristiche tecniche della Lancia Aurelia autotelai", "text": "Caratteristiche tecniche delle Lancia Aurelia autotelai\nAutotelai B50-B51.\nContemporaneamente alla berlina B10, vengono immessi sul mercato gli autotelai \u201cnudi\u201d per i carrozzieri, in due versioni leggermente diverse tra di loro: il B50, che definiremmo \u201cnormale\u201d, ed il B51, pi\u00f9 adatto per ospitare carrozzerie pi\u00f9 pesanti. Le differenze sono minime: il B51 monta gomme di maggiori dimensioni e un rapporto al ponte pi\u00f9 \u201ccorto\u201d.\nPer il resto, i due autotelai sono identici e montano il motore da 1,8 litri della B10. I due autotelai, naturalmente, sono del tipo a piattaforma.\nDa notare che Pininfarina, Stabilimenti Farina e Viotti mettono in produzione \u2013 sia pure in quantit\u00e0 limitate \u2013 le rispettive versioni Cabriolet, Coup\u00e9 e Giardinetta (Station Wagon), che la Lancia inserisce nel suo listino ufficiale. Le Cabriolet e le Coup\u00e9 sono realizzate sull'autotelaio B50, mentre la Station di Viotti \u00e8 costruita sul B51. Alla resa dei conti, le Coup\u00e9 degli Stabilimenti Farina costruite sono pochissime, mentre la produzione di Cabriolet e di Giardinette raggiunge quantit\u00e0 pi\u00f9 rilevanti: Pininfarina costruisce poco meno di trecento cabriolet (265 \u201cnormali\u201d ed una ventina in \u201callestimento speciale\u201d), mentre le giardinette di Viotti sfiorano la cinquantina (47 o 48 a seconda delle fonti). Gli altri autotelai B50 sono utilizzati da quasi tutti i maggiori carrozzieri italiani (Allemano, Balbo, Boneschi, Canta, Ghia, Pininfarina, Stabilimenti Farina, Vignale) per realizzare le rispettive fuoriserie, mentre i B51 non impiegati da Viotti servono da base per le berline di maggior mole e, pare, per due station wagon (una realizzata dalla carrozzeria Monterosa, l'altra da un carrozziere ignoto). \nIn corso di produzione, una sola la modifica di un certo rilievo: l'aumento del valore del rapporto di compressione, da 6,85:1 a 7,00:1\nIl successo di questi autotelai \u00e8 buono ma non eccezionale: ne hanno frenato la diffusione la relativamente modesta potenza del motore (che penalizza le prestazioni) ed i prezzi praticati dai carrozzieri, che sono piuttosto elevati e che in qualche caso raggiungono valori che sono doppi rispetto a quelli della berlina di serie.\nAutotelai B52-B53.\nNel 1952, forse un po' tardivamente, la Lancia monta sugli autotelai Aurelia da fornire ai carrozzieri, il pi\u00f9 potente motore da 2 litri di cilindrata gi\u00e0 adottato sulla berlina B21.\nI nuovi autotelai, cos\u00ec equipaggiati, vengono denominati B52 e B53: il B52 sostituisce il B50 ed \u00e8 l'autotelaio normale\u201d, mentre il B53 sostituisce il B51 ed \u00e8 quello destinato alle carrozzerie pi\u00f9 ingombranti e pesanti.\nQuesti autotelai con motore due litri \u2013 la cui produzione non raggiunge neppure le 200 unit\u00e0 \u2013 vengono utilizzati, come i predecessori, dai pi\u00f9 rinomati carrozzieri italiani ed anche da qualche carrozziere estero (quali gli elvetici Beutler e Worblaufen).\nSu autotelaio B52, Pininfarina costruisce, tra le altre, quasi tutte le famose PF200 (di cui parliamo diffusamente a parte), mentre sono da segnalare il coup\u00e9 Vignale del '53 disegnato da Giovanni Michelotti (e costruito in pi\u00f9 esemplari anche leggermente diversi tra loro), ed il Ghia-Boano Junior, una coup\u00e9 uscita in due versioni: la prima, del 1952, piuttosto convenzionale, e la \u201cBoano-Junior 2\u201d dell'anno dopo, che invece suscita sensazione per l'arditezza della linea (del muso in particolare). Da notare che anche quest'ultima \u201cJunior\u201d , costruita dalla Ghia, \u00e8 per\u00f2 frutto del disegno di Felice Mario Boano, uno stilista che in quello stesso 1953, lasciata la Ghia, fonda una propria carrozzeria.\nL'autotelaio B53 \u2013 sul quale Viotti costruisce ancora un paio di giardinette e che altri carrozzieri utilizzano per vetture di grossa mole \u2013 viene anche impiegato per un non meglio identificabile \u201cuso militare\u201d.\nAutotelaio B60S.\nSi ha notizia che la Lancia abbia costruito nel 1953, in un unico esemplare numerato B60S-1001, un autotelaio speciale con sospensioni a quattro ruote indipendenti (quindi simile al B52), munito di un motore del tipo B20 (di cui non \u00e8 possibile definire con certezza la cilindrata, che probabilmente era di 2 litri ma che, in linea teorica, potrebbe anche essere stata di 2,5 litri). Questo autotelaio pare fosse destinato ad una vettura speciale per la Polizia, costruita su specifiche ministeriali.\nUna segnalazione: risulta in forze alla Polizia di Stato Italiana, in quegli anni, una vettura realizzata su scocca dell'Aurelia berlina (tipo B21/B22). Una immagine di questa vettura appare a pagina 17 del numero 31 (anno 1990) della bella rivista italiana \u201cRuoteclassiche\u201d. Naturalmente non \u00e8 detto che questa berlina corrisponda all'autotelaio B60S.\nAutotelai B55-B55S-B56-B56S.\nNel 1954, quando esce la \u201cseconda serie\u201d dell'Aurelia berlina con il motore da 2,3 litri, termina la costruzione degli autotelai (B52, B53) destinati ai carrozzieri. Nel biennio successivo (1955-56), tuttavia, stando ai registri di produzione della Lancia, vengono ancora costruiti 14 autotelai muniti del motore da 2266\u00a0cm\u00b3. Questa limitatissima produzione viene contraddistinta dalle sigle B55 e B56, che, come nel caso delle precedenti B52 e B53, identificano due autotelai diversi tra loro soltanto per il valore del rapporto al ponte adottato.\nIn buona sostanza, questi autotelai B55 e B56 (B55S e B56S se con guida a sinistra) vengono utilizzati per \u201cuso interno\u201d della Casa oppure come base per alcune creazioni molto particolari di Pininfarina: un telaio B55 (con passo accorciato) che d\u00e0 origine all'ultima coup\u00e9 della serie PF200, un telaio B56 che viene carrozzato a limousine, pi\u00f9 4 o 5 telai B56 che ospitano le carrozzerie della serie \u201cFlorida\u201d. Da notare che un autotelaio di questa serie risulta anche ceduto a Ghia, che vi realizza una coup\u00e9. Rimane infine il mistero sull'esemplare di \u201cFlorida 2\u201d uscito nell'autunno del 1957, che potrebbe essere stato concepito partendo da uno di questi autotelai."}
{"id": "1123030", "revid": "287204", "url": "https://it.wikipedia.org/wiki?curid=1123030", "title": "661 (disambigua)", "text": ""}
{"id": "1123031", "revid": "1226", "url": "https://it.wikipedia.org/wiki?curid=1123031", "title": "Viollet-le-Duc", "text": ""}
{"id": "1123033", "revid": "1534172", "url": "https://it.wikipedia.org/wiki?curid=1123033", "title": "Perianzio", "text": "Il perianzio o, nella forma pi\u00f9 arcaica, perianto o boccia (dal greco \"perianthos\" comp. da \"peri-\", intorno, e \"anthos\", fiore) \u00e8 la parte del fiore costituita dall'insieme del calice e della corolla, ossia dei verticilli fiorali pi\u00f9 esterni quando questi sono morfologicamente distinti. Costituisce la parte non riproduttiva del fiore.\nDescrizione.\nIl perianzio \u00e8 formato dunque da due parti: \nConsiderando la presenza o assenza di questi verticilli il fiore pu\u00f2 essere classificato come:\nTra i vari clamidati possono poi essere fatte ulteriori distinzioni tra:\nNel caso in cui tutte le foglie perianziali siano diseguali, si parla di fiore eteroclamide. In tal caso il verticillo o i verticilli pi\u00f9 esterni, che formano il calice, sono chiamati sepali mentre il verticillo o i verticilli pi\u00f9 interni, che costituiscono la corolla sono detti petali.\nQuando, come nelle monocotiledoni, tutte le foglie perianziali sono simili nella forma, nel colore e nella funzione, il perianzio prende il nome di perigonio e i singoli elementi che lo costituiscono vengono chiamati tepali.\nStoria.\nNel suo \"Dizionario di Botanica\" (1817) Pellegrino Bertani distingue tre tipi di perianti:\nE inoltre aggiunge:"}
{"id": "1123035", "revid": "1718925", "url": "https://it.wikipedia.org/wiki?curid=1123035", "title": "Bruno Illiano", "text": "Biografia.\nConsiderato uno dei migliori tastieristi/arrangiatori al mondo, tra cui una delle pi\u00f9 note \u00e8 \"Un mondo senza parole\", che nell'interpretazione di Monia Russo ha partecipato [[Festival di Sanremo 2006]].\nHa inoltre diretto l'orchestra al [[Festival di Sanremo 2001]].\nCollegamenti esterni.\n[[Categoria:Arrangiatori italiani]]\n[[Categoria:Pianisti pop]]\n[[Categoria:Autori partecipanti al Festival di Sanremo]]"}
{"id": "1123036", "revid": "1865216", "url": "https://it.wikipedia.org/wiki?curid=1123036", "title": "Parco nazionale impenetrabile di Bwindi", "text": "Il parco nazionale impenetrabile di Bwindi (in inglese: Bwindi Impenetrable National Park) \u00e8 un'area naturale protetta dell'Uganda sudoccidentale. \nA causa della sua eccezionale biodiversit\u00e0 e della presenza di importanti popolazioni di specie a rischio (in particolare gorilla di montagna), il parco \u00e8 stato dichiarato patrimonio dell'umanit\u00e0 dall'UNESCO nel 1994.\nTerritorio.\nIl parco fa parte della foresta impenetrabile di Bwindi (inglese: \"Bwindi Impenetrable Forest\") e si estende per un totale di 331\u00a0km2, in un'area caratterizzata da foresta tropicale o giungla e zone montuose. Si trova fra il confine con la Repubblica Democratica del Congo (nella zona del parco nazionale dei Virunga) e la Rift Valley. La \"foresta impenetrabile\" deve il suo nome al fatto che gran parte del territorio \u00e8 raggiungibile con difficolt\u00e0 e solo a piedi.\nComplessivamente, quello di Bwindi \u00e8 uno degli ecosistemi pi\u00f9 ricchi d'Africa, e fornisce l'habitat per oltre 120 specie di mammiferi, 346 specie di uccelli, 202 specie di farfalle, 163 specie di alberi, 100 specie di felci, 27 specie di rane, camaleonti, gechi ed altre specie a rischio. In particolare, quest'area condivide lo stesso livello di endemismo della Rift Valley.\nFauna.\nFra i mammiferi compaiono diverse specie di primati, fra cui colobi, scimpanz\u00e9 e gorilla di montagna (\"Gorilla beringei beringei\"); il parco ospita circa met\u00e0 della popolazione mondiale di quest'ultima sottospecie, considerata a rischio.\nI gorilla del parco, chiamati \"gorilla Bwindi\", sono divisi in quattro gruppi, di cui tre in completa libert\u00e0 (chiamati \"Mubare\", \"Katendegyere\" e \"Rushegura\") e uno controllato dai progetti di ricerca della comunit\u00e0 scientifica."}
{"id": "1123038", "revid": "91475", "url": "https://it.wikipedia.org/wiki?curid=1123038", "title": "Tasslehoff", "text": ""}
{"id": "1123041", "revid": "123805546", "url": "https://it.wikipedia.org/wiki?curid=1123041", "title": "Toxin", "text": "Toxin, il cui vero nome \u00e8 Patrick Mulligan, \u00e8 un personaggio immaginario dei fumetti creato da Peter Milligan e Clayton Crain, pubblicato dalla Marvel Comics. Compare la prima volta come Patrick Mulligan in \"Venom/Carnage\" n. 1 (2004), quindi trasformato in Toxin in \"Venom/Carnage\" n. 2.\nTerzo simbionte tra i personaggi principali delle serie dedicate all'Uomo Ragno, \u00e8 il primo che quest'ultimo considera un alleato.\nBiografia.\nIl nuovo simbionte.\nToxin \u00e8 figlio di Carnage ed \u00e8 il millesimo esemplare della sua razza. Quando suo padre lo vide per la prima volta pens\u00f2 di ucciderlo impedendogli di entrare in simbiosi con qualcuno; Venom, tuttavia, lo aiut\u00f2 in modo da renderlo suo alleato contro Carnage e l'Uomo Ragno e lo fece entrare in simbiosi con un poliziotto di nome Patrick Mulligan.\nPatrick Mulligan.\nMulligan \u00e8 un poliziotto felicemente sposato con Gina, dalla quale aspetta un figlio maschio; la sua vita viene tuttavia sconvolta quando scopre di essere entrato in simbiosi con il figlio di Carnage: durante uno scontro con quest'ultimo, infatti, entra in contatto con una parte del suo costume diventando Toxin.\nDopo la nascita di suo figlio Patrick raggiunge Carnage e, sfruttando il potere del simbionte, riesce a sconfiggerlo ma decide di risparmiarlo; non potendo accettare la sconfitta, Carnage si allea con Venom per uccidere Toxin, ma in aiuto di quest'ultimo arrivano l'Uomo Ragno e la Gatta Nera, che insieme sconfiggono i due simbionti. Toxin mette il suo nuovo alleato al corrente di ci\u00f2 che \u00e8 accaduto e questi, considerandolo un amico, gli passa le famose parole di zio Ben: \u00abDa un grande potere derivano grandi responsabilit\u00e0\u00bb. Mulligan promette quindi di usare il simbionte a fin di bene ma avendo preso coscienza di essere diventato un mostro e un pericolo per la sua famiglia, decide di abbandonare sua moglie e il figlio appena nato e si allontana da New York senza dare alcuna spiegazione.\nNella miniserie a lui dedicata Toxin combatte insieme all'Uomo Ragno e ai Nuovi Vendicatori contro diversi nemici tra cui Razor Fist, l'assassino del padre di Mulligan; durante l'ultimo scontro Toxin ha la tentazione di ucciderlo ma Patrick lo persuade e alla fine lo consegna alla polizia. In seguito a tale evento riuscir\u00e0 a spiegare alla moglie il perch\u00e9 della sua partenza.\nDurante una missione del nuovo Venom, Flash Thompson, si scopre che il simbionte \u00e8 stato separato da Mulligan e utilizzato da Cuore Nero per potenziare alcuni cloni di X-23 per poi venire rubato da Jack Lanterna; questi lo porter\u00e0 dal Signore del Crimine, che Venom vuole uccidere: il primo simbionte viene fermato da Eddie Brock, che per\u00f2 viene sconfitto e poi catturato dal Signore del Crimine, che lo far\u00e0 entrare in simbiosi con Toxin contro la sua volont\u00e0. In Spiderman Universe 16 Flash e Toxin combattono per l'ultima volta e con il trionfo di Venom Toxin sembra morire bruciato mentre trascina con s\u00e9 Brock, poco prima salvato da Venom.\nEddie Brock.\nQuando l'Agente Venom viene incaricato dal Signore del Crimine di rubare il simbionte Toxin, Bennett Brant lo utilizza con l'intento di farlo entrare in simbiosi con il primo Venom, Eddie Brock, il quale aveva intrapreso una crociata contro i simbionti. Pur contro la sua volont\u00e0, Brock si lega al costume alieno ed entra a far parte dei Selvaggi Sei del Signore del Crimine, gruppo istituito con l'obiettivo primario di uccidere Flash Thompson. Il piano tuttavia fallisce e durante la battaglia finale Eddie riesce a scappare.\nToxin riappare soltanto qualche settimana dopo, nascosto in una casa, quando una squadra di militari riesce a scovarlo (rinvenendo dozzine di cadaveri sotto di lui) prima di essere anch'essa uccisa dal simbionte. Eddie si reca poi a casa di Flash Thompson con l'intenzione di ucciderlo; dopo aver scoperto che si \u00e8 trasferito a Philadelphia si reca l\u00ec trovando per\u00f2 soltanto un uomo mutato dagli U-Foes in un mostro carnivoro (sfuggito a una battaglia con Flash) e ingaggia con lui un breve scontro, facendoselo per\u00f2 scappare; decide poi di pedinarlo per trovare Venom e l'espediente riesce. Nonostante stia per avere la meglio contro il \"nonno\", quest'ultimo riesce a sedarlo e ad ottenere una temporanea vittoria. Il giorno successivo si reca al liceo di West Philly, dove insegna Eugene, per costringerlo a combattere, ma la scuola viene assalita da altri mostri carnivori; i due collaborano per fermarli e dopo averlo fatto stabiliscono una tregua. Toxin, da questo momento, si dimostra disposto a rischiare il suo ospite umano per arrivare al simbionte Venom.\nAltri media.\nCinema.\nNel film \"Venom - La furia di Carnage\" (2021) viene introdotto il personaggio di Patrick Mulligan, interpretato dall'attore britannico Stephen Graham, presentato come un detective incaricato di indagare sugli omicidi di Cletus Kasady. Nel corso del film, il personaggio si trover\u00e0 pi\u00f9 volte ad interagire con Eddie Brock e, nel finale, verr\u00e0 rapito dalla supercattiva Shriek che apparentemente lo uccide poco prima di morire lei stessa nel duro scontro finale tra Venom e Carnage, ma un pezzo di simbionte lo salva risvegliandolo misteriosamente con degli occhi blu, facendo intuire la sua futura trasformazione in Toxin.\nPoteri e abilit\u00e0.\nToxin possiede sia le abilit\u00e0 di Venom che di Carnage, ma pu\u00f2 vantare un potenziale estremamente pi\u00f9 alto dei suoi predecessori. Come il nonno \u00e8 in grado di cambiare il proprio colore, camuffandosi con l'ambiente esterno, e come il padre pu\u00f2 usare la propria massa per creare oggetti solidi, quali armi da lancio. Presenta una forza fisica eccezionale, dimostrando di poter sollevare oltre cento tonnellate, e pu\u00f2 aumentare la propria massa incrementando conseguentemente la propria potenza. Ha due forme: una che assomiglia a Spiderman e un'altra che costituisce la fusione fra Venom e Carnage; come questi pu\u00f2 arrampicarsi sui muri e usa dei filamenti del suo simbionte per volteggiare, ma pi\u00f9 ne usa pi\u00f9 perde parte della sua massa simbiotica determinando un forte indebolimento fisico (a cui per\u00f2 pu\u00f2 rimediare rigenerando rapidamente tale massa). Come tutti i simbionti \u00e8 estremamente resistente, eccetto che al calore e al suono, possiede un buon fattore rigenerante ed \u00e8 dotato di agilit\u00e0, velocit\u00e0 e riflessi nettamente superiori a quelli di un uomo, potenziati anche dal fatto che a controllarlo sia un poliziotto specializzato nel combattimento corpo a corpo; quando per\u00f2 era fuso con Eddie Brock utilizza invece uno stile pi\u00f9 selvaggio."}
{"id": "1123043", "revid": "120102450", "url": "https://it.wikipedia.org/wiki?curid=1123043", "title": "Assegno ordinario di invalidit\u00e0", "text": "L'assegno ordinario di invalidit\u00e0 \u00e8 una prestazione economica erogata dalla Repubblica Italiana, erogabile a domanda, ai lavoratori dipendenti assicurati presso l'INPS affetti da infermit\u00e0 o difetto fisico o mentale che abbiano ridotto in modo permanente la loro capacit\u00e0 di lavoro, in attivit\u00e0 confacenti le proprie attitudini, in misura superiore ai due terzi.\nVenne istituito dall'art. 1 della legge 12 giugno 1984, n. 222.\nCaratteristiche generali.\nL'assegno ordinario di invalidit\u00e0 non \u00e8 una pensione vera e propria: vale infatti fino ad un massimo di tre anni ed \u00e8 rinnovabile su domanda del beneficiario, che viene quindi sottoposto ad una nuova visita medico-legale. \u00c8 comunque facolt\u00e0 dell'Istituto sottoporre a revisione (per motivi reddituali o sanitari) l'assicurato titolare di assegno ordinario di invalidit\u00e0 a mente dell'articolo 9 della legge 222/1984. Dopo due conferme consecutive l'assegno diventa definitivo.\nL'assegno ordinario di invalidit\u00e0 viene concesso anche se si continua a lavorare. In questo caso ogni anno si viene sottoposti alla visita medico-legale se si superano alcuni tetti di reddito. Al compimento dell'et\u00e0 pensionabile l'assegno viene trasformato, in presenza dei requisiti di contribuzione, in pensione di vecchiaia.\nA questo fine la norma stabilisce che i periodi di godimento dell'assegno, per i quali non sia stata prestata attivit\u00e0 lavorativa, devono essere considerati utili ai fini del perfezionamento dei requisiti assicurativi: ci\u00f2 significa che i periodi in questione devono essere considerati rilevanti in sede di accertamento del diritto alla pensione di vecchiaia ferma restando la loro irrilevanza ai fini della determinazione della relativa misura.\nNel caso che le infermit\u00e0 siano talmente gravi da impedire al lavoratore, assicurato dell'INPS, di svolgere qualsiasi attivit\u00e0 lavorativa, questi pu\u00f2 inoltrare una diversa domanda di prestazione economica previdenziale, prevista dall'Assicurazione Generale Obbligatoria, che \u00e8 la pensione di inabilit\u00e0 ex art.2 della stessa legge 222/1984.\nProcedimento.\nPer ottenerla da parte di cittadini assicurati all'INPS, occorre presentare una domanda, personalmente tramite PIN o tramite Patronato o Associazione di categoria, via internet sul sito ufficiale dell'Ente, corredata da una certificazione medica stilata in modalit\u00e0 elettronica (online) da un proprio medico di fiducia, iscritto in un apposito elenco, utilizzando il c\"ertificato medico introduttivo per istanza di invalidit\u00e0 previdenziale (mod.SS3)\".\nSi verr\u00e0 quindi chiamati a visita medico-legale presso i Centri medico legali dell'INPS.\nRequisiti.\nSi pu\u00f2 ottenere quando si verificano le seguenti due condizioni:\nQuesta lunga anzianit\u00e0 contributiva non serve, e viene abbattuta anche in una settimana, se le infermit\u00e0 sono state causate da causa di servizio, non tutelata dall'INAIL.\nAumento.\nDal punto di vista economico l'originario assegno di invalidit\u00e0 verr\u00e0 maggiorato mensilmente (fino all'et\u00e0 di 55 anni) con un bonus, come se la persona avesse lavorato sino al compimento dell'et\u00e0 pensionabile; contestualmente il lavoratore, per effettivamente fruirne, dovr\u00e0 licenziarsi dalla sua attivit\u00e0 o cancellarsi da qualsiasi albo o elenco professionale."}
{"id": "1123044", "revid": "287204", "url": "https://it.wikipedia.org/wiki?curid=1123044", "title": "662 (disambigua)", "text": ""}
{"id": "1123046", "revid": "287204", "url": "https://it.wikipedia.org/wiki?curid=1123046", "title": "663 (disambigua)", "text": ""}
{"id": "1123049", "revid": "155634", "url": "https://it.wikipedia.org/wiki?curid=1123049", "title": "Polline Martignano", "text": "Polline Martignano \u00e8 la cinquantanovesima zona di Roma, indicata con Z. LIX.\nSi tratta di un\"'exclave\" del comune di Roma sita tra i comuni di Anguillara, Campagnano e Trevignano e affaccia sul lago di Martignano e sul lago di Bracciano.\nGeografia fisica.\nTerritorio.\nFra la zona e il comune di Campagnano di Roma si trovano a nord l'alveo prosciugato del lago di Stracciacappa (\"lacus Papyrianus\") e a sud il lago di Martignano (\"lacus Alsietinus\"), mentre a ovest, fra il comune di Trevignano Romano a nord e il comune di Anguillara Sabazia a sud, si trova il lago di Bracciano (\"lacus Sabatinus\").\nLa zona confina:\nGeografia antropica.\nUrbanistica.\nNel territorio di Polline Martignano si estende la zona urbanistica 20O Martignano.\nOdonimia.\nLa zona presenta solo cinque strade. Con il lungolago di Polline troviamo le seguenti vie:"}
{"id": "1123054", "revid": "287204", "url": "https://it.wikipedia.org/wiki?curid=1123054", "title": "664 (disambigua)", "text": ""}
{"id": "1123055", "revid": "104265", "url": "https://it.wikipedia.org/wiki?curid=1123055", "title": "Denis McQuail", "text": "Professore presso l'Universit\u00e0 di Amsterdam per circa vent'anni, si \u00e8 occupato di mass media e comunicazione.\nLa sua opera \u00e8 incentrata sulla spiegazione delle teorie della comunicazione e della loro applicazione, informando il pubblico dei benefici e dei pericoli della comunicazione di massa. \n\u00c8 un sostenitore della \"Teoria degli usi e gratificazioni\"."}
{"id": "1123056", "revid": "287204", "url": "https://it.wikipedia.org/wiki?curid=1123056", "title": "665 (disambigua)", "text": ""}
{"id": "1123057", "revid": "128334", "url": "https://it.wikipedia.org/wiki?curid=1123057", "title": "Leggi di Flint", "text": ""}
{"id": "1123060", "revid": "287204", "url": "https://it.wikipedia.org/wiki?curid=1123060", "title": "666 (disambigua)", "text": ""}
{"id": "1123065", "revid": "1543377", "url": "https://it.wikipedia.org/wiki?curid=1123065", "title": "Lockheed L-10 Electra", "text": "Il Lockheed L-10 Electra, noto anche come Model 10 Electra, era un aereo di linea bimotore ad ala bassa ed impennaggio bideriva prodotto dall'azienda statunitense Lockheed Corporation negli anni trenta ed introdotto per competere con i Boeing 247 e Douglas DC-2 sul mercato del trasporto civile.\nPortato in volo per la prima volta nel 1934, era uno dei pi\u00f9 moderni aerei dell'epoca, dotato anche di carrello retrattile, con prestazioni velocistiche di tutto riguardo. Fu prodotto complessivamente in 149 esemplari, di cui parte destinati all'impiego militare; in questa veste fu impiegato, seppure in ruoli marginali, durante la guerra civile spagnola e la seconda guerra mondiale.\nStoria del progetto.\nA seguito dell'acquisizione della Lockheed , i nuovi proprietari guidati da Robert E. Gross svolsero una ricerca di mercato per determinare il tipo di velivolo da proporre ai potenziali acquirenti per rilanciare le sorti della loro azienda.\nLe risultanze della loro indagine condussero alla progettazione di un aereo bimotore da offrire alle compagnie di trasporto passeggeri; la validit\u00e0 di questa formula sarebbe stata confermata, in breve tempo, dalla comparsa di concorrenti come il Boeing 247 e il Douglas DC-2. Per altro la formula plurimotore, per di pi\u00f9 accompagnata dalla struttura interamente metallica, nell'ottobre del 1934 divenne una necessit\u00e0 per i costruttori aeronautici che si rivolgevano al mercato commerciale statunitense in quanto le autorit\u00e0 federali proibirono l'uso di aerei monomotore per il trasporto di passeggeri su rotte che prevedessero il sorvolo di zone non adatte ad atterraggi di emergenza oppure in ore notturne.\nL'attivit\u00e0 progettuale fu affidata a Hall Hibbard, trentenne ingegnere ed amministratore della Lockheed, che realizz\u00f2 un monoplano ad ala bassa a sbalzo, dotato di una cabina passeggeri in grado di trasportare dieci persone disposte su due file. All'aereo, nel rispetto della tradizione dell'azienda, furono assegnati il numero progressivo (L-10) e il nome di una stella: in questo caso, dopo Sirius (Sirio) e Orion (Orione), fu prescelta Electra, una delle componenti dell'ammasso aperto delle Pleiadi, nella costellazione del Toro.\nNella configurazione iniziale l'Electra si caratterizzava per la cappottatura NACA che avvolgeva i motori, per la presenza di split flap al bordo d'uscita delle ali, per la cabina di pilotaggio con parabrezza ad inclinazione opposta al senso di marcia, per le ali con raccordo alla fusoliera carenato e per l'impennaggio di tipo classico. Queste due ultime caratteristiche furono tuttavia individuate come causa di problemi di natura aerodinamica durante una serie di prove svolte presso la galleria del vento dell'Universit\u00e0 del Michigan, curate dall'allora assistente universitario Clarence \"Kelly\" Johnson. In breve Johnson fu chiamato dalla Lockheed per risolvere i problemi all'impennaggio e a lui si deve la configurazione a doppia deriva che avrebbe in seguito contraddistinto l'Electra e i modelli che ne derivarono. Per breve tempo il prototipo, portato in volo per la prima volta il 23 marzo del 1934, mantenne sia il parabrezza ad inclinazione invertita , sia la carenatura nelle radici alari ma i primi voli di prova confermarono le indicazioni di Johnson e le due soluzioni furono progressivamente abbandonate.\nNel complesso la produzione in serie dell'L-10 Electra raggiunse i 149 esemplari, compreso il prototipo, consegnati tra il 4 agosto del 1934 e il 18 luglio del 1941, suddivisi in quattro diverse versioni civili; nell'impiego con le forze armate l'Electra ricevette cinque diverse designazioni, che identificarono configurazioni non sempre direttamente corrispondenti alle versioni civili.\nTecnica.\nCellula.\nIl Lockheed L-10 era un monoplano ad ala bassa, a sbalzo, e costituiva la prima realizzazione interamente metallica dell'azienda californiana. La fusoliera aveva il frontale arrotondato sovrastato dalla cabina di pilotaggio raccordata alla zona centrale dove si trovava la cabina dei passeggeri che poteva ospitare fino a dieci viaggiatori disposti su due file, con accesso da una porta disposta nella zona posteriore sul lato sinistro; su ciascuno dei due lati della fusoliera erano ricavati cinque finestrini rettangolari.\nL'ala era dritta con disegno in pianta rastremato dalle radici verso le estremit\u00e0, con andamento pi\u00f9 pronunciato nel bordo d'uscita; le estremit\u00e0 erano arrotondate. Sul bordo d'attacco, a poca distanza dalle radici, erano ricavate le gondole dei motori, nella cui zona posteriore trovavano alloggiamento gli elementi principali del carrello d'atterraggio, retrattile. In posizione retratta le singole ruote sporgevano parzialmente dal piano alare; al posteriore il ruotino d'appoggio era sterzante ma non retrattile.\nL'impennaggio era del tipo a doppia deriva con piani orizzontali disposti a sbalzo a contatto con la parte superiore della fusoliera.\nMotore.\nL'Electra fu motorizzato esclusivamente con motori radiali con raffreddamento ad aria; pi\u00f9 dei due terzi degli esemplari costruiti fu equipaggiato con i nove cilindri Pratt &amp; Whitney R-985, noti anche con il nome commerciale \"Wasp Junior\", che generalmente azionavano eliche bipala a passo variabile.\nLa motorizzazione, tuttavia, poteva variare con relativa facilit\u00e0 e le diverse versioni furono equipaggiate con motori di volta in volta indicati dal committente.\nImpiego operativo.\nLa prima compagnia ad utilizzare l'Electra fu la Northwest Airlines il cui secondo esemplare fu protagonista di un incidente il 7 agosto del 1934; malgrado questo difficile esordio il nuovo L-10 si dimostr\u00f2 all'altezza della concorrenza del Boeing 247 e del DC-2 offrendo ai passeggeri livelli di comfort senza precedenti.\nDal punto di vista dei vettori, tuttavia, l'Electra aveva un costo di esercizio leggermente pi\u00f9 elevato, anche in funzione della limitata capacit\u00e0 di carico che ne ridusse l'attrattiva nei confronti dei maggiori operatori, tanto che gi\u00e0 tra la fine degli anni trenta ed i primi anni quaranta diverse compagnie avevano gi\u00e0 rimpiazzato il modello con velivoli di maggiori capacit\u00e0.\nL'Electra attir\u00f2 anche l'attenzione di diversi privati che lo acquistarono come velivolo \"executive\". Il pi\u00f9 famoso di questi velivoli fu il Model 10-E acquistato dalla Purdue Research Foundation (fondazione legata all'Universit\u00e0 Purdue) per Amelia Earhart; registrato con la matricola NR16020, fu il velivolo utilizzato dalla famosa aviatrice per il suo, tristemente, famoso tentativo di circumnavigazione del globo terrestre.\nUn altro esemplare (matricola NC16059), inizialmente acquistato da Harold Stirling Vanderbilt, venne in seguito comperato dalla Amtorg Trading Corporation (prima rappresentanza commerciale dell'Unione Sovietica negli Stati Uniti). L'aereo fu messo a disposizione dell'esploratore australiano George Hubert Wilkins e del pilota britannico Herbert Hollick-Kenyon per partecipare alle ricerche del velivolo Bolkhovitinov DB-A pilotato da Sigizmund Aleksandrovi\u010d Levanevskij, disperso durante un tentativo di trasvolata artica sulla tratta Mosca - Fairbanks.\nNel frattempo l'Electra aveva conosciuto un successo considerevole anche al di fuori degli Stati Uniti, in Europa, Australia, America Latina e Giappone. Nel corso del 1937 due Electra furono anche coinvolti nella guerra civile spagnola: il primo (\"construction number\" 1033) nelle file nazionaliste, preda bellica a seguito della cattura della nave cargo \"SS Mar Cant\u00e1brico\", ed il secondo (\"c/n\" 1035) nelle file repubblicane.\nNel mese di settembre del 1938 uno dei sei velivoli acquistati dalla British Airways fu utilizzato dal primo ministro del Regno Unito Neville Chamberlain per recarsi in Germania all'incontro con Adolf Hitler.\nLo scoppio della seconda guerra mondiale port\u00f2 l'Electra a servire come areo da trasporto con tutte le forze aeree degli Stati Uniti, per le quali oper\u00f2 sul territorio continentale; all'estero l'aereo fu impiegato dalla britannica Royal Air Force, dalla Royal Canadian Air Force, dalla For\u00e7a A\u00e9rea Brasileira e dalla Fuerza A\u00e9rea Hondure\u00f1a.\nGi\u00e0 rimpiazzato dalle principali compagnie aeree prima dello scoppio della guerra, al termine del conflitto i tempi migliori per l'Electra erano trascorsi ed il suo impiego fu circoscritto a compagnie minori o a operatori privati, prevalentemente in America Latina; gli ultimi esemplari rimasero comunque in servizio fino agli anni settanta.\nVersioni.\n\"Se non diversamente indicato, i dati sono tratti da\" \"Lockheed Aircraft since 1913\", \"tranne dove diversamente indicato\"."}
{"id": "1123075", "revid": "1793900", "url": "https://it.wikipedia.org/wiki?curid=1123075", "title": "Autoritratto (Castelli)", "text": "Autoritratto \u00e8 un dipinto a olio su tela (66x52,5 cm.) eseguito nel 1890 dal pittore italiano Filippo Castelli.\n\u00c8 conservato nei Musei Civici di Monza."}
{"id": "1123077", "revid": "536103", "url": "https://it.wikipedia.org/wiki?curid=1123077", "title": "Consulenza informatica", "text": "La consulenza informatica (in inglese \"IT Consulting\" o \"Business and Technology Consulting\") \u00e8 una forma, ramo o settore della consulenza che consiste nella prestazione professionale, di una o pi\u00f9 persone esperte nel settore dell'informatica aziendale, che fornisca consigli a un'impresa su come utilizzare al meglio le tecnologie dell'informazione (ICT) al fine di raggiungere determinati scopi o obiettivi aziendali. Oltre alla mera consulenza il professionista, il pi\u00f9 delle volte, progetta, implementa e amministra il sistema informatico (sistemista) oppure si adopera nello sviluppo software (analista funzionale, analista programmatore, programmatore e tester). Un altro argomento di lavoro riguarda gli aspetti hardware, di rete o di apparati e sistemi di telecomunicazione. Come per qualsiasi consulenza, un addetto tipicamente pu\u00f2 specializzarsi solo per una delle branche dell'informatica aziendale.\nDescrizione.\nIl settore della consulenza informatica pu\u00f2 essere diviso in tre categorie principali:\nLa differenza tra la consulenza informatica e la consulenza gestionale \u00e8 poco marcata. Spesso ci sono delle sovrapposizioni anche se i consulenti informatici hanno quasi sempre una laurea o titolo equivalente in informatica, elettronica o ingegneria informatica, mentre i consulenti gestionali hanno una laurea o titolo equivalente in economia aziendale, economia e commercio, scienza delle finanze o simili.\nMaggiori societ\u00e0 di consulenza informatica al mondo.\nSecondo AdvisoryHQ, le maggiori societ\u00e0 di consulenza sono:\nSecondo ITCareerSuccess, sono:\nSociet\u00e0 di consulenza informatica in Italia.\nAlcune societ\u00e0 di consulenza informatica in Italia sono:"}
{"id": "1123079", "revid": "287204", "url": "https://it.wikipedia.org/wiki?curid=1123079", "title": "667 (disambigua)", "text": ""}
{"id": "1123081", "revid": "1543377", "url": "https://it.wikipedia.org/wiki?curid=1123081", "title": "Coppa di Lega (pallavolo femminile, Italia)", "text": "La Coppa di Lega di pallavolo femminile \u00e8 stato un torneo organizzato dalla FIPAV e della Lega Pallavolo Femminile, disputato con cadenza annuale dal 2006 e soppresso nel 2007.\nStoria.\nLa Coppa di Lega \u00e8 stata creata con lo scopo di assegnare un trofeo anche alle squadre non qualificate o comunque uscite dai \"play-off\" scudetto, al termine della \"regular season\" della Serie A1: alla prima edizione infatti presero parte, oltre alle non qualificate, anche le eliminate ai quarti di finale dei \"play-off\" scudetto, a cui si aggiunsero, a partire dalla seconda edizione, le eliminate alla semifinali; la competizione ha avuto per\u00f2 breve vita, in quanto sospesa solo due edizioni giocate."}
{"id": "1123083", "revid": "287204", "url": "https://it.wikipedia.org/wiki?curid=1123083", "title": "668 (disambigua)", "text": ""}
{"id": "1123084", "revid": "287204", "url": "https://it.wikipedia.org/wiki?curid=1123084", "title": "669 (disambigua)", "text": ""}
{"id": "1123085", "revid": "287204", "url": "https://it.wikipedia.org/wiki?curid=1123085", "title": "670 (disambigua)", "text": ""}
{"id": "1123086", "revid": "466539", "url": "https://it.wikipedia.org/wiki?curid=1123086", "title": "Zine El-Abidine Ben Ali", "text": "\u00c8 stato il secondo presidente della Repubblica di Tunisia dal 7 novembre 1987, succedendo a Habib Bourghiba con un colpo di Stato. Il suo mandato, protrattosi per pi\u00f9 legislature, si \u00e8 concluso dopo 23 anni, il 14 gennaio 2011, quando un crescendo di proteste popolari, iniziate nel 2010, ha condotto Ben Al\u00ec all'esilio in Arabia Saudita.\nBiografia.\nBen Ali nacque a Hammam-Sousse (\u1e24amm\u0101m S\u016bsa) il 3 settembre 1936. Mentre era studente alla scuola secondaria di Susa si un\u00ec alla resistenza contro il dominio coloniale francese, svolgendo funzioni di collegamento con il partito regionale Neo-Dustur: per questo fu temporaneamente espulso dalla scuola e imprigionato.\nAl termine della scuola secondaria Ben Ali si guadagn\u00f2 i gradi nell'\u00c9cole sp\u00e9ciale militaire de Saint-Cyr, poi nell'\u00c9cole d'application de l'artillerie de Ch\u00e2lons-sur-Marne, in Francia, nella Senior Intelligence School in Maryland, e nella School for Anti-Aircraft Field Artillery in Texas. La sua carriera militare professionale inizi\u00f2 nel 1964 come ufficiale dello Stato Maggiore tunisino, ed in questo periodo fond\u00f2 il Dipartimento della Sicurezza militare e ne diresse le operazioni per 10 anni. Brevemente serv\u00ec come addetto militare in Marocco e in Spagna prima di essere nominato Direttore Generale della Sicurezza nazionale nel 1977. Nel 1980 fu nominato ambasciatore a Varsavia, in Polonia, dove rimase quattro anni. Fu poi ministro degli Interni \"ad interim\", prima di essere nominato ministro dell'Interno effettivo il 28 aprile 1986 e poi Primo Ministro dal presidente Habib Bourguiba, nell'ottobre 1987.\nColpo di Stato \"medico\".\nBen Ali divenne Presidente della Repubblica di Tunisia il 7 novembre 1987, dopo aver facilmente convinto i medici di Bourguiba a dichiarare che il \"Presidente a vita\" era inabile e incapace di adempiere i doveri della presidenza. La transizione si svolse in modo pacifico, in conformit\u00e0 con l'articolo 57 della Costituzione tunisina. Lo Stato era sull'orlo del collasso economico (inflazione al 10%, debito estero che raggiungeva il 46% del PIL) e a rischio di un attacco militare da parte dell'Algeria, cui si aggiunse l'asserita scoperta di un progetto di colpo di Stato da parte del fondamentalista \"Movimento della Tendenza Islamica\" - originariamente noto come \"Azione Islamica\" prima di assumere la denominazione di \u1e24araka al-ittij\u0101\u1e25 al-Isl\u0101m\u012b - Mouvement de la Tendence Islamique (MTI) e poi, nel 1989, di \"\u1e24izb al-Nah\u1e0da\" (Movimento della Rinascita), o \"Ennahda\", poi rimastogli - per il quale 76 membri dell'organizzazione furono condannati nel 1987.\nIn quello che pass\u00f2 alla storia come il \"colpo di Stato medico\", fu agevolato da alcuni servizi segreti tra cui il SISMI su indicazione di Bettino Craxi. Nel 1999 Fulvio Martini, ex capo del servizio segreto militare italiano, ha dichiarato ad una commissione parlamentare che \"nel 1985-1987 abbiamo organizzato una sorta di golpe in Tunisia, mettendo il presidente Ben Ali come capo di Stato in sostituzione di Bourguiba\". L'ottantaquattrenne Bourguiba, anche se era un simbolo della resistenza anticoloniale, era stato ritenuto non pi\u00f9 in grado di governare il suo paese per il suo precario stato di salute mentale e la sua reazione all'integralismo islamico era stata ritenuta \"un po' troppo energica\" da Martini.\nRegime autoritario.\nIl nuovo leader prosegu\u00ec la politica filo-occidentale del predecessore.\nSotto la sua presidenza l'economia tunisina nel 2007 si \u00e8 classificata al primo posto in termini di competitivit\u00e0 economica in Africa, secondo il World Economic Forum. In termini di libert\u00e0, le organizzazioni non governative e i media stranieri hanno regolarmente criticato la sua politica in materia di diritti umani, l'inclinazione verso la dittatura, compresa la repressione dei suoi oppositori, e gli attacchi alla libert\u00e0 di stampa. Il suo regime \u00e8 stato anche caratterizzato da una generalizzazione della corruzione, della quale ha beneficiato in primo luogo la famiglia della sua seconda moglie Leila, i Trabelsi, descritta dagli osservatori come \"un clan para-mafioso\". La sua fortuna personale, stimata in cinque miliardi di euro depositati in conti esteri o investiti nel settore immobiliare, sarebbe soprattutto il risultato di appropriazione indebita effettuata durante i 23 anni della sua presidenza.\nNel 1988 Ben Ali sciolse il Partito Socialista Desturiano, costituendo al suo posto il Raggruppamento Costituzionale Democratico (RCD), che ha dominato la scena politica nazionale dal 1987 al 2010: nel 1999, in occasione delle prime elezioni presidenziali con due candidati, il partito ottenne una percentuale \"bulgara\" del 99,66% dei suffragi. Nel 2002 - in flagrante contraddizione con quanto aveva promesso in occasione della sua deposizione di Bourguiba - Ben Ali impose come il suo predecessore una riforma costituzionale che abol\u00ec ogni limite di durata alla carica presidenziale, permettendo la sua rielezione nel 2004 con il 94,5% dei consensi.\nFine del regime.\nA partire dal dicembre 2010 una serie di proteste popolari si \u00e8 allargata a numerose citt\u00e0 della Tunisia. I partecipanti sono scesi in piazza per manifestare contro disoccupazione, rincari alimentari, corruzione e cattive condizioni di vita. Le proteste, iniziate nel dicembre 2010, hanno costituito la pi\u00f9 drammatica ondata di disordini sociali e politici in tre decenni e hanno provocato decine di morti e feriti. Ben Ali si \u00e8 trovato quasi sorpreso e spiazzato da quest'insurrezione popolare, in quanto sino a quel momento mai nessuno avrebbe potuto osare cos\u00ec tanto, per timore di una repressione violenta da parte delle forze di polizia. Questa volta l'impresa di eliminare dalla scena politica Ben Ali apparve invece possibile.\nIn uno scenario pieno di continui scontri (alla fine si conteranno pi\u00f9 di 100 vittime tra civili e forze armate), il 14 gennaio 2011 il presidente ha infine abbandonato il Paese, fuggendo in volontario esilio a Jedda, in Arabia Saudita.\nDopo le rivolte ha subito numerose condanne in contumacia fra cui l'ergastolo per la morte di alcuni manifestanti.\nMuore il 19 settembre 2019 in una clinica di Gedda dove era ricoverato da una settimana.\nVita privata.\nZine el-Abidine Ben Ali si spos\u00f2 la prima volta nel 1964 con Na\u00efma Kefi, con la quale ebbe tre figlie: Ghazoua (1963), Dorsaf (1965), Cyrine (1971). Dopo aver divorziato nel 1988, nel 1992 si rispos\u00f2 con Leila Trabelsi, una donna che aveva gi\u00e0 conosciuto a met\u00e0 degli anni ottanta, quando era ministro degli Interni, Ebbe altri tre figli: Nesrine (1987), Halima (1992), Mohamed (2005).\nOnorificenze.\nAltri onorificenze.\nAltre onorificenze:"}
{"id": "1123087", "revid": "2130303", "url": "https://it.wikipedia.org/wiki?curid=1123087", "title": "Chiesa della Santissima Annunziata (Uliveto Terme)", "text": "La chiesa della Santissima Annunziata si trova nelle vicinanze di Uliveto Terme, in provincia di Pisa.\n\u00c8 intitolata alla Vergine Maria con l'appellativo di Santissima Annunziata (in precedenza alla Madonna della Salute).\nDa secoli chiesa-santuario del paese, l'edificio e le opere d'arte versavano fino a pochi anni fa in uno stato di sostanziale abbandono. Grazie agli innumerevoli sforzi della parrocchia e della popolazione ulivetese, nonch\u00e9 al supporto economico di aziende, banche e istituzioni del territorio, nel 2007 \u00e8 iniziato un percorso di restauro profondo cominciato con la sistemazione della facciata ovest.\nNell'ottobre 2009 la struttura \u00e8 stata messa in sicurezza grazie a impalcature sui lati nord, sud e ovest. Nel dicembre 2010 sono iniziati i lavori di ripristino del tetto, resi necessari dalle continue infiltrazioni che rischiavano di danneggiare le opere d'arte, da alcuni mesi rimosse per essere riportate allo splendore originale.\nSottoposta ad ulteriori restauri anche interni, la chiesa \u00e8 stata ripristinata al culto il 21 aprile del 2012 con una messa solenne officiata dall'arcivescovo di Pisa Giovanni Paolo Benotto, dal parroco attuale e da quello precedente.\nStoria.\nLe prime notizie storiche certe risalgono al XVII secolo, anche se nell'Archivio dei fiumi e fossi di Pisa compare, negli estimi degli anni 1556, 1563, 1580 e 1581, una \"chiesa di Santa Maria di Uliveto\" collegata allo \"Spedale Nuovo di Pisa\". La presenza del simbolo di questo Ospedale, al centro dell'architrave del portone anteriore, e il riscontro di notizie di pagamenti per l'acquisto della struttura versati allo stesso ente, in documenti dell'Archivio di Stato di Firenze, inducono a pensare alla reciproca identit\u00e0 delle due chiese.\nLa chiesa, col nome di Santissima Annunziata, fu oggetto di visite pastorali a partire dal 1685, come riscontrabile dalle memorie depositate nell'Archivio Arcivescovile Pisano.\nAnticamente, secondo il Del Mosca, sembra ospitasse anche un ospizio dipendente dalla Badia della Verruca.\nSempre il Del Mosca scrive nel 1735 che era presente \u00ab...avanti la porta principale un loggiato retto da colonne di mattoni e sopra vi \u00e8 posta l'abitazione del cappellano... ; .. \u00e8 a tetto tanto la chiesa che la cappella ed \u00e8 imbiancata la facciata...\u00bb\nNel 1775 l'edificio fu elevato rispetto alla quota originaria date le frequenti piene dell'Arno, ed a tale data risalgono anche le volte a botte e le lunette in mezzane alle finestre.\nAnche nel 1920 la chiesa fu inondata durante una piena del fiume, ma fu subito restaurata con l'aiuto economico del Cardinale Pietro Maffi.\nDurante la Seconda guerra mondiale la chiesa fu danneggiata seriamente, tanto che il Genio Civile nel 1951 notific\u00f2 al parroco l'inagibilit\u00e0 della struttura, chiusa perci\u00f2 al culto per circa sette anni.\nNel 1958 le strutture furono riparate dallo stesso Genio Civile, ma tuttavia alcuni mesi dopo la riparazione comparvero grosse crepe, specialmente nella sacrestia.\nLa chiesa rimase aperta al culto fino ai primi anni ottanta, quando vennero effettuati alcuni lavori di restauro del tetto.\nIl Sindaco del Comune nell'aprile 1989 emise ordinanza di inagibilit\u00e0 ed impose al parroco ed ai proprietari dell'immobile di porlo in sicurezza per salvaguardare la pubblica incolumit\u00e0.\nLa demolizione del portico antistante avvenne nei primi anni novanta in circostanze non chiare.\nDal 2004 si sono moltiplicati gli sforzi da parte del parroco, del paese e delle imprese locali per la raccolta di fondi da destinare al restauro di questo edificio.\nNel 2007 si \u00e8 aperta una prima fase di recupero della struttura con il ripristino della facciata ovest.\nCompagnie religiose.\nFin dalle sue origini l'edificio \u00e8 stato sede di alcune compagnie religiose laiche, aventi come fini la custodia dell'oratorio, il sostegno alle attivit\u00e0 parrocchiali e il suffragio dei fedeli defunti.\nCompagnia della Santissima Annunziata.\nCompagnia principale presente nell'oratorio, ne assumeva il nome ed era costituita da alcune decine di abitanti del paese di Uliveto.\nPresente in via effettiva fino ai primi anni ottanta del XX secolo, \u00e8 risorta in tempi recenti sotto forma di \"Comitato Pro Annunziata\" con l'obiettivo di sostenere il recupero della struttura.\nI suoi membri collaboravano all'organizzazione della tradizionale festa patronale della Santissima Annunziata, in cui veniva (e tuttora viene) portata in processione una copia in tela dell'immagine sacra presente nell'altar maggiore.\nCompagnia del Santissimo Rosario.\nLa cappella laterale della chiesa era sede di una Compagnia intitolata al Santissimo Rosario, composta da fedeli del vicino paese di Caprona e fondata in tempi pi\u00f9 recenti. La sua memoria pi\u00f9 antica risale al 1792.\nLa festa principale della congregazione si svolgeva nella prima domenica di ottobre.\nProfilo artistico.\nLa chiesa \u00e8 a navata unica posta in senso est-ovest, con sacrestia e cappella laterale poste di fianco sul lato a sud; sembra che originariamente la porta principale fosse sul lato est, e che in seguito sia stata spostata sul lato ovest. Su questo lato sono presenti i segni della struttura che vi era addossata la quale, in parte franata, \u00e8 stata completamente demolita nei primi anni novanta.\nAltare maggiore.\nL'altare maggiore risale alla fine del XVI secolo e risulta essere stato spostato nella posizione attuale successivamente all'edificazione della chiesa.\nAltare.\nLa mensa \u00e8 databile alla seconda met\u00e0 del XIX secolo. Dietro, sul muro, si erge l'alzata in pietra serena composta da due colonne lisce nascenti da plinti recanti due scudi identici troncati da banda con mezzo cervo rampante nel primo e bande trasversali nel secondo; architrave decorato da rosette e da una testa di cherubino, sormontato da un frontone circolare spezzato da cartoccio con la scritta: MATER SED VIRGO / CONCEPIT DE FILO NEC / VIRUM. L'alzata, di non ordinaria qualit\u00e0, \u00e8 databile al XVIII secolo.\nPala.\nOlio su tela - Sec. XVIII - cm 253 x 170.\nIn alto sono posti degli angeli in volo reggi-corona, circondati da teste di cherubini nascenti da nubi. In basso sono dipinti i due santi: a destra San Bartolomeo, a sinistra San Giuseppe, divisi al centro da una veduta di Uliveto e del monte della Verruca.\nEdicola lignea con affresco.\nAffresco staccato - Secolo XV - cm 60 x 55.\n\u00c8 collocata entro un vano sull'altare maggiore, in una \u2018finestra\u2019 aperta nel dipinto di cui sopra. La Madonna \u00e8 vista di tre quarti e a mezzo busto; forse proviene da un'edicola votiva che un'antica tradizione voleva fosse stata posta in una grotta nei pressi della chiesa. Comunque sia, il dipinto costituisce sicuramente un frammento di un'Annunciazione, gi\u00e0 descritta in situ da Mario Del Mosca nel 1735. Probabilmente \u00e8 da attribuirsi ad un monaco devotissimo della Madonna.\nConfessionali.\nTrattasi di due confessionali in pietra serena posti uno di fronte all'altro, in prossimit\u00e0 del presbiterio.\nSono composti di tre fornici: quello centrale, ad arco, \u00e8 sormontato da un frontone spezzato da un cartoccio con scritta: AB OCCULTIS / MEIS MUNDA / ME F.D.E. / 1753 (confessionale di sinistra) e TIBI SOLA / PECCAVI / F.D.E. 1753 (confessionale di destra); il frontone si raccorda ai lati tramite festoni vegetali.\nQuesti esemplari sono pressoch\u00e9 identici a quelli esistenti nella chiesa della Via Crucis di Vicopisano, databili agli inizi del terzo decennio del Settecento.\nAcquasantiera.\nMarmo scolpito - Secolo XVII - cm 56 x 41 x 41\nTrattasi di un'acquasantiera a parete, a forma di conchiglia, ornata da una testa di cherubino. \u00c8 collocata sulla parete interna della facciata ovest, sulla destra di chi entra dal portone principale.\nNe esistono due identiche, entrambe presenti ai due lati della porta d'ingresso principale della chiesa della Santissima Annunziata, fino al maggio 1921. In tale data, quella posta a sinistra di chi entra venne asportata e collocata nella chiesa del Santissimo Salvatore di Uliveto Terme, in occasione dell'inaugurazione del Fonte Battesimale. Da allora hanno mantenuto inalterata la loro posizione.\nAltare laterale.\nPietra intonacata a finto marmo - Secolo XIX - cm 180 x 260 x 120\nCollocato in fondo alla cappella laterale, dedicata alla Madonna del Santissimo Rosario, \u00e8 da ritenere coevo della mensa dell'altare maggiore, cui \u00e8 paragonabile per caratteristiche architettoniche. Attualmente \u00e8 in stato di grave dissesto.\nSede originale del dipinto \"Madonna col Bambino e i Santi Rocco, Ranieri e Ansano\", custodito temporaneamente nella chiesa del Santissimo Salvatore di Uliveto per preservarlo da ulteriori danni.\nDipinti.\nFino alla chiusura al culto per motivi di sicurezza strutturale, la chiesa della Santissima Annunziata ha ospitato sulle proprie pareti opere pittoriche di un certo valore artistico. Delle quattro tele principali, una sola \u00e8 rimasta nella sua sede originaria, ovvero la pala d'altar maggiore precedentemente descritta. Le altre sono state tutte trasportate nell'altra chiesa paesana per preservarle da ulteriori deterioramenti.\nMadonna del Rosario col Bambino e i Santi Caterina, Pietro e Domenico.\ndi Giovanni Stefano Marucelli - olio su tela - Secoli XVII-XVIII - cm 210 x 180\nCentralmente in alto \u00e8 collocata la Vergine con il Bambino seduta su di una nuvola e circondata da angeli e teste di cherubini, mentre in basso troviamo centralmente un paesaggio di campagna, in basso a sinistra San Domenico e San Pietro genuflesso, e in basso a destra Santa Caterina.\nDa molti autori attribuita a Giovanni Stefano Marucelli, soprattutto per lo stile usato nella raffigurazione degli angeli e dei santi, la tela \u00e8 probabilmente da identificare con quella \"Vergine, San Domenico e altri santi\" gi\u00e0 segnalata nel 1735 nella chiesa di San Domenico a Noce da Mario Del Mosca, e da questi con sicurezza inserita nel carnet del pittore fiorentino.\nIl dipinto era collocato nella cappella laterale della chiesa della Santissima Annunziata, mentre adesso si trova appeso sulla parete destra del presbiterio della chiesa del Santissimo Salvatore di Uliveto Terme.\nMadonna con Bambino e quattro Santi.\ndi Giovanni Stefano Marucelli (?) - olio su tela - Secolo XVII - cm 240 x 180\nIn alto al centro \u00e8 posta la Madonna con il Bambino circondata da due cherubini in volo recanti nelle mani mazzetti di fiori. In basso vediamo quattro figure di Santi, due in posizione eretta e due in posizione genuflessa. Fra questi santi sono riconoscibili San Francesco d\u2019Assisi, in piedi a destra, e San Giuseppe, in piedi a sinistra.\nIn origine questa tela era collocata su uno dei due altari laterali dell'antica chiesa del Santissimo Salvatore di Uliveto, demolita intorno al 1860. In quel periodo si pensa che venne trasferita nella cappella laterale della chiesa della Santissima Annunziata, dove \u00e8 rimasta fino agli anni ottanta, quando \u00e8 stata prelevata per motivi di sicurezza.\nOggi risulta provvisoriamente addossata dietro l'altare maggiore della chiesa del Santissimo Salvatore di Uliveto, in attesa di restauro.\nMadonna col Bambino e i Santi Rocco, Ranieri e Ansano.\ndi ignoto pittore locale - olio su tela - 1680 s.p. - cm 250 x 180\nNella parte alta del dipinto, centralmente, vediamo Maria con il Bambino contornata da teste di cherubini, mentre nella parte bassa osserviamo a sinistra san Rocco e a destra san Ranieri e sant'Ansano, recante nella mano destra un ostensorio. In basso, sotto una finestra rettangolare, gi\u00e0 aperta su una statua in cera della Madonna dei Dolori, non pi\u00f9 esistente, vi \u00e8 la scritta: \"[1680]/COMUNITA' DI / OLIVETO\" (la data, oggi perduta, \u00e8 comunque ricordata dalle fonti).\nNel 1735 \u00e8 segnalata da Mario Del Mosca all'altare di San Rocco, uno dei due laterali della vecchia chiesa del Santissimo Salvatore, per la quale fu verosimilmente fin dalle origini destinata per volont\u00e0 della Compagnia di San Rocco, a quel tempo operante nella comunit\u00e0 di Uliveto. Dopo la demolizione dell'antica chiesa del Santissimo Salvatore, il dipinto venne collocato nella cappella laterale della chiesa della Santissima Annunziata, da dove \u00e8 stata prelevata per motivi di sicurezza negli anni ottanta.\nAnche questa tela risulta attualmente addossata, in attesa del restauro, dietro l'altare maggiore della nuova chiesa del Santissimo Salvatore, edificata nella seconda met\u00e0 del XIX secolo."}
{"id": "1123088", "revid": "2166030", "url": "https://it.wikipedia.org/wiki?curid=1123088", "title": "Maurilio di Angers", "text": "Biografia.\nLa sua biografia \u00e8 stata scritta agli inizi del VII secolo da un suo successore sulla cattedra di Angers, san Magnobodo. Questo testo risulta poco attendibile da un punto di vista storico, soprattutto per la presenza di evidenti anacronismi, come, per esempio, la sua consacrazione a vescovo nel 423 per opera di san Martino di Tours, il quale tuttavia era gi\u00e0 morto da alcuni decenni.\nVenne seppellito in una chiesa originariamente dedicata alla Vergine Maria, che da quel momento venne intitolata al suo nome.\nCulto.\nNel 1239 i resti vennero collocati in una nuova urna, ma poi andarono dispersi nel 1791, quando la chiesa venne demolita. Se ne ritrovarono solo piccole parti, ora custodite nella cattedrale di Angers.\nLa memoria liturgica ricorre il 13 settembre."}
{"id": "1123089", "revid": "438678", "url": "https://it.wikipedia.org/wiki?curid=1123089", "title": "Adduzione (fisiologia)", "text": "L'adduzione \u00e8 uno dei movimenti che sono permessi da un'articolazione. Si tratta del movimento che porta un arto pi\u00f9 vicino alla linea mediana del corpo (il piano sagittale).\n\u00c8 un movimento relativo in quanto non \u00e8 possibile addurre partendo dalla posizione anatomica.\nIl movimento contrario si chiama abduzione.\nGli altri movimenti possibili sono l'estensione, la flessione, la rotazione interna (intrarotazione) ed esterna (extrarotazione) e la rivoluzione."}
{"id": "1123092", "revid": "287204", "url": "https://it.wikipedia.org/wiki?curid=1123092", "title": "671 (disambigua)", "text": ""}
{"id": "1123095", "revid": "287204", "url": "https://it.wikipedia.org/wiki?curid=1123095", "title": "672 (disambigua)", "text": ""}
{"id": "1123097", "revid": "287204", "url": "https://it.wikipedia.org/wiki?curid=1123097", "title": "673 (disambigua)", "text": ""}
{"id": "1123100", "revid": "287204", "url": "https://it.wikipedia.org/wiki?curid=1123100", "title": "674 (disambigua)", "text": ""}
